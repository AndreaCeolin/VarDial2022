{"id": "1485377", "revid": "122865708", "url": "https://it.wikipedia.org/wiki?curid=1485377", "title": "Secche di Vada", "text": "Le secche di Vada orlano il tratto di costa del Mar Ligure compresa tra le foci dei fiumi Fine e Cecina. \nDistano circa 4 miglia dalla costa, con scogli affioranti e fondali sabbiosi di profondit\u00e0 minima di 2,5 metri.\nSono segnalate dal faro delle Secche di Vada (n. 1975) con dei lampi bianchi.\nAnticamente, e fino al 1979, le secche erano segnalate dal faro posto all'interno della storica torre medioevale costruita dai Pisani sul finire del XIII secolo."}
{"id": "1485378", "revid": "642594", "url": "https://it.wikipedia.org/wiki?curid=1485378", "title": "Energia rinnovabile nell'Unione Europea", "text": ""}
{"id": "1485380", "revid": "10473", "url": "https://it.wikipedia.org/wiki?curid=1485380", "title": "Programma Europeo sul cambiamento del clima", "text": ""}
{"id": "1485381", "revid": "729019", "url": "https://it.wikipedia.org/wiki?curid=1485381", "title": "Shayetet 13", "text": "La 13\u00aa Flottiglia (in ebraico, \u05e9\u05d9\u05d9\u05d8\u05ea 13 ovvero Shayetet 13 abbreviata in S'13) \u00e8 l'unit\u00e0 di incursori della Marina israeliana.\nSi occupa anche di missioni antiterrorismo navale e di liberazione di ostaggi in ambiente marittimo.\nOrganizzazione.\nIl reparto comprende oggi tre unit\u00e0 a livello compagnia, denominate \"Palga\":\nGli operatori dell'S'13 prestano servizio per un minimo di 4 anni e mezzo, e si impegnano pertanto sin dall'arruolamento a prolungare la loro ferma obbligatoria per ulteriori 18 mesi.\nSelezione e addestramento.\nL'addestramento dura 20 mesi, \u00e8 considerato il pi\u00f9 duro tra quello di tutte le unit\u00e0 speciali israeliane; \u00e8 anche quello con il maggior numero di feriti (e persino di caduti) durante le sue esercitazioni, estremamente realistiche.\nPer accedere al reparto bisogna superare l'apposito \"Gibush\" (procedura di selezione). A differenza di quanto avviene in altre selezioni delle Forze speciali israeliane, il Gibush della S'13 non \u00e8 incentrato solo sul lavoro di gruppo e la collaborazione tra le reclute, ma ricerca anche la loro capacit\u00e0 di agire isolatamente sotto pressione. Questa diversit\u00e0 \u00e8 ovviamente dettata dalle caratteristiche dell'ambiente marittimo e delle operazioni subacquee, che lasciano meno spazio al mutuo supporto tra gli operatori.\nLa selezione pi\u00f9 accurata del personale avviene comunque successivamente al Gibush, durante l'intero ciclo addestrativo, che include: \nDopo questa fase iniziale, relativamente semplice per i candidati che hanno gi\u00e0 superato il Gibush, ci si trasferisce presso la base navale di Atlit, sede del Shayetet 13, per la successiva fase \"preparatoria\", che dura sette mesi e rappresenta la principale fase di selezione degli incursori navali. \u00c8 infatti in questo periodo che si registrano la maggior parte delle defezioni e degli incidenti.\nChi termina questo periodo normalmente si dimostra in grado di portare felicemente a termine l'intera formazione. La fase preparatoria include tecniche avanzate di combattimento terrestre, uso delle armi leggere, gli elementi basici delle operazioni di guerra navale, l'uso operativo di battelli e piccole imbarcazioni, le demolizioni e l'impiego di esplosivi, lunghe marce di resistenza e nuoto operativo di superficie. Il periodo termina con sei settimane di addestramento alle tattiche di contro-terrorismo, tre presso l'apposita scuola delle IDF, ed ulteriori tre svolte direttamente presso il reparto.\nSuccessivamente i candidati frequentano per un mese il corso elementare per sommozzatori, che fornisce le nozioni fondamentali del nuoto subacqueo, dell'impiego degli autorespiratori e dei necessari elementi di medicina e fisica delle immersioni.\nInizia quindi la \"Fase Avanzata\", durante la quale viene appreso l'uso degli autorespiratori ad ossigeno a circuito chiuso, che non rilasciano in superficie scie rivelatrici di bolle e permettono missioni di maggiore durata; ci si impratichisce nell'uso degli esplosivi per impieghi di demolizione subacquea, e si effettuano operazioni di incursione contro obbiettivi costieri. Per l'avvicinamento agli obbiettivi ci si avvale di sommergibili, imbarcazioni d'assalto, nuoto subacqueo, elicotteri o lanci col paracadute in mare.\nSuccessivamente si apprende ad utilizzare le varie tecniche operative acquisite per portare a termine missioni di contro-terrorismo marittimo, su unit\u00e0 navali, piattaforme estrattive ed installazioni costiere (operazioni di tipo \"GOPLAT\"). A meta della fase avanzata le reclute, ormai prossime alla fine del loro ciclo di formazione, sono suddivise tra i tre Palga: gli elementi migliori vanno al Palga d'assalto, quindi a quello per operazioni subacquee e, infine, quelli relativamente meno brillanti alla compagnia battelli e mezzi speciali.\nDa questo momento ogni gruppo di operatori si addestra separatamente con il reparto di appartenenza. Il \"Raids Palga\" approfondir\u00e0 le tecniche di incursione navale, le attivit\u00e0 non convenzionali, le tattiche di contro-terrorismo marittimo e terrestre. Gli elementi del reparto subacqueo si concentreranno nelle esercitazioni di nuoto e navigazione subacquea, con l'impiego di mini-sommergibili (tipo SDV, Swimmer Delivery Vehicle) ed altri mezzi speciali d'incursione, mentre il Palga di superficie approfondir\u00e0 gli aspetti della navigazione ognitempo e dell'impiego operativo di imbarcazioni veloci d'assalto.\nStoria.\nLe origini della Shayetet 13 risalgono alla nascita dello Stato di Israele, nel 1948. La prima operazione viene effettuata dall'unit\u00e0 il 22 ottobre 1948 quando un gruppo di incursori comandato da Yohai Ben Nun attacc\u00f2 con 4 MTM comprati in Italia l'ammiraglia egiziana, il cacciatorpediniere El Emir Farouk, affondandola insieme ad un dragamine di scorta. L'addestramento era stato curato da due italiani, Fiorenzo Capriotti ex incursore della X\u00aa Flottiglia MAS della Regia Marina (da non confondere con quella omonima della R.S.I. di Sal\u00f2) ed ex prigioniero di guerra non collaboratore degli Alleati, e Nicola Conte, ex operatore di Mariassalto. Il 22 ottobre 1992 l'ammiraglio Ami Ayalon, comandante della marina israeliana, conferi a Capriotti la nomina di \"comandante ad honorem della Shayetet 13\".\nNel 1980, operatori dell'unit\u00e0 si infiltrarono nella citt\u00e0 di Tripoli, nel nord del Libano, per illuminare con puntatori laser due centri di comando palestinesi, DFLP (Democratic Front for the Liberation of Palestine) e PFLPGC (Popular Front for the Liberation of Palestine General Command), che furono poi entrambi colpiti da un missile lanciato da una nave lanciamissili della marina israeliana. Il 19 aprile 1980, con l'operazione \"High Voltage\", assaltatori colpirono un centro di addestramento dello Arab Liberation Front a Ras as-Shaq, uccidendo 15 commando avversari e ferendone vari altri, facendo poi saltare l'edificio di comando con 20kg di esplosivo."}
{"id": "1485383", "revid": "33751", "url": "https://it.wikipedia.org/wiki?curid=1485383", "title": "Club di calcio", "text": ""}
{"id": "1485384", "revid": "117018905", "url": "https://it.wikipedia.org/wiki?curid=1485384", "title": "Osteone", "text": "L'osteone o sistema Haversiano \u00e8 l'unit\u00e0 funzionale del tessuto osseo compatto. Ha una forma cilindrica con un diametro di circa 0,2 mm e una lunghezza di alcuni millimetri. \nAl centro dell'osteone passa un canale detto canale centrale o canale di Havers, che contiene uno o pi\u00f9 vasi sanguigni responsabili della vascolarizzazione della struttura, i canali centrali di osteoni diversi sono collegati mediante altri canali (canali perforanti o di Volkmann).\nGli osteoni, generalmente, si dispongono parallelamente l'uno all'altro. \nAttorno ai canali centrali si dispongono le lamelle concentriche di matrice extracellulare, di diametri diversi (spesse in media 3 \u00b5m) che creano quindi la struttura cilindrica. Un osteone \u00e8 composto in media da 30 lamelle. Le lamelle sono circondate da spirali di collagene le cui variazioni di verso rinforzano l'osteone. \nTramite l'osservazione in luce polarizzata, si credeva che:\nIn realt\u00e0 ricerche recenti hanno messo in luce il fatto che nell'osso lamellare, le lamelle non sono costituite da fibre parallele tra loro. Al contrario, vi \u00e8 un'alternanza di lamelle dense e di lamelle lasse tutte a fibre intrecciate."}
{"id": "1485387", "revid": "599013", "url": "https://it.wikipedia.org/wiki?curid=1485387", "title": "Miguel Calero", "text": "Il 26 novembre 2012 viene ricoverato per una trombosi cerebrale all'ospedale di Pachuca. Il 3 dicembre 2012 gli viene diagnosticato un coma irreversibile; muore il giorno seguente all'et\u00e0 di 41 anni.\nCarriera.\nClub.\nIn patria ha vestito la maglia di club prestigiosi come Deportivo Cali e Atl\u00e9tico Nacional. Trasferitosi in Messico, al Pachuca, squadra di cui \u00e8 stato anche capitano, ha vinto numerosi trofei. Era solito giocare con un cappellino o con una bandana (come durante la Coppa del mondo per club FIFA 2007) e hanno ritirato la maglia numero 1.\nNazionale.\nIn Nazionale ha partecipato alle Olimpiadi del 1992 e al . Si \u00e8 ritirato dalla \"Selecci\u00f3n\" colombiana dopo la Copa Am\u00e9rica 2007."}
{"id": "1485388", "revid": "827882", "url": "https://it.wikipedia.org/wiki?curid=1485388", "title": "Colle d'Esischie", "text": "Il Colle d'Esischie (2.370\u00a0m s.l.m. ) \u00e8 un valico alpino delle Alpi Cozie italiane, in Piemonte.\nDescrizione.\nIl colle mette in comunicazione la Valle Grana con il Vallone di Marmora (laterale della valle Maira); si trova circa 1,5\u00a0km a valle del Colle Fauniera (2.481\u00a0m s.l.m.), versante di Castelmagno, valico strategico tra le Valli Grana-Maira-Stura di Demonte. Nei pressi nasce il torrente Grana.\nGiro d'Italia.\n\u00c8 stato scalato 2 volte al Giro d'Italia:"}
{"id": "1485390", "revid": "1632387", "url": "https://it.wikipedia.org/wiki?curid=1485390", "title": "High Live", "text": "High Live \u00e8 il secondo album live della power metal band tedesca Helloween uscito nel 1996; il primo con Andi Deris alla voce.\nIl video.\nLa versione DVD contiene le stesse tracce presenti nella versione CD; l'unico contenuto extra \u00e8 l'opzione di attivare un'introduzione e una recensione del giornalista e speaker radiofonico \"Malcom Dome\".\nLe riprese sono avvenute a Milano, in Italia,il 21 Maggio 1996 e a Pamplona e Gerona, in Spagna, il 31 Maggio e 1\u00ba Giugno dello stesso anno."}
{"id": "1485391", "revid": "827882", "url": "https://it.wikipedia.org/wiki?curid=1485391", "title": "Family Favourites", "text": "Family Favourites \u00e8 un romanzo storico di Alfred Duggan, pubblicato nel 1960.\nIl centurione Durazio, di origine picta, uccide ad Immae l'imperatore romano Macrino e per primo acclama imperatore il giovanissimo Eliogabalo, di cui racconter\u00e0 la storia."}
{"id": "1485402", "revid": "84184", "url": "https://it.wikipedia.org/wiki?curid=1485402", "title": "Paolo Franchi (giornalista)", "text": "Attivit\u00e0 professionale, politica e culturale.\nLa sua carriera giornalistica comincia alla met\u00e0 degli anni settanta, quando approda nella redazione di \"Rinascita\", rivista del Partito Comunista Italiano. Pi\u00f9 tardi ha lavorato a \"Paese Sera\" e a \"Panorama\".\nNel 1986 arriva al Corriere della Sera, dove rimane per vent'anni, prima come inviato, poi come capo dei servizi politici, quindi capo dell'ufficio romano e, infine, come editorialista. Nei suoi editoriali, Franchi si occupa soprattutto di politica interna. Dal giugno del 2006 al 5 marzo 2008 ha diretto \"Il Riformista\".\nDopo la fine dell'esperienza da direttore, Franchi \u00e8 tornato a scrivere commenti politici per il Corriere della Sera. Nel 2009 diviene, insieme ad Emanuele Macaluso, condirettore del mensile le nuove Ragioni del Socialismo.\nIscritto per un certo periodo al Partito Comunista Italiano (a met\u00e0 degli anni '70 fu anche vicino alla carica di segretario della FGCI, che poi and\u00f2 a Massimo D'Alema), mantiene in seguito posizioni marcatamente di centro-sinistra ascrivibili al campo ampio del Socialismo europeo. Nel 2009 dedica gran parte dei suoi editoriali alla crisi della Sinistra italiana ed europea con frequenti riflessioni sulle vicende legate al primo congresso del Partito Democratico di cui in pi\u00f9 occasioni denuncia la scarsit\u00e0 dei contenuti."}
{"id": "1485413", "revid": "161374", "url": "https://it.wikipedia.org/wiki?curid=1485413", "title": "Claudio Morel", "text": ""}
{"id": "1485414", "revid": "1442080", "url": "https://it.wikipedia.org/wiki?curid=1485414", "title": "J\u014dy\u014d kanji", "text": "I erano i 1945 kanji semplificati che sono stati decretati di uso comune ed approvati per la stampa dal Ministero dell'Educazione giapponese il 10 ottobre 1981 (ora l'elenco \u00e8 stato ampliato). Essi hanno rimpiazzato, integrandoli, i 1850 t\u014dy\u014d kanji, i kanji d'uso generale gi\u00e0 approvati nel 1946. I t\u014dy\u014d kanji non ripresi nella nuova lista sono considerati caratteri secondari. Dei j\u014dy\u014d kanji 1.006 caratteri, detti ky\u014diku kanji, vengono appresi dai bambini giapponesi alle scuole primarie, seguendo una suddivisione per anno scolastico decisa dal Ministero dell'Istruzione giapponese. I restanti 939 caratteri (1130 dall'entrata in vigore della riforma del 2010) vengono imparati alle scuole medie inferiori e superiori, insieme ai jinmeiy\u014d kanji (kanji il cui uso \u00e8 permesso nei nomi), senza che vi sia una particolare indicazione su quali kanji vadano studiati per ciascun anno scolastico.\nIl 7 giugno 2010, la Commissione Cultura ha stabilito i kaitei j\u014dy\u014d kanji (i j\u014dy\u014d kanji della riforma). Ha aggiunto 196 kanji (cui era stato dato il nome provvisorio shinj\u014dy\u014d kanji, ovvero nuovi j\u014dy\u014d kanji) al precedente elenco e rimosso 5 caratteri () spostandoli tra i jinmeiy\u014d kanji. Il totale dei kanji d'uso comune \u00e8 cos\u00ec passato a 2136 caratteri, con 4388 letture (2352 On e 2036 Kun). Per quanto riguarda i caratteri gi\u00e0 presenti tra i j\u014dy\u014d kanji, sono state aggiunte 29 pronunce (tra On e Kun), 3 sono state eliminate, una \u00e8 stata variata. Anche l'appendice con i vocaboli in cui compaiono dei kanji con pronuncia irregolare \u00e8 stata cambiata, con 11 tra parole nuove e modificate.\nIl 30 novembre 2010 la lista di 2136 caratteri \u00e8 stata ufficializzata con lo stesso nome della precedente, j\u014dy\u014d kanji hy\u014d (tavola dei j\u014dy\u014d kanji) e nel contempo il precedente elenco \u00e8 stato dichiarato estinto."}
{"id": "1485415", "revid": "767487", "url": "https://it.wikipedia.org/wiki?curid=1485415", "title": "Greatest Hits (Blink-182)", "text": "Greatest Hits \u00e8 una raccolta dei Blink-182, contenente i loro maggiori successi degli album della band, da \"Cheshire Cat\" fino a \"Blink-182\", e la cover di \"Another Girl Another Planet\", canzone dei The Only Ones, registrata per fare da sigla di apertura al reality show di Travis Barker, \"Meet the Barkers\"."}
{"id": "1485416", "revid": "1318658", "url": "https://it.wikipedia.org/wiki?curid=1485416", "title": "Tarnowskie G\u00f3ry", "text": "Tarnowskie G\u00f3ry (in tedesco \"Tarnowitz\") \u00e8 una citt\u00e0 (60.899 abitanti a fine 2011) della Polonia meridionale, capoluogo del distretto omonimo, nel voivodato della Slesia. Ricopre una superficie di 83,47 km\u00b2. Vi \u00e8 uno dei pi\u00f9 grandi scali di smistamento in Europa, che raggiunge una lunghezza di diversi chilometri. In passato, centro minerario di carbone, piombo, zinco e argento, nel 2017 le sue miniere sono state inserite nella lista dei patrimoni dell'umanit\u00e0 dell'UNESCO.\nL'intera Slesia ha fatto parte della Germania ininterrottamente dal 1741 fino al termine della seconda guerra mondiale, nel 1945. Tuttavia, insieme a quasi tutta la Slesia, la citt\u00e0 entr\u00f2 a far parte della Polonia, come stabilito della Conferenza di Potsdam. C'erano state discussioni tra gli alleati per posizionare il confine polacco-tedesco a sud, sul fiume Nysa K\u0142odzka. Ci\u00f2 avrebbe significato che allaGermania post-bellica sarebbe stato permesso di mantenere circa la met\u00e0 della Slesia, tra cui anche Breslavia. Nonostante ci\u00f2, i Sovietici insistettero sul confine a ovest, sul fiume Nysa \u0141u\u017cycka, giustificando l'idea come ricompensa al popolo polacco, vittima delle atrocit\u00e0 ingiustificate da parte dei tedeschi..\nParte del voivodato della Slesia dal 1999, in precedenza apparteneva al voivodato di Katowice (1975-1998).\nAttualmente nella Slesia si parlano due lingue, una Tedesca e una Polacca, anche se la pi\u00f9 usata \u00e8 quella Tedesca dato che l'87% della popolazione risiedente \u00e8 di origine Tedesca."}
{"id": "1485419", "revid": "287204", "url": "https://it.wikipedia.org/wiki?curid=1485419", "title": "Joyo kanji", "text": ""}
{"id": "1485421", "revid": "200120", "url": "https://it.wikipedia.org/wiki?curid=1485421", "title": "Think tanks", "text": ""}
{"id": "1485427", "revid": "2068406", "url": "https://it.wikipedia.org/wiki?curid=1485427", "title": "Stazione meteorologica di Prato Galceti", "text": "La stazione meteorologica di Prato Galceti \u00e8 la stazione meteorologica relativa all'omonima frazione della citt\u00e0 di Prato.\nCaratteristiche.\nLa stazione meteorologica si trova nell'Italia centrale, in Toscana, nel comune di Prato, in localit\u00e0 Galceti ai piedi del Monte Mezzano (m. 898), in posizione esterna nord-occidentale rispetto all'area urbana, ad una quota di 75,04 metri s.l.m. e alle coordinate geografiche .\nLa stazione \u00e8 situata all'interno dell'area del Centro di Scienze Naturali, dal quale \u00e8 gestita fin dal 1971, anno di inizio del rilevamento dei dati meteorologici.\nDati climatologici 1971-2000.\nIl microclima dell'area rurale in cui \u00e8 ubicata la stazione non risente, in termini di temperatura media annua, dell'isola di calore della vicina area urbana della citt\u00e0 di Prato, la cui stazione cittadina fa registrare una temperatura media costantemente superiore. Inoltre, la sua posizione leggermente pi\u00f9 elevata, a ridosso delle prime propaggini collinari dell'Appennino Tosco-Emiliano vi determina una piovosit\u00e0 (997,5\u00a0mm) di poco superiore a quella che si registra nella citt\u00e0 di Prato (951\u00a0mm), a Firenze Ximeniano (823\u00a0mm) o stazioni collinari situate a sud della citt\u00e0 come quella di Artimino (834\u00a0mm): tutto ci\u00f2 \u00e8 da imputare ad un maggiore effetto stau che si verifica con venti umidi dai quadranti occidentali o meridionali.\nI valori medi riportati nella tabella sottostante si riferiscono al trentennio 1971-2000, effettivamente elaborato dal 1972 per le temperature e dal 1978 per le precipitazioni.\nIn base alle medie climatiche del suddetto periodo, la temperatura media del mese pi\u00f9 freddo, gennaio, \u00e8 di +6,4\u00a0\u00b0C, mentre quella del mese pi\u00f9 caldo, agosto, \u00e8 di +23,9\u00a0\u00b0C; mediamente si contano 22 giorni di gelo all'anno e 34 giorni annui con temperatura massima uguale o superiore ai 30\u00a0\u00b0C. Nel trentennio esaminato, i valori estremi di temperatura sono stati i +38,1\u00a0\u00b0C dell'agosto 1998 (valore per\u00f2 inferiore ai +40,4\u00a0\u00b0C del 5 agosto 2003, massima assoluta dell'intera serie storica) e i -12,2\u00a0\u00b0C del gennaio 1985, che rappresentano la minima assoluta della stazione.\nLe precipitazioni medie annue si attestano a 997,5\u00a0mm, mediamente distribuite in 90 giorni, con minimo relativo in estate, picco massimo in autunno e massimo secondario in inverno per gli accumuli totali stagionali.\nDi seguito \u00e8 riportata la tabella con le medie climatiche e i valori massimi e minimi assoluti registrati nel trentennio 1971-2000.\nTemperature estreme mensili dal 1972 al 2004.\nDi seguito sono state riportate le temperature massime e minime assolute mensili, stagionali ed annuali dal 1972 sino al 30 giugno 2004 (ultimo giorno delle rilevazioni), con il relativo anno in cui si queste si sono registrate: nella serie trentennale la minima assoluta ha toccato i -12,2\u00a0\u00b0C nel gennaio 1985, mentre la massima assoluta ha fatto registrare i +39,7\u00a0\u00b0C nell'agosto 2003."}
{"id": "1485428", "revid": "75435", "url": "https://it.wikipedia.org/wiki?curid=1485428", "title": "Fonte yahwista", "text": ""}
{"id": "1485429", "revid": "830939", "url": "https://it.wikipedia.org/wiki?curid=1485429", "title": "Xie Jun", "text": "\u00c8 stata campionessa del mondo di scacchi per due volte: la prima dal 1991 al 1996, la seconda dal 1999 al 2001. Prima di lei solo Elisaveta Bykova era riuscita a riconquistare il titolo dopo averlo perso.\nGli inizi.\nComincia a giocare a 6 anni agli scacchi cinesi Xiangqi e a 10 anni vince il campionato femminile di Pechino.\nCon l'incoraggiamento delle autorit\u00e0 locali inizia a giocare agli scacchi internazionali e nel 1984 diviene la campionessa cinese.\nNel 1988 arriva al secondo posto ai campionati del mondo juniores femminili. Nello stesso anno partecipa per la prima volta alle Olimpiadi degli scacchi.\nCampionessa del mondo.\nAll'et\u00e0 di 20 anni conquista il diritto di sfidare la campionessa del mondo Maya Chiburdanidze che deteneva il titolo dal 1978; nel 1991 la sconfigge 8,5\u20136,5.\nNel 1993 difende il titolo vincendo 8,5\u20132,5 contro Nana Ioseliani, per poi perderlo nella sfida del 1996 in Ungheria da Susan Polg\u00e1r.\nNel 1998 contribuisce al successo della Cina nelle Olimpiadi di \u0116lista in Calmucchia.\nNel 1999, in seguito all'impossibilit\u00e0 per la Polg\u00e1r di difendere il titolo a causa della maternit\u00e0, Xie Jun riconquista il campionato mondiale battendo l'altra finalista Alisa Galliamova; l'anno seguente, nel primo torneo per il titolo assegnato con l'eliminazione diretta, Zie Jun si riconferma campionessa battendo in finale la connazionale Qin Kanying per 2,5\u20131,5.\nIl futuro.\nIn Cina \u00e8 considerata un'eroina ed \u00e8 nota nell'ambiente internazionale per il suo stile di attacco.\nI suoi successi hanno reso popolari gli scacchi sia in Cina che nel resto dell'Asia.\n\u00c8 stata la prima di un nutrito gruppo di giocatrici cinesi ad alto livello che hanno permesso alla Cina di vincere quattro Olimpiadi di seguito dal 1998 al 2004. Nelle varie edizioni di questa competizione Xie Jun ha vinto diverse medaglie: tre ori, un argento e tre bronzi a squadre e un argento e due bronzi individuali.\nLa Xie dal 2002 ha diradato i suoi incontri essendosi impegnata negli studi di psicologia e come commissario allo sport a Pechino."}
{"id": "1485431", "revid": "2008491", "url": "https://it.wikipedia.org/wiki?curid=1485431", "title": "Ossigenata", "text": "Ossigenata \u00e8 la seconda raccolta della cantante Donatella Rettore, pubblicata nel 1989, su etichetta Fonit Cetra. Analogamente alla prima del 1982, \"Super-rock Rettore - Le sue pi\u00f9 belle canzoni\", anche questa contiene due inediti, come in quel caso usciti anche sul lato A e sul lato B di un singolo (\"Zan zan zan\" / \"Sogno americano\"). Dopo \"Rettoressa\", album di inediti di studio del 1988, questo \u00e8 il secondo disco di Rettore anche disponibile in CD, oltre che LP ed MC.\nIl disco.\nL'antologia comprende 7 brani tratti dagli album \"Brivido divino\" (1979\"), \"Magnifico delirio\" (1980) ed \"Estasi clamorosa\" (1981), 2 brani tratti dall'album \"Kamikaze Rock 'n' Roll Suicide\" (1982) e \"Amore stella\", presentata al Festival di Sanremo 1986 e, fino ad allora, mai inclusa su nessun album. \"Brivido divino\" ed \"Estasi clamorosa\" contribuiscono alla track listing con 3 brani ciascuno, mentre di \"Magnifico delirio\" viene riproposta soltanto \"Kobra\". Di Kamikaze Rock 'n' Roll Suicide\" vengono selezionate il singolo \"Lamette\" e \"Karakiri\".\nNon vi compaiono, invece, n\u00e9 brani tratti dai primi due album (\"Ogni giorno si cantano canzoni d'amore\" del 1974 e \"Donatella Rettore\" del 1977), n\u00e9 canzoni contenute nei due LP incisi per la CGD (\"Far West\" del 1983 e \"Danceteria\" del 1985), n\u00e9 pezzi inclusi in (\"Rettoressa\" del 1988), distribuito dalla Ricordi, . La foto in copertina ritrae la cantante bionda in una posa riflessiva.\nLa collection del 1989, che tra l'altro non comprende neanche alcun pezzo in lingua inglese, ma tutti brani cantati in italiano, ripropone la canzone vincitrice del Festivalbar 1981, \"Donatella\", la traccia \"Kobra\", con cui Rettore ha vinto Vota la voce e si \u00e8 classificata prima tra le donne al Festivalbar 1980, e \"Splendido splendente\", il suo primo successo del 1979. \"Amore stella\", il brano sanremese del 1986, \u00e8 l'unico brano incluso nella compilation che non \u00e8 stato scritto dalla stessa Rettore assieme a Claudio Rego.\nTracce.\nLato A\nLato B"}
{"id": "1485432", "revid": "287204", "url": "https://it.wikipedia.org/wiki?curid=1485432", "title": "Tarnowskie Gory", "text": ""}
{"id": "1485440", "revid": "1632387", "url": "https://it.wikipedia.org/wiki?curid=1485440", "title": "Live in London (Judas Priest)", "text": "Live in London \u00e8 il secondo e ultimo album live dei Judas Priest con alla voce Tim \"Ripper\" Owens, \u00e8 stato pubblicato nel 2003 in seguito all'album \"Demolition\"."}
{"id": "1485441", "revid": "98077", "url": "https://it.wikipedia.org/wiki?curid=1485441", "title": "Giovanni Sebastiano Bach", "text": ""}
{"id": "1485444", "revid": "47767", "url": "https://it.wikipedia.org/wiki?curid=1485444", "title": "Wolfgango", "text": ""}
{"id": "1485445", "revid": "729019", "url": "https://it.wikipedia.org/wiki?curid=1485445", "title": "U.S. Route 56", "text": "La U.S. Route 56 \u00e8 una strada statunitense a carattere nazionale che corre da est ad ovest per 1.030\u00a0km attraverso gli Stati di Missouri, Kansas, Oklahoma, Texas e Nuovo Messico. Il termine orientale della strada \u00e8 all'intersezione con la U.S. Route 71 a Kansas City (MO); il suo termine occidentale \u00e8 all'intersezione colla U.S. Route 85 a Springer (NM).\nGran parte dell'attuale tracciato segue il percorso della Santa Fe Trail."}
{"id": "1485446", "revid": "47767", "url": "https://it.wikipedia.org/wiki?curid=1485446", "title": "Wolfgang", "text": ""}
{"id": "1485447", "revid": "93436", "url": "https://it.wikipedia.org/wiki?curid=1485447", "title": "Jean Valjean", "text": "Jean Valjean \u00e8 un personaggio immaginario protagonista del romanzo \"I miserabili\" dello scrittore francese Victor Hugo.\nEx galeotto, uscito di prigione dopo una condanna ventennale ai lavori forzati a causa di un furto commesso per fame, perennemente braccato dalla legge, Jean Valjean \u00e8 uno dei tanti \"miserabili\" descritti nel romanzo, la cui esistenza si compie ai margini della societ\u00e0. Ciononostante, viene descritto come un personaggio dotato di una carit\u00e0 e umanit\u00e0 sorprendente, intenzionato a perseguire in ogni frangente il bene del prossimo piuttosto che il suo, ed in particolare quello della figlia adottiva Cosette.\nBiografia del personaggio.\nIl carcere e l'incontro con Monseigneur Myriel.\nAlla sua prima apparizione, nel secondo libro del primo tomo, di Jean Valjean viene detto come in giovent\u00f9 fosse stato potatore a Faverolles. Trovandosi, in condizioni di estreme indigenza, a dover provvedere alla sorella e ai figli di questa, per disperazione si trova costretto a rubare un tozzo di pane; per questo crimine viene condannato a cinque anni di lavori forzati nel carcere di Tolone, pena che viene allungata di ulteriori 14 anni a seguito di vari tentativi falliti di evasione. Viene infine liberato dal carcere a seguito di un'amnistia nei primi giorni del 1815, dopo 19 anni di reclusione; in questa data egli ha 46 anni, si pu\u00f2 perci\u00f2 arguire che fosse entrato in carcere a 27 (nel 1796) e che fosse nato nel 1769.\nAll'uscita dal carcere Jean Valjean si trova a vagabondare per diversi giorni attraverso il sud-est della Francia, vedendosi chiudere in faccia ogni alloggio ed ogni opportunit\u00e0 a causa del suo passato di galeotto, che lo identifica come un reietto della societ\u00e0. Questa situazione disperata finisce per esasperare il risentimento e l'odio nei confronti della societ\u00e0 e di tutto il genere umano fino a spingerlo a una fredda malvagit\u00e0 d'animo. Frattanto, giunto, nel suo vagabondare, nella citt\u00e0 di Digne, ha la fortuna di imbattersi nel vescovo della citt\u00e0, Monseigneur Myriel, un pio e giusto uomo di chiesa dall'eccezionale altruismo. In un primo momento Valjean diffida del prelato, che pure lo accoglie in casa e tenta di redimerlo dai suoi vecchi peccati, e giunge anzi a rubare i candelabri del vecchio e a fuggire. Riacciuffato dalla polizia, viene portato di nuovo di fronte al Vescovo, il quale lo difende dai gendarmi sostenendo che quei candelabri fossero in realt\u00e0 un dono, e riconsegnandoli anzi lui stesso a Valjean, come un monito a cambiare vita. Scosso e turbato dalla carit\u00e0 rivoltagli dal vescovo, in uno stato d'animo confuso Valjean, rilasciato, giunge quella stessa notte a commettere un nuovo furto, rubando ad un bambino una moneta d'argento. Quando si rende conto di cosa si \u00e8 reso colpevole, Jean Valjean, scosso da un terribile rivoltamento di coscienza, comprende ci\u00f2 che il vescovo volesse comunicargli, e matura la viva decisione di cambiare per sempre vita, seguendo l'esempio del caritatevole prelato.\nMontreuil-sur-Mer.\nQuello stesso anno, il 1815, Jean Valjean \u2014 ancora ricercato per i furti commessi \u2014 si stabilisce a Montreuil-sur-Mer dove, grazie al denaro del vescovo, riesce ad impiantare una fiorente industria di bigiotteria e a diventare un cittadino rispettabile, ovviamente celando il proprio passato e assumendo la falsa identit\u00e0 di Monsieur Madeleine. I suoi gesti di bont\u00e0 e di carit\u00e0 verso i poveri lo rendono presto molto amato dagli abitanti della cittadina, che giungono a nominarlo sindaco di l\u00ec a pochi anni. Solo l'ispettore di polizia locale, Javert, che era stato secondino a Tolone, nutre alcuni dubbi sul suo passato ed inizia a sospettare la sua reale identit\u00e0. Frattanto Valjean incontra una poverissima donna, Fantine, ex impiegata in una delle sue fabbriche, licenziata a sua insaputa dalla sua direttrice del personale perch\u00e9 madre di una bambina senza essere sposata, in contrasto con la moralit\u00e0 del tempo. Deciso ad aiutare l'infelice, gravemente ammalata, Jean Valjean la difende da Javert (venuto ad arrestarla per oltraggio al pudore) e, quando la sua condizione si fa critica, le promette di ricongiungerla alla figlia, Cosette, affidata dalla madre cinque anni prima a una coppia di locandieri a Montfermeil.\nContemporaneamente per\u00f2, Valjean viene a sapere che, a causa di uno scambio di identit\u00e0, un uomo catturato dalla polizia ad Arras \u00e8 stato ritenuto essere l'evaso Jean Valjean e rischia come tale una condanna a vita. Pur rendendosi conto che l'evento potrebbe volgere a suo vantaggio, eliminando per sempre i sospetti del passato dalla sua persona, l'ex forzato comprende che non pu\u00f2 permettere che un innocente venga incriminato al suo posto; dopo una notte di angosce e di indecisione si reca in tutta fretta sul luogo del processo e si autodenuncia al giudice, rivelando la propria identit\u00e0 e scagionando cos\u00ec il suo \"alter ego\". Tornato a Montreuil-sur-Mer, Valjean ha appena il tempo di assistere alla morte di Fantine prima che la polizia, con Javert in testa, venga ad arrestarlo. Riesce poi a sfuggire una prima volta alla cattura, viene in seguito ripreso ma riesce ad evadere e a simulare la sua morte. Questi eventi avvengono nel 1823, all'epoca in cui Jean Valjean ha 54 anni.\nL'incontro con Cosette.\nFuggito di galera, Jean Valjean si reca a Montfermeil dove scopre le crudeli condizioni in cui i Th\u00e9nardier, proprietari della locanda e tutori di Cosette, costringono a vivere la piccola, trattata al pari di una serva e privata di ogni affetto e calore. Dietro pagamento di un'ingente somma, ed in parte imponendo la propria autorit\u00e0 (Valjean viene infatti descritto come un uomo dalla corporatura imponente e di una forza erculea) riscatta la bambina e si nasconde con lei in una misera casa nei sobborghi di Parigi. Scovato anche qui dall'instancabile Javert, frattanto promosso ispettore nella capitale francese, \u00e8 costretto di nuovo alla fuga e riesce a nascondersi con Cosette in un convento cittadino di monache di clausura, il Petit-Picpus, nel quale trova rifugio grazie all'intercessione del giardiniere, Monsieur Fauchelevent, un ex carrettiere a cui aveva salvato la vita tempo addietro a Montreuil. Trascorre cos\u00ec in convento quasi sei anni, celandosi sotto l'identit\u00e0 di Ultime Fauchelevent, fratello del giardiniere e che rester\u00e0 il suo nome \"ufficiale\" per il resto della sua vita. Cosette e Jean Valjean escono dal convento (per decisione dello stesso Valjean, che non voleva privare la piccola delle gioie della vita spingendola verso la vita monastica) nel 1829, all'epoca in cui il vecchio ha 60 anni e la bambina 14.\nRue Plumet.\nJean Valjean e Cosette prendono alloggio in Rue Plumet, a Parigi, dove vivono una vita modesta e ritirata grazie ai notevoli risparmi che Valjean era riuscito a mettere in salvo prima della sua cattura a Montfermeil; il denaro che questi aveva guadagnato al tempo in cui si faceva passare per Monsiuer Madeleine ammonta infatti alla sostanziosa cifra di 600\u00a0000 franchi, nascosti con cura ai piedi di un albero in un bosco nei pressi di Montfermeil, dai quali Valjean attinge per\u00f2 con estrema parsimonia considerandoli la dote di Cosette.\nNel corso delle lunghe passeggiate dei due nei Giardini del Lussemburgo, la giovane Cosette nota un giovane, Marius, studente universitario, liberale, repubblicano e bonapartista di buona famiglia ma praticamente diseredato a seguito di una lite, per motivi politici con il nonno, un nostalgico monarchico. Pur osservandosi solo di lontano, fra i due giovani sboccia un irrefrenabile amore.\nNel frattempo, Jean Valjean cade in un tranello tesogli da Th\u00e9nardier, l'ex oste di Montfermeil che, caduto in disgrazia, era divenuto capo di una banda di ladri ed assassini parigini e che, a conoscenza della ricchezza dell'ex forzato, lo attira con i suoi soci in casa sua e lo rapisce. Valjean riesce per\u00f2 a salvarsi in parte grazie a Marius, che venuto a sapere per caso del piano di Th\u00e9nardier allerta la polizia, facendo per\u00f2 cos\u00ec intervenire sul luogo del delitto proprio il terribile Javert. Nella confusione che segue Valjean riesce comunque a dileguarsi sia dai banditi che dalle forze dell'ordine.\nMarius, intanto, scoperta l'abitazione di Cosette e del padre adottivo, inizia a tessere con la giovane una platonica ma intensa relazione d'amore, all'insaputa del genitore di questa. Quando per\u00f2 il vecchio, timoroso, dopo il faccia a faccia con Th\u00e9nardier, per l'incolumit\u00e0 della figlia le comunica la sua intenzione di trasferirsi con lei in Inghilterra, i due amanti disperati si trovano costretti alla separazione. Marius, disperato ed impotente, decide di uccidersi e si avvia perci\u00f2 verso il centro cittadino, dove sta intanto divampando un'insurrezione armata con scontri fra rivoluzionari repubblicani e soldati di Luigi Filippo, e si unisce ai suoi amici insurrentisti capeggiati dal carismatico Enjolras cercando la morte sulle barricate.\nGli scontri sulla barricata.\nMentre infuriano gli scontri della notte fra 5 e 6 giugno 1832, Jean Valjean viene a scoprire, tramite una lettera traditrice, il legame fra Cosette e Marius, da lui nemmeno sospettato. Soffocato dall'amore per Cosette, e dalla paura di perderla, il genitore rimane sconvolto dalla notizia. Poco dopo, quella stessa notte, Gavroche, monello di strada inviato da Marius, gli recapita un messaggio scritto per Cosette dal giovane dalla barricata. Leggendolo, Jean Valjean scopre l'intenzione del giovane di suicidarsi e, alla notizia, pur se combattuto si avvia egli stesso alla barricata. Qui, nell'infuriare degli scontri, ritrova Javert, fatto prigioniero dei rivoltosi e da questi condannato a morte. Tramite un sotterfugio, l'ex forzato riesce a liberare l'ispettore e a permettergli di scappare, con gran stupore di questi. Poi, mentre polizia e Guardia Nazionale irrompono nella barricata, porta in salvo Marius, colpito e privo di sensi, sottraendolo alla cattura e alla morte conducendolo sulle sue spalle in un terrificante viaggio attraverso le fogne parigine. All'uscita di queste l'ex forzato si imbatte per\u00f2 in Javert, che lo arresta e lo conduce con s\u00e9 in una carrozza. Dopo aver depositato l'esanime Marius a casa del nonno, Javert riconduce Jean Valjean a casa sua e, con suo sommo stupore, lo lascia libero di andarsene. In seguito, l'integerrimo ispettore di polizia, incapace di conciliare la propria coscienza di uomo, che deve la vita ad un criminale e gli \u00e8 perci\u00f2 riconoscente, con quella di tutore della legge, sceglie il suicidio gettandosi nella Senna.\nIl matrimonio di Cosette.\nMarius, ristabilitosi dalle ferite e riconciliatosi con il nonno, sposa Cosette \u2014 con il beneplacito di Jean Valjean \u2014 nel 1833. Dopo il matrimonio questi, pur avendo ricevuto l'offerta di vivere con la novella coppia nella loro casa, come gi\u00e0 era successo a Montreuil comprende, dopo una tormentatissima notte, di non poter porre la propria felicit\u00e0 al disopra di quella di un altro \u2014 nella fattispecie quella di Cosette \u2014 e di non poter permettere che il proprio passato possa mettere in pericolo la futura vita della giovane. Perci\u00f2, preso in disparte Marius, gli racconta del proprio passato di galeotto, e accetta con profondo dolore di separarsi da Cosette e a non vederla pi\u00f9.\nLontano dalla figlia adottiva, solo e depresso, il sessantaquattrenne Jean Valjean inizia a risentire quasi improvvisamente del peso dei suoi anni, ammalandosi ed indebolendosi sempre pi\u00f9. Quando, nel giugno 1833, Marius viene fortuitamente a sapere, proprio grazie al malvagio Th\u00e9nardier (che, dal canto suo, meditava un'ennesima truffa ai danni del giovane) di dovere la vita a Jean Valjean, fa appena in tempo a correre da lui con Cosette per assistere alla sua morte e a dare il tempo al vecchio di vedere un'ultima volta l'amata figlia adottiva. Valjean spira cos\u00ec, sventurato ma sereno, significativamente illuminato dalla candele poste sui candelabri donatigli dal vescovo di Digne, nel cui esempio ha vissuto la sua intera vita di galeotto redento.\nStando a quanto si apprende nell'ultimo paragrafo del romanzo, la sua tomba viene posta nel cimitero di P\u00e8re-Lachaise, anonima se non per un'iscrizione tracciata a matita che recita:\nCaratteristiche.\nProtagonista del romanzo, e personaggio assurto allo status di archetipo letterario, Jean Valjean incarna il prototipo del reietto che procede sulla strada della redenzione; la sua caratteristica principale \u00e8 il completo e totale altruismo -mutuato dall'esempio del suo salvatore, il Vescovo di Digne- che lo porta a rinunciare a qualunque gioia e vantaggio, fino al limite della noncuranza per la sua stessa vita, pur di ottenere il bene del prossimo. Fra i tanti esempi di questa abnegazione di cui d\u00e0 prova nel romanzo vi sono il suo sacrificio in favore di Champmatieu, l'uomo accusato al suo posto dalla polizia, i suoi sforzi per salvare Javert sulla barricata -incurante del fatto che la morte dell'ispettore significherebbe per lui la libert\u00e0- e la sua finale e drammatica rinuncia a Cosette, e a tutta la felicit\u00e0 costruita nel corso di tanti anni di sofferenze, per non esporre la figlia adottiva ai rischi e alle ombre che la sua presenza ed il suo passato di galeotto fuggiasco comportano.\nDal punto di vista fisico, Valjean viene descritto nel romanzo come una persona dotata di una corporatura robusta e di una forza erculea, sviluppata nei diciannove anni trascorsi ai lavori forzati nel bagno penale di Tolone. Egli mantiene questa eccezionale prestanza fisica fino in et\u00e0 avanzata, tanto \u00e8 vero che a sessant'anni ne d\u00e0 ancora prova nella sua fuga dalla barricata di Rue Saint-Denis, durante la quale, dopo aver divelto un pesante tombino, trascina con s\u00e9 a spalla il corpo esanime di Marius attraverso un lungo e insidioso percorso sotterraneo nelle fogne di Parigi.\nRetaggio del suo passato di galeotto, e delle molte evasioni tentate, \u00e8 anche la sua abilit\u00e0 in quelle che Hugo definisce le \"terribili qualit\u00e0 di un forzato\": nel corso delle sue sfortunate fughe egli era infatti divenuto maestro nella \"difficilissima arte di issarsi senza scale, senza appigli, con la sola forza dei muscoli, puntando sulla nuca, sulle spalle, sulle anche e sulle ginocchia, lungo lo spigolo di un muro anche fino all'altezza di un sesto piano\" (\"I Miserabili\", II Tomo, libro quinto, traduzione italiana di Marisa Zini), abilit\u00e0, questa, che gli permette ad esempio di issarsi oltre il muro del Convento di Rue Picpus per sfuggire a Javert.\nInfine, sempre durante l'assedio alla barricata Jean Valjean d\u00e0 anche prova -pur senza uccidere n\u00e9 ferire nessuno- di un'infallibile mira con le armi da fuoco, sviluppata in giovent\u00f9 al tempo in cui era potatore a Faverolles e si dedicava, talvolta, al bracconaggio.\nInfine, di Jean Valjean viene anche detto come possedesse una discreta cultura, sviluppata da autodidatta negli anni trascorsi a Montreuil prima e a Parigi poi (ha infatti imparato a leggere in prigione, dove c'era una scuola tenuta da alcuni frati per quanti avessero la volont\u00e0 di istruirsi. Come viene spiegato nel romanzo, ha deciso di istruirsi per usare la propria cultura come un'arma che avrebbe portato con s\u00e9 uscendo di prigione, ironia vuole che user\u00e0 la sua cultura per insegnare a leggere a Cosette). \u00c8 infatti in grado di parlare alla pari con Marius, laureato in legge, suscitando anzi in questi una certa ammirazione. Nel corso del romanzo egli d\u00e0 inoltre prova di un notevole acume ed ingegno, ad esempio nella sua abilit\u00e0 nel fondare una redditizia industria a Montfermeil.\nInfluenze ed ispirazioni.\nPossono essere identificati diversi personaggi storici realmente esistiti la cui vicenda pu\u00f2 aver ispirato, in diversa misura, la nascita dell'eroe tragico di Hugo. Almeno due persone, protagoniste di fatti di cronaca dell'epoca, possono essere considerati almeno in parte come \"modelli\" di Jean Valjean: Pierre Maurin e Eug\u00e8ne-Fran\u00e7ois Vidocq. Il primo fu un pover'uomo condannato, come il protagonista de \"I Miserabili\", a cinque anni di bagno penale per aver rubato un pane destinato a sfamare i suoi sette figli; il secondo invece fu un ladro, brigante, rivoluzionario ed avventuriero francese la cui figura impression\u00f2 molti artisti e scrittori del romanticismo ottocentesco.\nOltre a questi, sono degne di nota alcune analogie tra Jean Valjean e Napoleone Bonaparte; in particolare, molte date che nel romanzo segnano avvenimenti importanti nelle vicende dell'immaginario ex-forzato coincidono con quelle di avvenimenti altrettanto importanti nella vita dell'Imperatore c\u00f3rso. In particolare, entrambi sono nati nel 1769; le date della prima cattura e del rilascio di Jean Valjean coincidono con quelle dell'ascesa e della caduta di Napoleone: rispettivamente 1796, anno della campagna d'Italia, e 1815, anno della battaglia di Waterloo. Ancora, le date dei quattro falliti tentativi di evasione di Jean Valjean coincidono con avvenimenti importanti della vita di Napoleone: 1800 (Battaglia di Marengo), 1802 (anno in cui ottiene il consolato a vita), 1806 (Battaglia di Jena) e 1809 (Battaglia di Wagram). Infine, sebbene Jean Valjean muoia 12 anni dopo l'Imperatore francese, il 1821 \u00e8 l'anno della morte del Vescovo di Digne, guida spirituale di Jean Valjean.\nInfine, anche se non \u00e8 possibile considerare Jean Valjean un personaggio autobiografico, alcune delle sue azioni narrate nel romanzo prendono spunto da eventi reali accaduti al suo stesso autore, Victor Hugo. Fra i tanti, possono essere citati la difesa di Fantine di fronte a Javert, che ricalca una vicenda narrata anche nel romanzo \"Choses vues\", in cui Hugo prese le parti di una popolana arrestata dalla polizia per aver insultato un borghese. Anche l'atteggiamento tenuto dal protagonista durante la sommossa del 5 giugno, durante la quale questi si prodiga per aiutare gli insorti senza per\u00f2 ferire o tantomeno uccidere nessuno, ha il suo corrispettivo nella condotta tenuta da Hugo il 2 dicembre 1851, durante il colpo di stato di Napoleone III (evento narrato anche nel racconto \"Histoire d'un crime\").\nNel musical.\nAltri cantanti da musical che si sono cimentanti nel ruolo sono:"}
{"id": "1485449", "revid": "277211", "url": "https://it.wikipedia.org/wiki?curid=1485449", "title": "Mawlid", "text": "Mawlid (), detto anche Maulid, Mulid, Mouloud ecc., \u00e8 un giorno islamico che celebra il giorno natale di una santa persona. \nIn particolare si onora la data di nascita del profeta Maometto (\"Mawlid al-Nab\u012b\"), che ricorre il 12 del mese lunare di Rabi' al-awwal.\nSulla liceit\u00e0 o meno della celebrazione del \"mawlid\".\nSi \u00e8 a lungo discusso sulla liceit\u00e0 di festeggiare o meno un essere umano, in una religione che \u00e8 totalmente orientata a celebrare la sola divinit\u00e0. Tuttavia l'intensit\u00e0 della devozione popolare non ha impedito in alcun modo che numerosi \"mawlid\" fossero comunque celebrati, con notevole intensa partecipazione dei fedeli.\nIn particolare l'Egitto \u00e8 stato terreno fertile per tali cerimonie, forse anche per ribattere alla devozione popolare copta, che non trova alcun ostacolo di tipo teologico nel celebrare i suoi santi intercessori.\nIl seguente \u00e8 un elenco parziale dei \"mawlid\" celebrati in Egitto:"}
{"id": "1485451", "revid": "30445", "url": "https://it.wikipedia.org/wiki?curid=1485451", "title": "Rabi' al-awwal", "text": ""}
{"id": "1485452", "revid": "287204", "url": "https://it.wikipedia.org/wiki?curid=1485452", "title": "Copa Campeonato 1895", "text": "La Copa Campeonato 1895, organizzata dall'Argentine Association Football League, vide la vittoria del Lomas Athletic Club per la terza volta consecutiva.\nInoltre ci fu il debutto di due nuove squadre. Il Lomas Academy, considerata la seconda squadra del Lomas Athletic in quanto i suoi giocatori erano tutti studenti dell'accademia di Lomas, e il Quilmes Rovers."}
{"id": "1485453", "revid": "640277", "url": "https://it.wikipedia.org/wiki?curid=1485453", "title": "Epsilon Reticuli b", "text": "Epsilon Reticuli b (a volte scritto Epsilon Reticuli Ab) \u00e8 un pianeta extrasolare orbitante attorno alla stella Epsilon Reticuli, alla distanza di 59 anni-luce dal Sistema solare.\nScoperta.\nIl pianeta fu notato nel dicembre del 2000 attraverso le osservazioni del team dell'indagine astronomica Anglo-Australian Planet Search, capeggiato da Paul Butler ed altri scienziati, utilizzando il metodo della velocit\u00e0 radiale.\nCaratteristiche.\nSi tratta di un pianeta gigante gassoso: la sua massa \u00e8 maggiore del 55% a quella di Giove. La sua orbita \u00e8 tuttavia estremamente simile a quella della Terra, dunque si troverebbe nella cosiddetta zona abitabile; in realt\u00e0, la natura stessa del pianeta, estremamente grande e probabilmente senza superficie solida, non consentirebbe l'esistenza di esseri viventi cos\u00ec come noi li intendiamo. Anche su un suo eventuale satellite naturale la temperatura potrebbe essere troppo elevata per sostenere la vita, almeno come noi la conosciamo, visto che la zona abitabile della stella va da 2,45 a 4,8 UA. La temperatura sulla superficie dell'eventuale luna dipende per\u00f2 da vari fattori, come l'albedo e la composizione atmosferica."}
{"id": "1485455", "revid": "702184", "url": "https://it.wikipedia.org/wiki?curid=1485455", "title": "Martin E. P. Seligman", "text": "Biografia.\n\u00c8 considerato il fondatore della psicologia positiva. Secondo lo studio di Haggbloom ed altri tra gli psicologi pi\u00f9 eminenti del ventesimo secolo, Seligman era il tredicesimo psicologo pi\u00f9 citato nei manuali introduttivi di psicologia del secolo.\nHa condotto diversi esperimenti sull'\"impotenza acquisita\".\nSeligman \u00e8 il \"Robert A. Fox Leadership Professor of Psychology all'University of Pennsylvania, Department of Psychology\", dove tuttora insegna. Precedentemente era il direttore del programma di formazione clinica del reparto. Seligman \u00e8 stato il Presidente dell\"'American Psychological Association\" (APA) \"Division of Clinical Psychology\". Nel 1998, Seligman \u00e8 stato eletto presidente dell'APA con la maggioranza di voti pi\u00f9 alta della sua storia. \u00c8 il fondatore e direttore capo del \"Prevention and Treatment Magazine\" (il giornale elettronico dell'APA).\nSeligman \u00e8 anche autore di molti best seller, come \"Imparare l'Ottimismo\", \"Come Crescere Un Bambino Ottimista\" e \"La Costruzione Della Felicit\u00e0\".\nSeligman \u00e8 anche un appassionato giocatore di Bridge, arrivando a piazzarsi al secondo posto in uno dei tre principali campionati americani."}
{"id": "1485461", "revid": "287204", "url": "https://it.wikipedia.org/wiki?curid=1485461", "title": "Copa Campeonato 1896", "text": "La Copa Campeonato 1896, organizzata dall'Argentine Association Football League e disputatasi dal 30 aprile al 15 agosto, fu vinta dal Lomas Academy, che pose fine al dominio del Lomas Athletic Club.\nDopo la vittoria del torneo la squadra si ritir\u00f2 e non difese il titolo perch\u00e9 tre dei suoi giocatori si laurearono \u2014 e quindi lasciarono la squadra, composta da soli studenti \u2014, altri due se ne andarono in Europa e altri tre smisero di giocare a calcio."}
{"id": "1485462", "revid": "73125", "url": "https://it.wikipedia.org/wiki?curid=1485462", "title": "Paul Nipkow", "text": ""}
{"id": "1485463", "revid": "287204", "url": "https://it.wikipedia.org/wiki?curid=1485463", "title": "Polimela", "text": ""}
{"id": "1485465", "revid": "729019", "url": "https://it.wikipedia.org/wiki?curid=1485465", "title": "U.S. Route 19", "text": "La U.S. Route 19 \u00e8 una strada statunitense a carattere nazionale che corre da nord a sud. Collega il Lago Erie con il Golfo del Messico.\nNel 2004 il termine settentrionale dell'autostrada \u00e8 ad Erie (PA), all'intersezione con la U.S. Route 20 a circa un miglio dalla costa del Lago Erie; il suo limite meridionale \u00e8 a Memphis (FL), a sud di Tampa, all'intersezione con la U.S. Route 41."}
{"id": "1485467", "revid": "73125", "url": "https://it.wikipedia.org/wiki?curid=1485467", "title": "Joseph Ignace Guillotin", "text": ""}
{"id": "1485468", "revid": "363629", "url": "https://it.wikipedia.org/wiki?curid=1485468", "title": "Titolo (persona)", "text": ""}
{"id": "1485469", "revid": "1745361", "url": "https://it.wikipedia.org/wiki?curid=1485469", "title": "Aleo", "text": "Aleo () \u00e8 un personaggio della mitologia greca. Fu re di Tegea e di Arcadia, e l'eponimo della citt\u00e0 di Alea.\nGenealogia.\nFiglio di Afeida, spos\u00f2 Neera e fu padre di Auge, Cefeo, Licurgo, Anfidamante ed Alcidice.\nMitologia.\nFond\u00f2 il culto di Athena Alea e successe a suo padre sul trono di Tegea dove riun\u00ec i nove demi rurali gi\u00e0 esistenti formando la citt\u00e0 e costruendo il tempio di Atena Alea. \nDopo la morte del cugino Epito eredit\u00f2 anche il regno d'Arcadia, di cui fece capitale la nuova citt\u00e0 di Tegea.\nDopo la sua morte lasci\u00f2 al figlio Cefeo il regno di Tegea ed al figlio Licurgo quello di Arcadia.\nAuge e Telefo.\nScopr\u00ec, in seguito ad una piaga che afflisse il suo regno, che questa fosse causata dal fatto che sua figlia Auge (vergine e sacerdotessa di Athena Alea), era rimasta incinta da Eracle ed aveva nascosto il bambino (Telefo) nel tempio. Per rimediare mand\u00f2 la figlia da Nauplio per essere uccisa e fece abbandonare Telefo sul monte Partenio (oppure, secondo un'altra versione mise entrambi in una cassa che gett\u00f2 in mare), ma i due giunsero comunque da Teutrante che adott\u00f2 il bambino e spos\u00f2 Auge."}
{"id": "1485470", "revid": "73125", "url": "https://it.wikipedia.org/wiki?curid=1485470", "title": "Ambrose Fleming", "text": ""}
{"id": "1485474", "revid": "73125", "url": "https://it.wikipedia.org/wiki?curid=1485474", "title": "Hiram Maxim", "text": ""}
{"id": "1485477", "revid": "73125", "url": "https://it.wikipedia.org/wiki?curid=1485477", "title": "John Haldane", "text": ""}
{"id": "1485481", "revid": "339392", "url": "https://it.wikipedia.org/wiki?curid=1485481", "title": "Ladislao Bir\u00f3", "text": ""}
{"id": "1485483", "revid": "110157", "url": "https://it.wikipedia.org/wiki?curid=1485483", "title": "Gouquan", "text": "Il Gouquan (\u72d7\u62f3, Pugilato del Cane) \u00e8 uno stile di arti marziali cinesi del Sud della Cina che \u00e8 classificabile come Xiangxingquan, uno stile imitativo, in quanto si rif\u00e0 alle movenze di un cane.\nEsso \u00e8 conosciuto con nomi differenti: Shaolin Dishu Quanfa (\u5c11\u6797\u5730\u672f\u72ac\u6cd5, metodo del cane e arte a terra di Shaolin \u2013 Quan \u72ac \u00e8 un altro modo di dire cane in Cinese); Shaolin Di long (\u5c11\u6797\u5730\u9f99, Drago a terra di Shaolin); Dishang Gongfu Quan (\u5730\u4e0a\u529f\u592b\u62f3, Pugilato del Lavoro a Terra).\nLa Storia.\nI praticanti di questo stile raccontano che esso venne insegnato da una Monaca Buddista a Miao Jinhua. Alcuni identificano questa monaca in Wu Mei personaggio al centro delle leggende di fondazione di svariati stili del Sud.\nMiao Jinhua lo insegn\u00f2 al proprio figlio Fang Shiyu il quale mescol\u00f2 il Dishu Quanfa allo Huaquan. Fang Shiyu insegn\u00f2 all'interno del tempio Zhuyuansi (oggi Guanyansi) ai monaci. Il monaco Huikai studi\u00f2 lo stile e lo trasmise a Zheng Yishan di Nantai, nella contea di Laoyazhou. Zheng insegn\u00f2 in Yongzhou a Zhang Zishen.\nSecondo un'altra tradizione, di fronte al tempio Shaolin del sud ci sarebbe stato il Bailiansi, un tempio femminile, dove le monache studiavano il Gouquan e lo stile di Qi Jiguang. Durante la dinastia Qing una monaca conosciuta con il nome religioso di \u201cSimu Dashi\u201d (\u56db\u76ee\u5927\u5e08) err\u00f2 in diverse contee ed insegn\u00f2 lo stile in Yongfu (\u6c38\u798f\u53bf) alla famiglia Chen. Da questo momento il Dishu Quanfa venne insegnato unicamente all'interno della cerchia famigliare. Chen Ayin (\u9648\u963f\u94f6), che aveva appreso l'arte da sua nonna, si trasfer\u00ec a Fuzhou.\nTaolu.\nIl Gouquan utilizza questi Taolu: Sanzhanquan (\u4e09\u6218\u62f3); Qixingquan (\u4e03\u661f\u62f3); Shuang chi bianfu (\u53cc\u8fdf\u8759\u8760); Sanshiliu shou (\u4e09\u5341\u516d\u624b); Lianbuquan (\u8fde\u6b65\u62f3); Simenjian (\u56db\u95e8\u7bad); Shiba lian zhu (\u5341\u516b\u8054\u73e0); Meihua xiu (\u6885\u82b1\u79c0); San zhan xia pan (\u4e09\u6218\u4e0b\u76d8); Qixing xia pan (\u4e03\u661f\u4e0b\u76d8); Shuang chi bianfu xia pan (\u53cc\u8759\u8760\u4e0b\u76d8); ecc."}
{"id": "1485486", "revid": "671029", "url": "https://it.wikipedia.org/wiki?curid=1485486", "title": "Copa Campeonato 1897", "text": "La Copa Campeonato 1897 \u2013 organizzata dall'Argentine Association Football League \u2013 fu vinta dal Lomas Athletic Club, nelle cui file c'erano 8 giocatori che avevano vinto il titolo l'anno precedente con il Lomas Academy, poi ritiratosi.\nNell'esordiente Lan\u00fas Athletic c'erano diversi giocatori che avevano militato nell'English High School. Il Belgrano Athletic iscrisse due squadre."}
{"id": "1485487", "revid": "78273", "url": "https://it.wikipedia.org/wiki?curid=1485487", "title": "R. Buckminster Fuller", "text": ""}
{"id": "1485488", "revid": "66387", "url": "https://it.wikipedia.org/wiki?curid=1485488", "title": "Legge di Buys-Ballot", "text": ""}
{"id": "1485489", "revid": "1543377", "url": "https://it.wikipedia.org/wiki?curid=1485489", "title": "R\u0103de\u0219ti (Gala\u021bi)", "text": "R\u0103de\u0219ti \u00e8 un comune della Romania di 1.650 abitanti, ubicato nel distretto di Gala\u021bi, nella regione storica della Moldavia.\nIl comune \u00e8 formato dall'unione di 2 villaggi: Cruceanu e R\u0103de\u0219ti."}
{"id": "1485491", "revid": "287204", "url": "https://it.wikipedia.org/wiki?curid=1485491", "title": "Zdenek Moravec", "text": ""}
{"id": "1485492", "revid": "1543377", "url": "https://it.wikipedia.org/wiki?curid=1485492", "title": "Rediu (Gala\u021bi)", "text": "Rediu \u00e8 un comune della Romania di 3.808 abitanti, ubicato nel distretto di Gala\u021bi, nella regione storica della Moldavia.\nIl comune \u00e8 formato dall'unione di 3 villaggi: Plevna, Rediu, Suhurlui."}
{"id": "1485493", "revid": "729019", "url": "https://it.wikipedia.org/wiki?curid=1485493", "title": "Livio Bassi", "text": "Biografia.\nNacque a Trapani l'8 ottobre 1918, figlio del maggiore Angelo, caduto in combattimento nel 1927, all'et\u00e0 di 38 anni, in Cirenaica e fratello di Aldo, futuro deputato della Repubblica e sindaco di Trapani. Dopo aver frequentato la Scuola militare della Nunziatella, nel 1936 fu ammesso a frequentare il \"Corso Rex\" della Regia Accademia Aeronautica di Caserta, ottenendo il brevetto di pilota volando a bordo dei biplani da addestramento Breda Ba.25 e IMAM Ro.41.\nDopo essere uscito dall'Accademia con il grado di sottotenente pilota fu destinato alla specialit\u00e0 bombardamento, ma chiese ripetutamente, ed ottenne, di transitare alla caccia.\nSeconda guerra mondiale.\nPromosso nell'aprile 1940 al grado di tenente pilota in servizio permanente effettivo (s.p.e.), dopo aver frequentato un corso di specializzazione sui caccia all'aeroporto di Trapani-Milo, fu inviato alla 395\u00aa Squadriglia del 160\u00ba Gruppo Autonomo Caccia Terrestri, di stanza sull'aeroporto di Berat, in Albania, a partire dal 1\u00ba giugno 1940. L'unit\u00e0 era equipaggiata con i caccia Fiat C.R.42 \"Falco\".\nAll'inizio del mese di ottobre la squadriglia ricevette i primi caccia monoplani Fiat G.50 Freccia, e il giorno 26, due giorni prima dell'inizio dell'offensiva italiana contro la Grecia la sua Squadriglia fu trasferita al 154\u00ba Gruppo Autonomo Caccia Terrestre appena costituito sull'aeroporto di Berat. \nIl nuovo Gruppo divenne operativo a partire dal 5 novembre. Esord\u00ec in combattimento il 4 dicembre sul cielo di Giannina, in Epiro, e ottenne la sua prima vittoria il giorno 18 abbattendo un bombardiere Bristol Blenheim sul cielo di Valona. Il 6 gennaio 1941 abbatt\u00e9 un secondo Blenheim, e dopo due giorni, sopra Klisura, prese parte al combattimento contro una grossa formazione di caccia Gloster Gladiator della Royal Air Force. L'11 febbraio il suo reparto comp\u00ec un attacco contro l'aeroporto di Giannina, distruggendo al suolo ben 18 velivoli avversari, mentre altri due furono abbattuti mentre tentavano di decollare.\nIl 20 febbraio 1941 prese parte ad una battaglia aerea tra caccia italiani e bombardieri inglesi con la loro scorta sui cieli dell'Albania meridionale. \nQuando il tenente Alfredo Fusco della 361\u00aa Squadriglia, suo ex collega di corso in Accademia, venne circondato da sei caccia Hawker Hurricane inglesi, tra cui quello pilotato dall'asso Marmaduke Pattle, egli accorse in suo aiuto. Nello scontro che ne segu\u00ec, Bassi colp\u00ec due Hurricane, che gli vennero accreditati come abbattuti, ma l'aereo di Fusco, colpito ripetutamente, esplodeva in volo, uccidendo il pilota sul colpo. Ferito a sua volta dai piloti britannici, Livio Bassi riusc\u00ec a disimpegnarsi e tent\u00f2 di compiere un atterraggio di fortuna sul campo di Berat, ma il suo aereo si rovesci\u00f2 prendendo fuoco ed egli riport\u00f2 gravi ustioni. Con le due vittorie aeree attribuitegli, in quel combattimento, Bassi raggiunse un totale di sei abbattimenti, numero sufficiente a fargli conseguire la qualifica di asso dell'aviazione.\nLivio Bassi mor\u00ec a causa delle gravi ustioni riportate il 2 aprile 1941 presso l'Ospedale militare del Celio a Roma. A entrambi gli sfortunati aviatori fu conferita la Medaglia d'oro al valor militare alla memoria.\nRiconoscimenti.\nA Livio Bassi \u00e8 stato intitolato nel 1949 il vecchio aeroporto militare di Chinisia nei pressi di Trapani, poi in disuso e, dal 1961, il nuovo aeroporto militare di Trapani-Birgi sede del 37\u00ba Stormo. La Sezione dell'Associazione Arma Aeronautica di Trapani porta il suo nome. La sua citt\u00e0 natale gli ha intitolato un Istituto comprensivo statale, in via Marinella 2, e il comune di Erice gli ha intitolato una via. Al pilota venne inoltre intitolato il \"Borgo Bassi\", borgo rurale nel territorio di Trapani, iniziato nei primi anni '40 del 1900 come \"Borgo Z\" e dedicato presumibilmente in epoca repubblicana all'asso dell'aviazione."}
{"id": "1485494", "revid": "73125", "url": "https://it.wikipedia.org/wiki?curid=1485494", "title": "John Russel Hind", "text": ""}
{"id": "1485497", "revid": "6923", "url": "https://it.wikipedia.org/wiki?curid=1485497", "title": "Opel GT (1968)", "text": ""}
{"id": "1485498", "revid": "1543377", "url": "https://it.wikipedia.org/wiki?curid=1485498", "title": "Sc\u00e2nteie\u0219ti", "text": "Sc\u00e2nteie\u0219ti \u00e8 un comune della Romania di 2.643 abitanti, ubicato nel distretto di Gala\u021bi, nella regione storica della Moldavia.\nIl comune \u00e8 formato dall'unione di 2 villaggi: F\u00e2nt\u00e2nele e Sc\u00e2nteie\u0219ti."}
{"id": "1485500", "revid": "2184720", "url": "https://it.wikipedia.org/wiki?curid=1485500", "title": "Fango (singolo)", "text": "Fango \u00e8 un singolo del cantautore italiano Jovanotti, pubblicato il 6 dicembre 2007 come primo estratto dal dodicesimo album in studio \"Safari\".\nDal giorno successivo il brano \u00e8 stato reso disponibile su iTunes. \u00c8 stato frequentemente trasmesso in radio, raggiungendo la posizione numero 1 dell'airplay.\nDescrizione.\nCon \"Fango\" Jovanotti ha vinto la prima edizione del \"Premio Mogol\", premio al miglior testo italiano dell'anno votato da una giuria presieduta dallo stesso Mogol. La canzone \u00e8 dedicata ad Umberto Cherubini, fratello dell'artista, di professione istruttore di volo, morto il 23 ottobre 2007 a causa di un tragico incidente aereo.\nAl brano ha collaborato Ben Harper, protagonista dell'assolo di chitarra nel finale.\nIl verso \"un cartello di sei metri dice tutto \u00e8 intorno a te\" sembra riferirsi allo slogan che la compagnia telefonica Vodafone utilizzava in quegli anni in ogni suo spot.\nVideo musicale.\nIl videoclip, disponibile in due diverse versioni \"seguendo il concept che ha ispirato anche la cover dell'album\", \u00e8 stato girato presso le cascate di Igua\u00e7u, fra Brasile e Argentina. La regia \u00e8 di Ambrogio Lo Giudice: nella prima versione la voce di Jovanotti \u00e8 un fuori campo sulle immagini della potenza della natura, mentre nella seconda il cantante \u00e8 in primo piano mentre dietro di lui, implacabili, fanno da sfondo le cascate. Alcuni hanno voluto vedere in questi video un omaggio alla cinematografia di registi come Werner Herzog e Terrence Malick."}
{"id": "1485501", "revid": "287204", "url": "https://it.wikipedia.org/wiki?curid=1485501", "title": "Scanteiesti", "text": ""}
{"id": "1485502", "revid": "52076", "url": "https://it.wikipedia.org/wiki?curid=1485502", "title": "Monarchi", "text": ""}
{"id": "1485505", "revid": "228587", "url": "https://it.wikipedia.org/wiki?curid=1485505", "title": "Rettori", "text": ""}
{"id": "1485506", "revid": "6923", "url": "https://it.wikipedia.org/wiki?curid=1485506", "title": "Classificazione SKIP dei kanji", "text": "La classificazione SKIP dei kanji \u00e8 un codice creato da Jack Halpern che permette di trovare un kanji per il suo aspetto, senza conoscere la pronuncia o il senso del carattere. SKIP \u00e8 l'acronimo di System of Kanji Indexing by Patterns. Questo codice si presenta sotto forma di tre cifre separate da un trattino il cui primo, da 1 a 4, indica l'organizzazione generale del kanji.\nUtilizzo.\nPrima cifra.\nLa prima cifra pu\u00f2 prendere il valore di 1, 2, 3 o 4 secondo la norma seguente:\nSeconda cifra.\nSe la prima cifra \u00e8 1, 2 o 3, la seconda cifra indicher\u00e0 rispettivamente:\nSe la prima cifra \u00e8 4, si tratta del numero di caratteristiche totale del kanji.\nTerza cifra.\nSe la prima cifra \u00e8 1, 2 o 3, la terza cifra indicher\u00e0 rispettivamente: \nSe la prima cifra \u00e8 4, si distinguono ancora quattro casi e la terza cifra prender\u00e0 i valori seguenti:\nCodici della forma 1-X-X.\nCodici 1-1-X.\n1: \u516b\n2: \n3: \n4: \n7: \n11: \nCodici 1-2-X.\n2: \u4ec1 \u4ecf \u5316 \u5207 \u5208 \u53cc \u6bd4\n3: \u4ed5 \u4ed6 \u4ed8 \u4ed9 \u4ee3 \u4ee5 \u52a0 \u6c37\n4: \u4f10 \u4efb \u4eee \u4ef6 \u4f1d \u4ef2 \u4f11 \u4ef0 \u4f0f \u6b21 \u4f0e \u5dde \u4f0a\n5: \u4f3a \u4f4e \u4f2f \u4f4d \u4f5c \u4f46 \u4f55 \u4f3c \u4f53 \u4f38 \u4f50 \u4f34 \u4f4f \u51b7\n6: \u4f73 \u4f8d \u4fae \u4f8b \u4fa1 \u4f7f \u4f9d \u4f75 \u4f9b \u5354\n7: \u4faf \u4fc2 \u4fdd \u4fbf \u4fd7 \u4fb6 \u4fca \u4fb5 \u4fc3 \u4fe1\n8: \u4fee \u500d \u5039 \u500b \u502b \u4ff8 \u5024 \u4ff5 \u5023 \u4ff3 \u501f \u51c6 \u5019 \u51cd \u5012 \u5e30\n9: \u504f \u505c \u5065 \u5074 \u5075 \u5076 \u507d \u9803 \u9802\n10: \u5049 \u508d \u5099 \u535a\n11: \u5091 \u50ac \u50b5 \u50b7 \u50be \u50cd \u50e7\n12: \u50cf \u50d5 \u50da\n13: \u5100 \u5104\n14: \u5112 \u51dd\n15: \u511f \u512a\nCodici 1-3-X.\n1: \u5b54 \u5e7b \u5f15\n2: \u5317 \u520a \u53ce \u5e7c \u5916 \u6253 \u5974 \u6255 \u5de7 \u6c41 \u529f \u72af\n3: \u5146 \u5982 \u6c5a \u53eb \u5983 \u6c60 \u5403 \u5e06 \u58ee \u5410 \u5fd9 \u7af9 \u5438 \u6271 \u7fbd \u5730 \u6c5f \u884c \u597d \u6c57\n4: \u541f \u6539 \u6279 \u5420 \u5f79 \u6276 \u5439 \u5feb \u6ca2 \u5742 \u629e \u6ca1 \u5747 \u629c \u6c96 \u574a \u6298 \u6c88 \u5751 \u6297 \u6c7d \u59a8 \u6295 \u6c7a \u5999 \u6291 \u72b6 \u598a \u72c2 \u5c90 \u6284 \u962a \u653b \u6280 \u9632\n5: \u5473 \u6016 \u62ab \u6cf3 \u547c \u6027 \u62b1 \u6ccc \u576a \u602a \u62b5 \u6cca \u59d3 \u62d3 \u62b9 \u6cb3 \u59cb \u62d8 \u62bc \u6cb8 \u59c9 \u62d9 \u62bd \u6cb9 \u59b9 \u62db \u62c5 \u6cbb \u5cac \u62dd \u6cd5 \u6cbc \u5f26 \u62e0 \u6ce1 \u6cbf \u5f84 \u62e1 \u6ce2 \u6cc1 \u5f81 \u62d2 \u6ce3 \u963b \u5f80 \u62d0 \u6ce5 \u9644 \u5f7c \u62cd \u6ce8\n6: \u54b2 \u6068 \u6d44 \u57a3 \u6070 \u6d3e \u57ce \u6094 \u6d3b \u59fb \u631f \u6d2a \u5b64 \u6311 \u6d25 \u5ce0 \u6307 \u6d1e \u5ce1 \u6301 \u6d17 \u5f27 \u62fe \u6d0b \u5f8c \u62f7 \u72e9 \u5f8b \u62ec \u72ec \u5f85 \u6d77 \u72ed \u6052 \u6d45 \u9650\nCodici della forma 2-X-X.\nCodici 2-7-X.\n4: \nEsempi.\n\u753a = 1-5-2\n\u7537 = 2-5-2\n\u531e = 3-3-3\n\u4e0b = 4-3-1\n\u4e0a = 4-3-2\n\u4e2d = 4-4-3\n\u6c34 = 4-4-4"}
{"id": "1485507", "revid": "73125", "url": "https://it.wikipedia.org/wiki?curid=1485507", "title": "Ernst J. \u00d6pik", "text": ""}
{"id": "1485508", "revid": "298055", "url": "https://it.wikipedia.org/wiki?curid=1485508", "title": "Son Rettore e canto", "text": "Son Rettore e canto \u00e8 il decimo album in studio della cantante italiana Donatella Rettore, pubblicato all'inizio del 1992.\nDescrizione.\n e dell'unico che contiene un brano cantato in francese. Inoltre, l'album \u00e8 anche l'unico a non essere stato realizzato tutto dalla coppia Rettore/Rego, che in questo caso si \u00e8 avvalsa della collaborazione di una serie di altri autori e musicisti, quasi tutti tecnici o membri della band, che hanno composto con loro quasi tutte le canzoni.\nGli unici due brani opera interamente dei soli Rettore/Rego sono \"Gianni\" e \"Gattivissima\", mentre l'unico pezzo in cui non figura Rettore \u00e8 \"Complimenti allo chef\". Il lavoro \u00e8 stato promosso da alcuni singoli e videoclip, tra cui \"Gianni\" e \"Le nuove favole non fanno cos\u00ec bene al cuore\", \nUna delle tracce che Rettore ripropose regolarmente nei suoi concerti, tanto da inserirla nel suo unico live, \"Concert/Il concerto\", del 1998, \u00e8 uno dei due brani da lei composti con Claudio Rego, \"Gattivissima\", che inizialmente doveva, almeno nelle intenzioni della cantante, dare il titolo all'intero album. La casa discografica, in totale disaccordo, ha preferito optare invece per il titolo attuale, preso dal pezzo posto in apertura del lavoro, \"Son Rettore e canto\".\nL'album \u00e8 stato pubblicato in LP, musicassetta e CD dalla RCA Italiana e distribuito dalla BMG Ariola. Nonostante sia marchiato con l'anno del 1991, il disco usc\u00ec in realt\u00e0 nel 1992."}
{"id": "1485509", "revid": "1543377", "url": "https://it.wikipedia.org/wiki?curid=1485509", "title": "Schela (Gala\u021bi)", "text": "Schela \u00e8 un comune della Romania di 3.667 abitanti, ubicato nel distretto di Gala\u021bi, nella regione storica della Moldavia.\nIl comune \u00e8 formato dall'unione di 2 villaggi: Negrea e Schela.\nQuest'ultimo, pi\u00f9 ampio, conta circa 2.600 abitanti mentre i restanti 800 risiedono a Negrea. Il 7% della popolazione \u00e8 impiegata nell'agricoltura mentre i giovani si trasferiscono a studiare presso grandi citt\u00e0, gi\u00e0 dai 14 anni, spesso a tempo indeterminato; le ragazze, rinomate per la loro bellezza, sono pi\u00f9 inclini dei ragazzi a questi spostamenti;\nLa religione tradizionale nel villaggio \u00e8 quella ortodossa. Oltre l'80% della popolazione attuale ammette di essere di religione ortodossa, secondo l'ultimo censimento. Ci sono tuttavia anche aderenti pentecostali."}
{"id": "1485510", "revid": "287204", "url": "https://it.wikipedia.org/wiki?curid=1485510", "title": "Thabit ibn Qurra", "text": ""}
{"id": "1485513", "revid": "73125", "url": "https://it.wikipedia.org/wiki?curid=1485513", "title": "Ibn al-Haytham", "text": ""}
{"id": "1485517", "revid": "1543377", "url": "https://it.wikipedia.org/wiki?curid=1485517", "title": "Slobozia Conachi", "text": "Slobozia Conachi \u00e8 un comune della Romania di 3.935 abitanti, ubicato nel distretto di Gala\u021bi, nella regione storica della Moldavia.\nIl comune \u00e8 formato dall'unione di 2 villaggi: Izvoarele e Slobozia Conachi."}
{"id": "1485519", "revid": "599013", "url": "https://it.wikipedia.org/wiki?curid=1485519", "title": "Hans-J\u00f6rg Criens", "text": "\u00c8 scomparso nel 2019 all'et\u00e0 di 59 anni a seguito di un infarto.\nCarriera.\nSi trasfer\u00ec a M\u00f6nchengladbach a vent'anni, ritagliandosi un ruolo prezioso gi\u00e0 alla sua seconda stagione con il club. Con la maglia del \"Gladbach\", che vest\u00ec ufficialmente dal 1982, si dimostr\u00f2 implacabile bomber in grado di entrare a partita in corso e segnare preziosissimi gol. Leg\u00f2 indissolubilmente il suo nome a quello del Borussia, giocando per i \"Puledri\" per dodici stagioni, molte delle quali in qualit\u00e0 di capitano della squadra.\nPuntualmente tra i migliori marcatori della squadra, faceva del colpo di testa la sua arma migliore. Ancora oggi resta nella storia del club, essendo il terzo miglior cannoniere di tutti i tempi nonch\u00e9 il settimo giocatore col maggior numero di presenze.\nCon il Borussia M\u00f6nchengladbach centr\u00f2 il terzo posto nella stagione 1983-1984. Raggiunse la finale di Coppa di Germania nel 1984 e nel 1992, entrambe perse ai tiri di rigore, e la semifinale di Coppa UEFA nel 1986-1987.\nA gennaio 1994, ormai a fine carriera, si trasfer\u00ec al , con cui retrocesse in Zweite Bundesliga. Al termine della stagione seguente annunci\u00f2 il suo ritiro."}
{"id": "1485520", "revid": "287204", "url": "https://it.wikipedia.org/wiki?curid=1485520", "title": "Copa Campeonato 1898", "text": "La Copa Campeonato 1898 \u2013 organizzata dall'Argentine Association Football League \u2013 fu vinta dal Lomas Athletic Club, tra i cui giocatori non figurava nemmeno un argentino.\nSpareggio.\nL'incontro di spareggio per l'assegnazione del titolo fu programmato il 28 agosto 1898 nel vecchio campo del Lomas, che fu usato durante la stagione dall'esordiente United Banks. La partita termin\u00f2 1-0 per il Lomas, ma fu annullata dopo che il Lobos fece ricorso per le irregolarit\u00e0. Un altro match fu quindi disputato l'11 settembre, questa volta nel campo del Barker Memorial School, sempre a Lomas de Zamora e vide nuovamente vincitore il Lomas per 2-1."}
{"id": "1485521", "revid": "339392", "url": "https://it.wikipedia.org/wiki?curid=1485521", "title": "Gabir Ben Aflah", "text": ""}
{"id": "1485522", "revid": "4252", "url": "https://it.wikipedia.org/wiki?curid=1485522", "title": "Il viaggio di Joenes", "text": ""}
{"id": "1485523", "revid": "339392", "url": "https://it.wikipedia.org/wiki?curid=1485523", "title": "Al-Batani", "text": ""}
{"id": "1485524", "revid": "339392", "url": "https://it.wikipedia.org/wiki?curid=1485524", "title": "Albatenius", "text": ""}
{"id": "1485525", "revid": "1543377", "url": "https://it.wikipedia.org/wiki?curid=1485525", "title": "Sm\u00e2rdan (Gala\u021bi)", "text": "Sm\u00e2rdan \u00e8 un comune della Romania di 4.498 abitanti, ubicato nel distretto di Gala\u021bi, nella regione storica della Moldavia.\nIl comune \u00e8 formato dall'unione di 3 villaggi: Ci\u0219mele, Mihail Kog\u0103lniceanu, Sm\u00e2rdan."}
{"id": "1485527", "revid": "339392", "url": "https://it.wikipedia.org/wiki?curid=1485527", "title": "Albategnius", "text": ""}
{"id": "1485530", "revid": "767487", "url": "https://it.wikipedia.org/wiki?curid=1485530", "title": "Andiamo a lavorare", "text": "Andiamo a lavorare (\"One Good Turn\"), \u00e8 un cortometraggio del 1931 con Stanlio e Ollio.\nTrama.\nAccampati in un boschetto, Stanlio e Ollio si ritrovano senza mangiare e senza vestiti. Con l'unico bene rimasto, l'auto, decidono quindi di tornare in citt\u00e0 a fare l'elemosina. Arrivano a casa di una vecchina per chiedere qualcosa da mangiare; la signora accetta ed inizia a preparare loro una sostanziosa colazione mentre i due, in cambio, tagliano un po' di legna per lei.\nMentre mangiano, dalla stanza accanto sentono l'anziana signora disperarsi: le \u00e8 stato rubato il denaro per pagare l'ipoteca della casa e lo strozzino, venuto a riscuotere, minaccia di sfrattarla. Stanlio e Ollio decidono di vendere all'asta la loro auto per procurarle il denaro necessario: 100 dollari. Un ubriaco infila nella tasca di Stanlio, senza che questi se ne accorga, un portafoglio contenente il denaro necessario che i due amici dovevano raccogliere.\nOllio propone al pubblico un'offerta superiore a 100 dollari; l'offerta pi\u00f9 alta \u00e8 urlata da Stanlio, 1 e 25 (che in realt\u00e0 stava comunicando l'ora a un uomo sordo); Ollio si accorge dell'errore solo dopo aver mandato via tutta la gente accorsa. Subito dopo scopre il portafoglio che Stanlio aveva in tasca: credendolo cos\u00ec il ladro della vecchina, Ollio porta l'amico davanti all'anziana signora a furia di strattoni, calci e spintoni; Stanlio, piagnucolante, si dichiara giustamente innocente.\nLa signora scoppia a ridere: tutta la storia del denaro e dello sfratto era solo una prova per una commedia teatrale; il cortometraggio termina con un irritato Stanlio che si vendica sull'amico dell'ingiusta umiliazione subita.\nProduzione.\nQuesto cortometraggio venne unicamente realizzato presso gli Hal Roach Studios di Culver City, California."}
{"id": "1485531", "revid": "1543377", "url": "https://it.wikipedia.org/wiki?curid=1485531", "title": "Smul\u021bi", "text": "Smul\u021bi \u00e8 un comune della Romania di 1\u00a0342 abitanti, ubicato nel distretto di Gala\u021bi, nella regione storica della Moldavia rumena.\nSociet\u00e0.\nEvoluzione demografica.\nSecondo il medesimo censimento la maggior parte degli abitanti sono rumeni (95,75%), la restante parte \u00e8 di etnia non nota. Dal punto di vista religioso la maggior parte degli abitanti \u00e8 di confessione ortodossa e il resto non affiliato."}
{"id": "1485532", "revid": "287204", "url": "https://it.wikipedia.org/wiki?curid=1485532", "title": "Smulti", "text": ""}
{"id": "1485533", "revid": "73125", "url": "https://it.wikipedia.org/wiki?curid=1485533", "title": "Georg Peuerbach", "text": ""}
{"id": "1485538", "revid": "1543377", "url": "https://it.wikipedia.org/wiki?curid=1485538", "title": "Suceveni", "text": "Suceveni \u00e8 un comune della Romania di 2.063 abitanti, ubicato nel distretto di Gala\u021bi, nella regione storica della Moldavia.\nIl comune \u00e8 formato dall'unione di 2 villaggi: Rogojeni e Suceveni."}
{"id": "1485539", "revid": "43530", "url": "https://it.wikipedia.org/wiki?curid=1485539", "title": "Surfattante", "text": ""}
{"id": "1485541", "revid": "73125", "url": "https://it.wikipedia.org/wiki?curid=1485541", "title": "Richard Proctor", "text": ""}
{"id": "1485543", "revid": "287204", "url": "https://it.wikipedia.org/wiki?curid=1485543", "title": "Hans Hermann Groer", "text": ""}
{"id": "1485544", "revid": "73125", "url": "https://it.wikipedia.org/wiki?curid=1485544", "title": "Martin J. Rees", "text": ""}
{"id": "1485546", "revid": "1543377", "url": "https://it.wikipedia.org/wiki?curid=1485546", "title": "\u0218endreni", "text": "\u0218endreni \u00e8 un comune della Romania di 3.392 abitanti, ubicato nel distretto di Gala\u021bi, nella regione storica della Moldavia.\nIl comune \u00e8 formato dall'unione di 3 villaggi: Movileni, \u0218endreni, \u0218erbe\u0219tii Vechi."}
{"id": "1485548", "revid": "287204", "url": "https://it.wikipedia.org/wiki?curid=1485548", "title": "Sendreni", "text": ""}
{"id": "1485551", "revid": "181699", "url": "https://it.wikipedia.org/wiki?curid=1485551", "title": "Monte Triomen", "text": "Il monte Triomen \u00e8 situato sulle Alpi Orobie, in alta valle Brembana, in provincia di Bergamo.\nMeta di sci alpinismo, la cresta che ne costituisce la vetta concorre a formare la conca che, assieme al monte Valletto e al monte Ponteranica, racchiude i laghetti di Ponteranica.\nAccessi.\nLa vetta si raggiunge per la via pi\u00f9 breve dai piani dell'Avaro, situati alla fine di una strada stretta ma asfaltata che da Cusio si dirige a nord-ovest. Dai piani dell'Avaro si prende a nord in direzione del monte Avaro e, in prossimit\u00e0 della costruzione in cemento contenente una presa dell'acqua, si imbuca il sentiero che sale a destra. Giunti nel vallone si risale fino a incrociare il sentiero 101. qui si prosegue in direzione nord verso la Bocchetta Triomen e, da qui, ci si arrampica in cresta lungo il lato ovest fino in cima."}
{"id": "1485552", "revid": "1543377", "url": "https://it.wikipedia.org/wiki?curid=1485552", "title": "Tudor Vladimirescu (Gala\u021bi)", "text": "Tudor Vladimirescu \u00e8 un comune della Romania di 5.433 abitanti, ubicato nel distretto di Gala\u021bi, nella regione storica della Moldavia."}
{"id": "1485553", "revid": "767487", "url": "https://it.wikipedia.org/wiki?curid=1485553", "title": "Under Suspicion (film 2000)", "text": "Under Suspicion \u00e8 un film del 2000 diretto da Stephen Hopkins, tratto dal romanzo di John Wainwright \"Brainwash\", pubblicato in Italia con il titolo \"Stato di fermo\" (Edizioni Paginauno, 2015).\nIl romanzo era gi\u00e0 stato portato sul grande schermo nel 1981 da Claude Miller nel film francese \"Guardato a vista\" (\"Garde \u00e0 vue\").\nTrama.\nA San Juan, durante i festeggiamenti di San Sebastiano (20 gennaio), vengono ritrovati i corpi di due bambine prima violentate e poi uccise. Il Capitano Benezet sospetta l'amico/nemico Henry Hearst, un facoltoso avvocato specializzato in materie fiscali. Durante l'interrogatorio che durer\u00e0 tutta la notte, Benezet cercher\u00e0 di far confessare Hearst, dando vita a una guerra psicologica e di nervi, chiusi tra i muri del commissariato.\nHearst viene messo ripetutamente alle strette dagli inquirenti, che nel frattempo gli fanno anche perquisire la casa con la complicit\u00e0 della moglie Chantal, portandolo a un tale stremo di forze fisiche e mentali, da indurlo per disperazione a confessare il duplice omicidio.\nPochi istanti dopo la falsa confessione, nella quale Hearst ha attinto anche alle fantasie morbose nutrite in realt\u00e0 verso una nipote minorenne e che erano state causa di un raffreddamento dei rapporti coniugali, a sorpresa viene colto in flagrante e arrestato il vero serial killer.\nScagionato e rilasciato all'istante, Henry si mescola in strada con la folla che sta ancora festeggiando, ritrova la moglie, ma si intuisce, dal linguaggio del corpo dei due, che ormai la distanza tra i coniugi \u00e8 divenuta incolmabile.\nDistribuzione.\nIl film fu presentato in concorso al 53\u00ba Festival di Cannes."}
{"id": "1485555", "revid": "2111022", "url": "https://it.wikipedia.org/wiki?curid=1485555", "title": "Zotye", "text": "La Zotye Auto (in cinese: \u4f17\u6cf0\u6c7d\u8f66; pinyin: Zh\u00f2ngt\u00e0i Q\u00ecch\u0113; ufficialmente Zotye International Automobile Trading Co., Ltd.) \u00e8 un'industria automobilistica cinese con base nello Zhejiang, nata nel 2005. Nota soprattutto per la produzione di vetture con un design particolarmente ispirato alle auto giapponesi e tedesche (quasi copie), la produzione attuale \u00e8 commercializzata soprattutto sul territorio cinese dove le leggi sul copyright non sono favorevoli a chi ha subito il plagio.\nStoria.\nAzienda nata come esportatrice di ricambi per autoveicoli successivamente espande la produzione fino a vetture complete stringendo accordi con numerose case automobilistiche. Nel 2005 viene lanciata la prima vettura ovvero un SUV denominata \"2008\", in onore dei Giochi olimpici di Pechino 2008, fortemente \"ispirato\" alla Daihatsu Terios di prima generazione. Si trattava di una copia non autorizzata del fuoristrada giapponese che in seguito \u00e8 stata aggiornata e ristilizzata al fine di aumentarne le differenze; tuttavia la parentela stilistica risultava piuttosto evidente.\nNel 2008 la Zotye stringe accordi con Fiat Group Automobiles (oggi FCA Italy S.p.A.) ed acquista la licenza per la produzione dei modelli Fiat Multipla, Fiat Dobl\u00f2 (prima serie) e Lancia Lybra mentre nel 2009 ha acquisito le catene di montaggio per la produzione dei modelli Perla e Palio dalla defunta joint-venture Nanjing Fiat Automobile. Di questi modelli sono stati presentati i prototipi ma solo la Multipla, la Palio e la Perla entreranno in produzione. La Multipla inizialmente venne commercializzata dal 2009 come Zotye Multiplans e successivamente, in occasione di un facelift frontale venne adottata una nuova calandra e la denominazione del modello divenne Zotye M300.\nLe Perla e Palio entrano in produzione nel 2011 come Zotye Z200 riviste soprattutto nell'estetica rispetto all'originale disegno italiano, ma lasciando immutati i volumi generali dell'automobile. La Lancia Lybra e il Fiat Dobl\u00f3 invece, nonostante fossero in cantiere dei progetti per rilanciare i modelli con un'estetica e una denominazione inedita, non hanno mai avuto un seguito produttivo.\nNel 2009 acquista la Jiangnan Auto ed entra in possesso dei diritti di produzione dell'unico modello proposto ovvero la Jiangnan Alto, vettura a sua volta prodotta su licenza Suzuki che rispecchia fedelmente la seconda generazione della Alto, superutilitaria giapponese. La vettura venne lanciata nel 2010 come Zotye JN Auto al prezzo di 2.830 dollari (diventando la vettura col prezzo pi\u00f9 basso proposta in Cina) e successivamente venne denominata Zotye TT.\nTra il 2010 e il 2011 viene presentato il restyling della 2008 che cambia denominazione in Zotye 5008 e debutta il minivan V10, fortemente ispirato nello stile ai van giapponesi. Viene stretto anche un accordo con Premier Automobiles per l'assemblaggio su licenza in India della 5008 con kit importati dalla Cina e motore turbodiesel PSA TUD5.\nNegli anni recenti si ha l'espansione della gamma con il lancio di vetture inedite progettate soprattutto per il mercato cinese come berline e crossover/SUV che per\u00f2 possiedono un design chiaramente ispirato dai produttori tedeschi (soprattutto il gruppo Volkswagen). Nel 2012 debutta la Z300, berlina compatta (che richiama la Toyota Allion venduta nei mercati asiatici) seguita dal 2014 dalla Z500 che sfrutta medesima meccanica della Z300 ma con dimensioni maggiori ed estetica pi\u00f9 sportiva; entrambe si inseriscono nel segmento C (medio-compatte). Nel 2013 al Salone di Shanghai viene lanciata la Z100, utilitaria compatta che nel disegno si ispira alla Suzuki Alto di settima generazione (inizialmente intesa come successore della piccola Zotye JN). Nel dicembre del 2013 viene presentato il SUV medio grande T600, vettura che si posiziona al top della gamma equipaggiata con motori benzina 1.5 turbo e 2.0 turbo di origine Mitsubishi. La T600 da un punto di vista stilistico, in molti tratti si ispira a modelli tedeschi come la Volkswagen Touareg e l'Audi Q5. In contemporanea debuttano anche la M300EV, versione elettrica della Multiplans, il restyling della 5008 (ora denominata T200) e una piccola minicar denominata E20 a due posti. Nel 2014 esce di produzione la Z200 (la vecchia Palio e Perla) a causa della bassa richiesta mentre nel 2015 debuttano una grande berlina denominata Z700 (che copia stilisticamente modelli del gruppo Volkswagen come la Passat e l'Audi A6) e la crossover Zotye Damai X5 (una copia della Volkswagen Tiguan). Nel 2016 \u00e8 attesa la vendita dei modelli SR7 (copia dell'Audi Q3) e T700 (copia della Porsche Macan) gi\u00e0 presentati allo stadio di concept car nel 2015."}
{"id": "1485559", "revid": "71433", "url": "https://it.wikipedia.org/wiki?curid=1485559", "title": "Under suspicion", "text": ""}
{"id": "1485562", "revid": "1915706", "url": "https://it.wikipedia.org/wiki?curid=1485562", "title": "Neostigmina", "text": "La neostigmina \u00e8 un farmaco parasimpaticomimetico che possiede la capacit\u00e0 di inibire reversibilmente l'acetilcolinesterasi.\nChimica.\nLa neostigmina fu sintetizzata per la prima volta nel 1931 da Aeschlimann e Reinert.\n\u00c8 sintetizzata a partire dal 3-dimetilamminofenolo che, fatto reagire con l\"'N\"-dimetilcarbamoil cloruro, forma il relativo dimetil-carbammato. Il prodotto \u00e8 successivamente metilato con dimetilsolfato a dare la neostigmina come sale metilsolfato, approvato per uso parenterale mentre per via orale viene impiegato il bromuro.\nStrutturalmente \u00e8 un derivato di semplificazione molecolare della fisostigmina, un alcaloide con la stessa attivit\u00e0 caratterizzato da un gruppo aril-carbammato.\nIn particolare la distanza fra la testa ammonica quaternaria e l'estere \u00e8 simile a quella di acetilcolina e fisostigmina.\nFarmacocinetica.\nLa neostigmina \u00e8 priva di attivit\u00e0 a livello centrale in quanto avendo un atomo di azoto che forma un sale d'ammonio \u00e8 permanentemente carica e non pu\u00f2 superare la barriera emato-encefalica.\nLa biodisponibilit\u00e0 orale \u00e8 bassa a causa dello scarso assorbimento a livello gastrointestinale, e pertanto quando la neostigmina \u00e8 somministrata per via orale sono richieste dosi significativamente maggiori rispetto alla somministrazione parenterale (15\u201330\u00a0mg o pi\u00f9 per via orale contro gli 0,5-2 per via parenterale).\nInoltre a causa del rapido metabolismo per idrolisi del carbammato, l'emivit\u00e0 plasmatica \u00e8 breve e conseguentemente l'intervallo tra le somministrazioni \u00e8 generalmente di 2-4 ore.\nMeccanismo d'azione.\nLa neostigmina \u00e8 un inibitore reversibile dell'acetilcolinesterasi (AChE) della classe degli arilcarbammati.\nL'acetilcolinesterasi \u00e8 l'enzima che catalizza l'idrolisi del legame estereo dell'acetilcolina a dare colina e acetato.\nL'inibizione dell'AChE da parte degli anticolinesterasici impedisce o riduce la degradazione dell'acetilcolina, aumentandone quindi le concentrazioni a livello sinaptico.\nPoich\u00e9 nell'ambito della trasmissione colinergica la degradazione del neurotrasmettitore \u00e8 il principale meccanismo d'interruzione della trasmissione del segnale, l'inibizione dell'AChE provoca effetti di agonismo colinergico.\nIn particolare la neostigmina agisce a livello del sito attivo dell'AChE dove l'idrolisi del carbammato va a transesterificare un residuo di serina della tasca catalitica. Si ottiene cos\u00ec l'enzima carbammoilato dal quale la rigenerazione della forma attiva \u00e8 molto pi\u00f9 lenta (nell'ordine di grandezza dei minuti) rispetto al ritorno alla forma attiva in seguito ad acetilazione (meccanismo fisiologico che avviene in seguito all'idrolisi del legame estereo dell'acetilcolina), che richiede meno di un millisecondo.\nL'acetilcolina, avendo il suo sito recettoriale occupato, non viene degradata e perci\u00f2 ne vengono aumentate le concentrazioni sinaptiche.\nPoich\u00e9 nell'ambito della trasmissione colinergica il fattore principale che determina l'interruzione del segnale non \u00e8 il riassorbimento del neurotrasmettitore ma la sua degradazione ad opera dell'AChE, l'inibizione di tale enzima consente un'aumentata attivit\u00e0 colinergica.\nUsi.\nViene utilizzata come terapia palliativa nella cura della Miastenia gravis.\nUn'altra indicazione per l'uso \u00e8 la gestione conservativa della pseudo-ostruzione colica acuta, o sindrome di Ogilvie, in cui i pazienti ottengono una dilatazione del colon massiccia in assenza di una vera ostruzione meccanica. \nGli ospedali a volte somministrano una soluzione contenente neostigmina per via endovenosa per ritardare gli effetti di envenomation attraverso il morso di serpente. Alcuni risultati di ricerca promettenti sono stati riportati anche per la somministrazione nasale del farmaco come trattamento per il morso di serpente.\nViene usata abitudinariamente in anestesia al termine degli interventi chirurgici per invertire gli effetti dei rilassanti neuromuscolari quali il vecuronio.\nLa neostigmina pu\u00f2 trovare applicazioni nella ritenzione urinaria post-chirurgica derivante dagli anestetici generali e per trattare la tossicit\u00e0 dei curari.\nEffetti avversi.\nLa neostigmina pu\u00f2 indurre effetti collaterali oculari generici tra cui: mal di testa, dolore alla fronte, visione offuscata, facododesi, iniezione pericorneale, irite congestizia, varie reazioni allergiche e, raramente, distacco della retina. \nLa neostigmina causa un rallentamento della frequenza cardiaca (bradicardia); per questo motivo viene generalmente somministrato insieme a un farmaco parasimpaticolitico come atropina o glicopirrolato. \nI sintomi gastrointestinali si verificano prima dell'ingestione e includono anoressia, nausea, vomito, crampi addominali e diarrea."}
{"id": "1485563", "revid": "486946", "url": "https://it.wikipedia.org/wiki?curid=1485563", "title": "Hermannus Contractus", "text": ""}
{"id": "1485565", "revid": "1543377", "url": "https://it.wikipedia.org/wiki?curid=1485565", "title": "Tuluce\u0219ti", "text": "Tuluce\u0219ti \u00e8 un comune della Romania di 7.579 abitanti, ubicato nel distretto di Gala\u021bi, nella regione storica della Moldavia.\nIl comune \u00e8 formato dall'unione di 3 villaggi: \u0218ivi\u021ba, T\u0103tarca, Tuluce\u0219ti."}
{"id": "1485567", "revid": "287204", "url": "https://it.wikipedia.org/wiki?curid=1485567", "title": "Tulucesti", "text": ""}
{"id": "1485571", "revid": "287204", "url": "https://it.wikipedia.org/wiki?curid=1485571", "title": "Yoh Asakura", "text": " \u00e8 un personaggio immaginario e il protagonista della serie manga e anime \"Shaman King\".\nDescrizione.\nAspetto e personalit\u00e0.\nYoh \u00e8 un ragazzino di 13 (all'inizio del manga) - 14 anni, tranquillo, pigro, buono e gentile, deciso, dal carattere forte e amante della musica; tuttavia, \u00e8 uno sciamano, ossia un essere perennemente in collegamento con l'Al Di L\u00e0, e deve adempiere ai suoi doveri verso la famiglia. Yoh \u00e8 nato in un'antica e potente stirpe di \"onymouji\", sciamani che amano la natura, di cui sanno esercitare i poteri, gli elementi, ma che hanno un lato oscuro: il protagonista infatti \u00e8 attualmente l'ultimo discendente di Hao Asakura, l'antagonista principale della serie, e fratello gemello dell'ultima reincarnazione del malvagio.\nIn grado non solo di vedere, ma anche di controllare gli spiriti, Yoh possiede agilit\u00e0 e prontezza di riflessi superiori rispetto a quelle di un normale essere umano. Nella seconda parte della storia migliora enormemente le proprie abilit\u00e0 di sciamano, divenendo molto forte. Il suo spirito custode \u00e8 Amidamaru, un samurai che visse 600 anni fa, morto perch\u00e9 tradito dal suo re.\nNel manga, Yoh, da bambino, era affiancato da Matamune (che non compare nell'anime del 2001), lo spettro appartenuto ad Hao 1000 anni prima. Diventa uno dei cinque Guerrieri Leggendari, e in qualit\u00e0 di tale pu\u00f2 contare su uno degli Spiriti Divini, lo Spirito della Terra (\"Spirit of Earth\"): ha il potere di controllare i minerali e qualsiasi tipo di legame, ed \u00e8 in grado di scomporsi in essi.\nArmi.\nNel primo scontro con Ryu, Yoh utilizza la Sutopa, una listella di legno incisa con delle scritture sacre, solitamente posta dietro le pietre tombali.\nIn seguito, l'Harusame, ovvero la katana di Amidamaru, forgiata da Mosuke, il migliore amico dello spirito, e precedentemente custodita nell'archivio storico di Funbarigaoka. Combina l'effetto dell'Harusame con la Futsuno Mitama no Tsurugi, nota come Cimelio o Lama Cremisi (cos\u00ec viene chiamata da Yohmei) nella versione italiana dell'anime del 2001.\nStoria.\nInfanzia.\nNato sul monte Osore, Yoh appartiene ad una famiglia di sciamani leggendari. Suo nonno era uno di questi, e il padre prima di lui. Yohmei allena il nipote sin da quando era bambino, affinch\u00e9 un giorno diventi il grande Shaman King, il Re degli Sciamani, che sar\u00e0 affiancato dallo Spirit King, il sovrano di tutti gli spiriti. Lui \u00e8 l'Asakura scelto per prendere parte al Torneo degli Sciamani (riconosciuto con il nome di Shaman Fight nella versione americana dell'anime del 2001), che si tiene ogni 500 anni per designare il nuovo Shaman King, che ha il compito di salvare il mondo dalla distruzione. Il nonno gli ha parlato del grande evento quando aveva 4 anni (8 nella versione italiana dell'anime). Ma per il giovane Asakura era difficile essere l'unico capace di vedere gli spiriti per questo motivo gli altri bambini lo evitavano. Nel manga e nella versione originale dell'anime del 2001 lo chiamavano \"il bambino del diavolo\"o \"figlio degli oni\".\nNel 1995, la nonna di Yoh, Kino, lo promette sposo alla sua apprendista, Anna Kyoyama. Accompagnato dallo spirito Matamune, Yoh and\u00f2 ad Aomori e si innamor\u00f2 di Anna a prima vista. Tuttavia, la sua incontrollata capacit\u00e0 di leggere le menti ha portato Anna a chiudere il cuore e sviluppare un odio per l'umanit\u00e0. Matamune, che una volta era stato il pi\u00f9 grande amico di Hao, us\u00f2 il suo potere per aiutare Yoh a salvare Anna; Anna inizi\u00f2 di nuovo ad aprire il cuore per l'amore che aveva sviluppato per Yoh e quest'ultimo decise di diventare abbastanza forte da evocare nuovamente Matamune in forma materiale.\nSi trasfer\u00ec a Tokyo per partecipare al torneo degli sciamani e trovare uno spirito custode. Nella scuola incontr\u00f2 il suo primo amico Manta Oyamada, un ragazzo non sciamano che pu\u00f2 vedere gli spiriti. Ha combattuto con Ryu con l'aiuto di Amidamaru, Yoh ha usato la spada per fondersi con Amidamaru e sconfiggerlo, \u00e8 stato in quel momento che ha scelto Amidamaru come spirito di accompagnamento. Tuttavia, con grande delusione di Yoh, Amidamaru ha rifiutato.\nManta trascina Yoh e gli dice che non \u00e8 una buona idea a sceglierlo come spirito custode, Tuttavia cerca di scoprire perch\u00e9 ha rifiutato.\nQuando arrivano a un museo, entrambi vedono la vecchia e arrugginita spada Harusame e pi\u00f9 tardi, di notte, trovano Mosuke piangere su di essa. Comincia a spiegare il passato della loro promessa e che entrambi hanno aspettato 600 anni. Yoh si fonde con Mosuke per creare la nuova spada per Amidamaru e gli mostra la spada appena creata. Amidamaru decide di associarsi con Yoh. Quindi restitu\u00ec Harusame al museo.\nSilva, uno dei 10 ufficiali della trib\u00f9 Pache, incontra Yoh nel cimitero e lo sfida a un test per entrare nel torneo. Per acquisire Virtual Oracle.\nIntegra rapidamente Amidamaru in se stesso e attaccher\u00e0. Yoh colpisce Silver OS Silver Shield e si chiede cosa sia successo. Silver spiega il concetto di Over Soul e contrattacchi con Silver Horn, Silver Tail e Silver Rod, lasciando Yoh a terra. Tuttavia Yoh capisce come usare Over Soul e possiede Amidamaru all'interno di Harusame. Non sorprende che ci riesca e crea una versione traboccante e incontrollata del suo primo Over Soul. Silver scambia la sua Over Soul in una forma di cannone totem e spara un furyoku. Yoh usa la memoria muscolare acquisita dal possesso con Amidamaru cos\u00ec tante volte, usa il Buda-Strike e l'attacco di Silver lo devia a destra. Questa legge fa un'incisione nel nastro d'argento, che lo colpisce e ottiene l'oracolo e il diritto di partecipare al torneo di sciamano.\nL'inizio di una grande amicizia: Yoh e Manta.\nIl grande evento si terr\u00e0 a Tokyo, dove Yoh si trasferisce dalla citt\u00e0 natale Izumo per prendervi parte. Qui si iscrive alla scuola privata Shinra, dove diviene compagno di classe di Manta. Incontra per la prima volta l'amico sulla Monument Hill, un cimitero, dove si raduna anche la banda dei \"Senza uscita\" capeggiata da Ryu. Inizialmente, Manta si spaventa vedendo Yoh parlare con gli spiriti del cimitero (anche Manta riesce a vedere i fantasmi, nonostante non sia uno sciamano), ma quando il suo nuovo compagno di classe sconfigge gli uomini di Ryu rivelando i suoi poteri di sciamano, Manta comincia a fidarsi di lui, diventando il suo inseparabile amico. Anche Ryu, che da quando \u00e8 stato clamorosamente battuto da Yoh vuole vendicarsi del ragazzo, imparer\u00e0 presto ad apprezzarlo e a stimarlo come suo maestro.\nNel primo episodio il giovane sciamano appare come un ragazzo misterioso. \u00c8 Manta che racconta la storia; lui non sa che Yoh non \u00e8 un ragazzo qualunque. Infatti, appare come un protagonista particolare: poich\u00e9 al principio la vicenda viene vista dalla prospettiva di Manta, che non conosce la vera identit\u00e0 del nuovo enigmatico compagno di scuola, allo spettatore vengono mostrati i pensieri del futuro amico di Yoh, mentre il vero protagonista appare misterioso. Yoh riveler\u00e0 solo alla fine della puntata di essere uno sciamano. Una sera, Manta sta attraversando di corsa la Monument Hill, quando delle voci misteriose lo portano ad alzare lo sguardo verso le stelle. Il giovane viene attirato da un ragazzo misterioso che dice di chiamarsi Yoh. L'enigmatica figura lo invita a stare con lui e con i suoi amici; ma Manta rimane terrorizzato nello scoprire che gli amici di cui parla il ragazzo sono degli spiriti.\nIl giorno dopo, Yoh si trasferisce nella scuola di Manta, e diventa suo compagno di classe. \u00c8 il primo giorno di scuola dello sciamano. Manta dice ai suoi compagni che \u00e8 lui il ragazzo che ha visto la sera prima al cimitero parlare con i fantasmi, ma loro non gli credono; cos\u00ec il giovane chiede conferma a Yoh davanti agli altri, ma lui nega di essere il misterioso ragazzo di cui parla. Ma questo non si arrende, e decide di pedinare Yoh: vuole scoprire la vera identit\u00e0 del suo nuovo enigmatico compagno di classe. La mattina dopo, a scuola, Yoh rivela davanti a tutti i suoi compagni l'esistenza degli spiriti: Manta \u00e8 in difficolt\u00e0, per cercare di svelare l'identit\u00e0 del nuovo ragazzo lo ha aspettato la sera alla Monument Hill, ma \u00e8 stato picchiato da Ryu e dai Senza Uscita che si radunano nello stesso cimitero, e ora non gli crede nessuno. Davanti alle lacrime del piccolo Manta, Yoh dice che lui gli crede, e che gli spettri esistono davvero.\nAll'uscita, il protagonista porta Manta alla Monument Hill per vendicarsi di Ryu e dei suoi, e gli chiede scusa per non aver detto sin dall'inizio che i fantasmi esistono e che il ragazzo misterioso che aveva visto Manta era lui. \u00c8 giunta la sera, e Yoh e Manta sono al cimitero, quando giunge la banda dei Senza Uscita, che vuole picchiare i due ragazzi per aver sconfinato nel loro territorio. Manta \u00e8 terrorizzato, ma Yoh gli dice di stare tranquillo, perch\u00e9 non sono pi\u00f9 soli: il giovane evoca Amidamaru, un potentissimo spettro la cui tomba \u00e8 stata distrutta da Ryu. Yoh rivela finalmente di essere uno sciamano, e atterra i \"Senza uscita\" con una facilit\u00e0 straordinaria. \u00c8 come se si fosse trasformato: il suo aspetto \u00e8 diverso, \u00e8 pi\u00f9 aggressivo, e lui non \u00e8 pi\u00f9 il ragazzo tranquillo che era prima. Ryu, furibondo, si scaglia violentemente contro il ragazzino sciamano, che blocca l'attacco del capo della banda che cade a terra. Manta rimane sbalordito, come spaventato dalle oscure abilit\u00e0 del suo nuovo compagno di scuola. Dopo aver sconfitto Ryu e i suoi, Yoh e Manta riparano insieme la tomba di Amidamaru. I due si fermano a guardare insieme le bellissime stelle che ci sono nel cielo: \u00e8 l'inizio di una grande amicizia.\nSpirito custode.\nUna volta trasferitosi, Yoh spera di trovare lo spirito a cui \u00e8 legato, che sar\u00e0 il suo fedele custode e forte alleato nel grande torneo.\nCos\u00ec, il giovane sciamano chiede ad Amidamaru, lo spirito di un potente samurai vissuto 600 anni fa, di unirsi a lui, persuaso della sua immensa forza (per sconfiggere Ryu e i suoi, il protagonista aveva convocato Amidamaru, che gli ha donato il suo potere). Ma lo spirito rifiuta, sostenendo di non potersi allontanare dalla Monument Hill. Yoh vorrebbe combattere al fianco del guerriero pi\u00f9 potente, ma Manta gli consiglia vivamente di non cercare pi\u00f9 Amidamaru e di stare alla larga da lui, temuto e stimato assassino: si racconta che uccise 50 guardie del re senza una ragione apparente. Ma Yoh \u00e8 convinto che ci sia dell'altro, credendo nella bont\u00e0 dell'invincibile samurai.\nCos\u00ec, grazie a Mosuke, lo spirito del migliore amico di Amidamaru, riesce a sapere la vera storia: sin da piccoli, Amidamaru e Mosuke combattevano insieme per difendersi dai nemici. Entrambi avevano perso i propri genitori in guerra, cos\u00ec come altri bambini, e cercavano di sopravvivere. Una volta diventati grandi, il re li chiam\u00f2 entrambi presso il suo regno: Amidamaru sarebbe stato il pi\u00f9 forte guerriero, mentre Mosuke il sommo fabbro del sovrano.\nMa dopo che Mosuke forgi\u00f2 per il suo re una spada potentissima, questo, temendo che il fenomenale fabbro potesse creare una spada cos\u00ec per altri al di fuori di lui, ordin\u00f2 ad Amidamaru di uccidere il suo amico. Ma il samurai rivel\u00f2 a Mosuke il volere del loro monarca e gli disse che non aveva alcuna intenzione di obbedire a questo. Cos\u00ec Mosuke gli promise che avrebbe creato per lui una spada talmente forte e invincibile, in modo che nessuno avrebbe potuto sconfiggerlo; i due si diedero appuntamento per il giorno dopo alla Monument Hill, dove Mosuke avrebbe dovuto consegnare ad Amidamaru la formidabile spada che, poi, avrebbe preso il nome di Spada di Luce. Ma la sera seguente, Mosuke, che voleva che la spada fosse perfetta, impieg\u00f2 un'ora in pi\u00f9 per affilarne la lama, e questo gli cost\u00f2 caro: i soldati del re erano gi\u00e0 sul posto, e chiesero ad Amidamaru dove fosse il fabbro; ma il valoroso samurai non volle confessare e si difese battendosi abilmente contro di loro.\nAmidamaru riusc\u00ec a sconfiggere ben 50 guardie, ma alla fine queste ebbero la meglio e gli tolsero la vita. Poco dopo, Mosuke giunse alla Monument Hill con la celebre spada da lui forgiata, ma era troppo tardi; cos\u00ec fu ucciso anche lui. Ora Amidamaru \u00e8 ancora sulla Monument Hill, dove aspetta l'arrivo di Mosuke con la spada; ecco perch\u00e9 ha rifiutato la proposta di Yoh di unirsi a lui: non vuole infrangere la promessa che ha fatto al suo amico.\nMa grazie a Yoh, adesso i due spiriti possono, in qualche modo, finalmente ricongiungersi dopo 600 anni.\nInfatti, Yoh si fonde con Mosuke grazie ai suoi poteri per ripristinare la Spada di Luce, ormai logorata dal tempo, che consegner\u00e0 ad Amidamaru da parte dello spirito del fabbro, permettendo al samurai di andare nel Mondo degli Spiriti, dove trover\u00e0 finalmente la pace. Non \u00e8 ancora arrivato il momento per Amidamaru e Mosuke di rincontrarsi; ma, intanto, l'abile samurai sceglie di rimanere sulla terra con Yoh, a cui \u00e8 grato per averlo aiutato, stando al suo fianco come spirito custode.\nUn eterno rivale.\nIl primo sciamano che Yoh affronta \u00e8 Ren Tao (Ren Tao nel manga e nella versione originale dell'anime del 2001), un ragazzino cinese, ultimo discendente della famiglia Tao. Nell'edizione giapponese della serie animata, Manta parla al giovane Asakura di questo misterioso sciamano che ha incontrato; mentre in quella italiana, Yoh riceve le minacce del cinese tramite l'amico. In entrambe le versioni, i due si incontrano per la prima volta sulla strada. Qui Ren sfida il protagonista, dandogli appuntamento alla Monument Hill. L'altro accetta la sfida, ma il ragazzo dei Tao non vuole da lui un semplice scontro, desidera uccidere il suo avversario.\nTra i due c'\u00e8 una grande differenza: Yoh considera gli spiriti degli amici, come gli ha insegnato suo nonno, mentre a Ren \u00e8 stato detto che mostrare rispetto per gli spettri \u00e8 simbolo di debolezza, e li reputa solo degli strumenti. Per Yoh, come per Ren, questo \u00e8 il primo combattimento e prima occasione per mettere in pratica gli insegnamenti che ha ricevuto sin da bambino.\nDurante il combattimento, Ren si dimostra estremamente forte e spietato, e riesce quasi ad uccidere Yoh, ferendolo gravemente con la sua lancia, sotto gli occhi impressionati dell'amico Manta e dei Senza Uscita, che assistono allo scontro tra i due sciamani. Nell'anime del 2001, la lancia gli strappa la spalla della manica (l'immagine \u00e8 luminosa, priva di colori, ad indicare la violenza della scena) e Yoh cade davanti a Ren. Nel manga la spalla colpita dall'arma sanguina molto, e crea una pozza rossa per terra, sotto la parte ferita.\nIl ragazzo viene tratto in salvo da Ryu e la sua banda, e portato all'ospedale privo di conoscenza, dove Amidamaru, che si sente in colpa per aver deluso il suo amico, veglia su di lui. Anche Manta resta con il ragazzino, sperando che si svegli. Yoh si riprende e parla a Manta dello Shaman King e del Torneo degli Sciamani; gli racconta di quando il nonno gli ha parlato per la prima volta del torneo quando lui aveva solo otto anni, e dei suoi allenamenti sotto la guida di Yohmei. Ren si presenta fuori dall'ospedale per combattere nuovamente contro Yoh e per ucciderlo definitivamente. Il protagonista non \u00e8 ancora pronto per tornare a combattere, perch\u00e9 mal concio a causa dello scontro precedente, ma incontra ugualmente l'avversario. Durante il combattimento, Yoh \u00e8 in difficolt\u00e0, in condizioni fisiche non buone, e, sfiancato, chiede ad Amidamaru di lasciarlo e di ritornare da Mosuke, perch\u00e9 non vuole che Ren gli faccia del male. Ma alla fine l'amicizia che lega lui e il suo spirito custode, che vuole rimanere al fianco dello sciamano, lo fa vincere. Yoh sconfigge Ren con il massimo del potere conferitogli dal samurai, ma perde i sensi.\nL'arrivo di Anna.\nYoh si risveglia. Accanto a lui ci sono Manta e Amidamaru, che non lo hanno mai lasciato. Il giovane sorride con loro, quando sente una voce. Si tratta di una ragazzina, che lui chiama Anna. Il protagonista non si aspettava di vederla: anche lei viene da Izumo, ed \u00e8 appena arrivata in citt\u00e0. Yoh dice ai suoi amici che la conosce da molto tempo; Anna afferma, infatti, di essere sua moglie. Manta e Amidamaru rimangono sorpresi dalla dichiarazione della ragazza, troppo piccola, come il fidanzato, per essere sposata. Ma lei aggiunge che ancora non \u00e8 la consorte di Yoh, ma lo sar\u00e0 presto. Si dimostra subito dura, severa, e chiede, quasi impone a Manta di andare a prenderle qualcosa da bere. Il giovane Asakura esce dalla sua stanza e raggiunge l'amico, chiedendogli di parlare un po'. Seduto accanto a lui, Manta dice a Yoh che questo \u00e8 troppo piccolo per pensare al matrimonio; lui gli risponde che non lo fa, contrariamente alla fidanzata. L'amico gli chiede per quale motivo lei si sia convinta che un giorno diventer\u00e0 sua moglie, e il protagonista gli rivela l'inizio del suo rapporto con Anna. Gli spiega che quando erano bambini lui ha fatto arrabbiare degli spiriti malvagi, e lei li ha annientati prima che potessero distruggerlo. In cambio si \u00e8 fatta promettere che l'avrebbe sposata; le ha dato la parola che appena diventato Shaman King glielo avrebbe chiesto. Dice che l'unica cosa positiva \u00e8 che Anna \u00e8 una medium.\nTornati nella stanza, i due trovano la ragazza che tiene Amidamaru legato con la sua collana di perle: voleva solo dare una lezione di buone maniere al suo ragazzo e all'altro per averla fatta aspettare. Quando la medium libera lo spirito, questo ritorna da Yoh. Anna dice al protagonista che lui deve aumentare la sua potenza; lo avverte della sua premonizione: il mondo \u00e8 sull'orlo della distruzione, ed \u00e8 per questo che tutti chiedono aiuto a Shaman King, affinch\u00e9 possa evitare che si compia la catastrofe. La giovane aggiunge che il Torneo degli Sciamani sar\u00e0 molto duro, e riunir\u00e0 i guerrieri pi\u00f9 potenti. Lei allener\u00e0 il fidanzato: quando lui diventer\u00e0 Shaman King, Anna sar\u00e0 al suo fianco come la Regina degli Sciamani, e non vuole assolutamente che il ragazzo fallisca. La medium va a vivere con Yoh, e lo sottopone ad allenamenti durissimi per aiutarlo a potenziare le sue doti in occasione del grande torneo. Ma, come dice al ragazzino, lo fa per rendere perfetta l'unione di lui con il suo spirito. Presto lo sciamano si rende conto dell'utilit\u00e0 dei metodi della fidanzata. Dietro la sua aggressivit\u00e0, Anna vuole molto bene a Yoh e non permetterebbe a nessuno di fargli del male.\nLa famiglia di Ren continua ad ostacolare il protagonista per ordine di Tao En, il malvagio zio di Ren, che vuole facilitare l'ascesa del nipote al potere di Shaman King.\nUn nuovo amico.\nYoh conosce Horo Horo, un ragazzino sciamano proveniente dal nord, che vuole diventare il Re degli Sciamani per salvare i Minuziani, piccole creature che vivono sotto le foglie di ninfea, a rischio di estinzione. Lo vede per la prima volta quando, una sera, sta rientrando in casa insieme all'amico Manta. Trova questo ragazzino privo di sensi vicino all'abitazione. Il giovane Asakura riesce a farlo riprendere, e lo accoglie in casa. Lo sconosciuto si presenta a Yoh, Manta e Ryu, seduti insieme a lui intorno al tavolino: il suo nome \u00e8 Horo Horo, e viene dal nord. Spiega ai ragazzi che \u00e8 stato inviato a Tokyo per compiere una missione. Giunto in citt\u00e0 ha cominciato a vendere dell'artigianato, che per\u00f2 \u00e8 sparito.\nIl protagonista lo invita a restare da lui per un po' di tempo. Horo Horo \u00e8 grato al giovane, ma, improvvisamente, giunge Anna, che rimprovera il fidanzato per aver ospitato uno sconosciuto in casa. Lui dice che non pu\u00f2 lasciare il nuovo amico. La ragazza accetta di far restare Horo Horo, ma, in cambio, questo dovr\u00e0 fare tutto ci\u00f2 che lei gli dir\u00e0. Il giovane proveniente dal nord si innamora anche della medium, ma non solo viene duramente respinto, ma si rende anche conto che lei \u00e8 legata a Yoh. Il giorno dopo, il protagonista aiuta il suo nuovo amico a cercare la mercanzia scomparsa. Horo Horo rivela ad Asakura e a Manta di essere venuto a Tokyo per salvare il popolo dei Minuziani, evitando la loro estinzione, ma non dice ai ragazzi che \u00e8 uno sciamano. A cena, Yoh, Manta, Anna e Ryu sono seduti intorno al tavolino, mentre Horo Horo lava i piatti. Ryu chiede alla fidanzata del protagonista il motivo per cui \u00e8 cos\u00ec severa con il ragazzino del nord, e lei risponde di aver capito che Horo Horo \u00e8 uno sciamano: crede che possa essere venuto a Tokyo per prendere parte al torneo, oppure per impedire al giovane Asakura di vincere. Yoh rivela che anche lui si \u00e8 accorto dell'identit\u00e0 di Horo Horo, ma, al contrario di Anna, pensa che l'amico sia un bravo ragazzo. Ryu avvisa il protagonista e la medium che il ragazzo del nord \u00e8 sparito. Amidamaru avverte il luogo in cui si trova Horo Horo, e Yoh, insieme agli altri, lo segue.\nLo raggiunge, e lo vede con gli Spiriti Cacciatori, degli zombie inviati da Tao En per distruggere Asakura. Ryu crede di capire che Anna aveva ragione, e che Horo Horo \u00e8 un nemico. Cerca di attaccarlo, ma viene colpito da uno degli Spiriti Cacciatori. Per\u00f2 viene protetto dal nuovo ragazzo, che dice anche che gli zombies pagheranno l'affronto che hanno fatto loro. Anna consiglia a Yoh di aiutare Horo Horo; il protagonista si unisce ad Amidamaru ed entra in azione, sferrando un attacco agli avversari. Il giovane proveniente dal nord capisce con sorpresa che anche Asakura \u00e8 uno sciamano. Insieme, Yoh e il suo nuovo amico combattono contro gli Spiriti Cacciatori, e li sconfiggono con una forza ammirata da Ryu. Horo Horo rivela al protagonista e agli altri che ha inseguito quei malvagi per spingerli a confessare dove avessero messo la sua mercanzia: credeva che fossero loro i ladri. Gli aveva visti, dopo la scomparsa dell'artigianato, dirigersi verso la casa di Yoh, e gli erano sembrati sospetti. Perci\u00f2 \u00e8 restato per giorni vicino all'abitazione di Asakura, dove Yoh e Manta lo hanno trovato privo di sensi. Ma gli amici gli fanno capire che gli Spiriti Cacciatori vogliono eliminare il protagonista, ecco perch\u00e9 si sono diretti verso la casa di Yoh. Grazie ad Anna i ragazzi riescono a trovare la mercanzia perduta: era stata sequestrata dalla polizia, dato che intralciava il passaggio dei pedoni. Horo Horo va via, dando al giovane Asakura appuntamento per il torneo. Ma quando tornano a casa, il protagonista e gli altri trovano il nuovo amico: si fermer\u00e0 da Yoh e Anna per un po' di tempo.\nLo spettro lucertola.\nYoh affronta Tokageroh, lo spettro di una lucertola ritornato per vendicarsi di Amidamaru: era un ladro, capo di un gruppo di banditi; ma quando stava per fare il colpo pi\u00f9 grande della storia, \u00e8 stato sconfitto dal samurai. Per compiere la sua vendetta, la lucertola si impossessa di Ryu, e prende ostaggio Manta. Yoh deve combattere contro Ryu, entrato in possesso della Spada di Luce, l'ultima forgiata da Mosuke, rubata dal museo in cui era custodita; ma per lui non \u00e8 facile: distruggere l'arma significherebbe cancellare l'ultimo ricordo del migliore amico di Amidamaru. Ma per fermare l'infame Tokageroh, il ragazzo \u00e8 costretto a spezzare la potente spada. La lucertola, per\u00f2, minaccia Yoh e il suo spirito custode di fare del male a Ryu; ma in loro aiuto intervengono i ragazzi della banda dei Senza Uscita, che cercano di far riprendere il loro capo, e liberano Manta. Proprio quando Tokageroh sta per recuperare ci\u00f2 che resta della Spada di Luce per attaccare, Ryu si oppone a lui, e tenta di riconquistare la padronanza del suo corpo. Ma, quando lo spettro malvagio \u00e8 in difficolt\u00e0, Yoh sente che Tokageroh, nel profondo del suo cuore, non \u00e8 cos\u00ec malvagio come vorrebbe far credere. Cos\u00ec, lo sciamano vuole aiutare il nemico, e gli permette di impossessarsi di lui. Impadronitosi del suo corpo, il ladro vuole uccidere il giovane, con la disperazione di Anna e di Manta. Ma lo spirito si ferma, e toglie il pugnale che Yoh aveva avvicinato alla sua gola, sotto l'influsso del malvagio, lasciando libero il ragazzo. Grazie al protagonista, Tokageroh cambia la sua vita, e scopre la bont\u00e0 che era racchiusa nel suo cuore.\nDopo lo scontro con lo spettro lucertola, Yoh collauda per la prima volta la Spada Spirito, pi\u00f9 potente dell'originale Spada di Luce, riaggiustata da Mosuke, dal cui spirito \u00e8 posseduta, in parte, la nuova arma.\nLa Stella del Destino.\nFinalmente, sfreccia nel cielo la Stella del Destino, che annuncia l'inizio del grande torneo. Ogni sciamano, per poter prendere parte all'evento, deve affrontare una prova, che consiste nel combattere contro un officiante del torneo e riuscire a colpirlo una sola volta entro dieci minuti. Yoh si scontra con Silva, uno sciamano che pu\u00f2 contare sull'aiuto di pi\u00f9 spiriti custodi, e che ha uno stile di combattimento diverso. Il protagonista ha difficolt\u00e0 nel colpire il suo avversario, ma Silva gli consiglia che per poter riuscire a batterlo deve sfruttare l'energia del \"furyoku\". Guardando il modo di lottare dell'officiante, Yoh capisce cosa gli vuole dire Silva, e incanala la forma spirito di Amidamaru nella sua spada, imparando, cos\u00ec, a controllare il \"furyoku\" (il controllo dello spirito), e salendo ad un livello pi\u00f9 alto. Yoh riesce a sconfiggere Silva e ad entrare ufficialmente nel torneo; l'officiante gli consegna la Campanella dell'Oracolo, un particolare oggetto con cui lo sciamano verr\u00e0 informato sui combattimenti che dovr\u00e0 svolgere. Dopo quest'incontro, Silva rimane colpito dalla personalit\u00e0 del ragazzo e continua a seguirlo in qualit\u00e0 non solo di officiante, ma anche di amico che lo ammira e lo stima.\nInizia il torneo: Yoh vs Horo Horo.\nPer Yoh, il primo combattimento del torneo \u00e8 quello contro l'amico Horo Horo. Prima della sfida, tra i due c'\u00e8 un po' di tensione. Yoh conosce Pilika, la sorella minore di Horo Horo. Il protagonista le dice che \u00e8 carina, e la ragazzina apprezza il complimento. Ma quando scopre che Yoh dovr\u00e0 combattere con suo fratello nel prossimo incontro del torneo cambia atteggiamento: non vuole che Horo Horo alloggi con il suo avversario, perch\u00e9 ci\u00f2 potrebbe influenzare negativamente su di lui. Pilika ringrazia Yoh e Anna per aver ospitato il fratello a casa loro, ma afferma al giovane Asakura che, anche se lui le ha detto che \u00e8 carina, non deve aspettarsi che avranno particolari riguardi nei suoi confronti. Lo scontro comincia a tarda notte, e alla fine, nonostante Horo Horo scateni tutto il suo furyoku, Yoh vince il combattimento, aggiudicandosi la vittoria nel primo incontro del Torneo degli Sciamani. Dopo il match, i due amici tornano a ridere e a scherzare tra loro.\nYoh vs Faust VIII.\nIl prossimo incontro del torneo vede Yoh avversario di Faust VIII. La battaglia si svolge in un cimitero, luogo che agevola le capacit\u00e0 di Faust: lui \u00e8 un necromante, un essere capace di risvegliare i defunti dal silenzio eterno. Lo scontro \u00e8 molto difficile per Yoh. Il ragazzo viene attirato in una trappola dal malvagio e pericoloso stregone del cimitero, che prende in ostaggio Manta: Faust vuole fare del male all'amico di Yoh e cedere la sua vita ad Eliza, che non \u00e8 soltanto il suo spirito custode, ma, in vita, era la sua amata, uccisa da un ladro. Yoh \u00e8 furioso, e in preda alla rabbia esaurisce tutto il suo furyoku contro gli scheletri di Faust, prima che questo convochi il suo vero spirito custode, Eliza. Yoh, accecato dall'ira, viene stremato e mal ridotto da Faust. Il protagonista viene duramente sconfitto dal necromante che, dopo averlo atterrito, non si ferma, e sta per uccidere Yoh, mentre Anna e Silva, che arbitrava l'incontro, cercano disperatamente di salvare il ragazzino. Yoh viene salvato da Tao Ren che, in sella al suo cavallo bianco, \"spazza via\" Faust con un attacco. Lo sciamano cinese dice a Yoh che non poteva permettere al malvagio di uccidere il rivale del ragazzo della famiglia Tao, perch\u00e9 vuole essere lui a distruggerlo nel turno successivo: Ren \u00e8 il successivo avversario di Yoh.\nIl buio del tunnel.\nDopo l'amara sconfitta contro Faust VIII, Yoh, finito all'ospedale per il duro scontro, si allontana da Manta, dicendo all'amico di aver perso per colpa sua, e che continuare a frequentarsi significherebbe compromettere l'esito del torneo. Manta \u00e8 sconvolto dalle parole dello sciamano, e scappa via in lacrime. Yoh piange per essersi separato dal suo migliore amico, con le parole di conforto di Amidamaru, ma vuole smettere di vederlo per il bene di Manta, affinch\u00e9 non si trovi pi\u00f9 in pericolo stando al suo fianco. Il ragazzo torna a casa dal nonno Yohmei, ad Izumo, per migliorare le sue abilit\u00e0 dopo la sconfitta contro il necromante, in occasione del suo prossimo combattimento contro Tao Ren. Il nonno gli dice che per migliorare e trovare il potere che cerca, deve addentrarsi nel \"Tunnel di Tartarus\", ma lo avverte degli enormi pericoli che comporta: il Tunnel di Tartarus \u00e8 il confine tra il mondo dei viventi e quello degli spiriti, \u00e8 il buio assoluto, non ci sono n\u00e9 luci n\u00e9 rumori, priva di tutti i sensi, solo pochissimi sciamani riescono a sopravvivere. Yoh sceglie di affrontare l'oscuro tunnel, dove dovr\u00e0 resistere per sette giorni.\nIl giovane viene accompagnato all'ingresso del tunnel da Amidamaru e dal nonno. Prima di lasciare andare il nipote, Yohmei gli dice che appena entrer\u00e0 nel Tunnel di Tartarus verr\u00e0 inghiottito nel mondo occulto. Per riuscire a sopravvivere dovr\u00e0 fare ricorso al sesto senso degli sciamani, privo di tutti gli altri normali sensi; se ci riuscir\u00e0 trover\u00e0 la conoscenza che cerca. Yoh si addentra nel terrificante tunnel, lasciando il suo spirito custode e il nonno nella speranza di poterlo rivedere. Dopo sette giorni di ansia e di preoccupazioni per Amidamaru, Anna, Manta, Tamao e Yohmei, Yoh esce dal tunnel, con grande gioia dei suoi amici, ed \u00e8 pi\u00f9 potente di prima: pu\u00f2 incanalare lo spettro di Amidamaru nella spada, vederlo e parlare con la forma spirito del suo custode. Ha raggiunto il terzo livello del potenziale di uno sciamano. Il ragazzino rivede Manta. Il suo amico \u00e8 venuto ad Izumo insieme a Ryu per cercare di chiarirsi con lui, ma non lo ha trovato. Yohmei ha detto a Manta che Yoh stava rischiando la sua vita, e il suo amico lo ha asapettato, speranzoso di vederlo uscire dal terribile Tunnel di Tartarus. Finalmente i due possono chiarirsi, e ritornano ad essere i grandi amici di sempre.\nYoh contro Ren.\nArriva il momento tanto atteso dello scontro tra Yoh e Ren. Entrambi non possono perdere: sia Yoh che Ren hanno vinto un incontro e perso un altro, e devono vincere il terzo match se non vogliono abbandonare il Torneo degli Sciamani. All'inizio del combattimento il protagonista nota che anche il suo avversario ha imparato la tecnica del controllo dello spirito. Ren \u00e8 molto forte, e ha tantissimo furyoku. Lo sciamano cinese ingrandisce il suo spettro, e colpisce Yoh con violenti attacchi. In un primo momento, il personaggio principale \u00e8 in svantaggio, ma con la sua calma e lucidit\u00e0 riesce a mettere in difficolt\u00e0 il suo avversario. Ren \u00e8 accecato dalla rabbia, e sa che non pu\u00f2 permettersi di perdere: suo zio gli ha insegnato a vivere secondo la regola \"distruggi o verrai distrutto\". Yoh vuole aiutare lo sciamano cinese a liberarsi della sua ira, e lo incita a calmarsi, ma Ren non accetta i suoi consigli. Il giovane Asakura racconta al suo avversario la sua esperienza nel Tunnel di Tartarus: era avvolto da un buio soffocante, privo di rumori, ma \u00e8 riuscito a sopravvivere perch\u00e9 \u00e8 rimasto calmo e si \u00e8 affidato al suo animo. Yoh e Ren sferrano il loro attacco finale.\nLo sciamano di origine cinese esaurisce il suo furyoku, e si libera per la prima volta dalla rabbia, provando una piacevole sensazione. Ren crede di aver perso, ma Yoh gli dice che anche lui ha esaurito il suo controllo dello spirito. Dopo un buffo litigio tra i due combattenti, interviene Silva, l'officiante che ha assistito alla battaglia, e informa gli sciamani che entrambi hanno passato il turno, nonostante il loro pareggio. Yoh invita Ren a casa sua, dove, insieme ad Horo Horo e gli altri, festeggiano per l'esito dello scontro. Grazie a Yoh, Ren conosce per la prima volta dei ragazzi che diventano suoi amici. Nella notte, il protagonista parla con il ragazzino cinese, che si accinge ad allontanarsi, nonostante Yoh lo inviti a restare. Asakura sente che Ren Tao \u00e8 in pericolo: arriva Bason, lo spirito custode di Ren, a chiedere al protagonista di aiutare il suo sciamano.\nSi parte per la Cina.\nBason dice a Yoh che Ren, appena \u00e8 tornato a casa, si \u00e8 scontrato con suo zio per eliminarlo e diventare, cos\u00ec, finalmente libero. Ma Tao En era troppo forte, e ha sconfitto violentemente il nipote. Ren \u00e8 stato imprigionato dallo zio nelle segrete della dimora di En, e Bason chiede aiuto al protagonista per liberare il suo sciamano. La stessa notte, Yoh, Amidamaru, Horo Horo e Manta vanno a salvare il loro nuovo amico insieme a Bason. Correndo per la Monument Hill si accorgono che stranamente non c'\u00e8 alcuno spirito nel cimitero. Davanti a loro compaiono i \"fratelli Zen\", che con la loro musica hanno mandato gli spettri nell'Al Di L\u00e0. Vogliono eliminare Yoh, e sono stati inviati da un misterioso ragazzo di nome \"Hao\". Anche Amidamaru e Bason rimangono vittime della musica dei due fratelli. Yoh viene separato dal suo custode, e subisce lo attacco dei \"Chimi Chimi Moryo\", spiriti cherubini mandati dai nemici. Il protagonista pensa ad Amidamaru, e con forza riesce a rialzarsi e a liberarsi dei Chimi Chimi Moryo; Yoh vuole che il suo amico torni da lui, e dice ai fratelli Zen di restituirgli il suo spirito. Gli avversari stanno per attaccare il ragazzino, ma Yoh viene salvato inaspettatamente da Ryu, che rompe gli strumenti musicali dei due fratelli che si ritirano. Cos\u00ec, Yoh, Horo Horo e Manta scoprono che il loro amico Ryu \u00e8 diventato uno sciamano, e che il suo custode \u00e8 Tokageroh, lo spettro che si era impossessato di lui. Amidamaru e Bason tornano dall'Al Di L\u00e0 grazie all'intervento di Anna, e il giovane Aakura si ricongiunge al suo amico. Insieme il protagonista e gli altri, anche Ryu, ripartono per andare a salvare Tao Ren.\nVerso la fine.\nYoh e gli altri giungono presso la dimora di Tao En, dove il crudele sciamano li attende per distruggerli. Entrano nell'abitazione. Il protagonista dice a Manta di restargli vicino, perch\u00e9 la battaglia che dovranno affrontare sar\u00e0 molto pericolosa. I giovani vengono attaccati dalle \"Guardie Jhoto\", potenti creature della famiglia Tao, composte da parti umane e di animali feroci. Gli avversari sono molto forti. Uno di loro rimane a guardare lo scontro. Horo Horo e Ryu vengono colpiti da un violento attacco; Yoh corre ad aiutarli, ma lo sciamano del Nord lo ferma e gli dice di andare a liberare Ren, mentre lui e Ryu si occuperanno delle Guardie Jhoto. Il protagonista sembra esitante, ma decide di andare a salvare il ragazzino Tao, e porta Manta con s\u00e9, mentre quella misteriosa figura che non scende ancora a combattere lo lascia andare. I due giungono alla prigione in cui \u00e8 rinchiuso Ren, ma \u00e8 sorvegliata da due zombies. Yoh li sconfigge subito, e riesce a liberare il suo amico della famiglia Tao. Ren vuole affrontare suo zio e distruggerlo definitivamente, e il giovane Asakura combatter\u00e0 al suo fianco. Ma nella prigione vengono attaccati da \"Lee Pailong\", di cui En ha preso il totale controllo.\nYoh e Ren devono affrontare il loro amico che si tramuta in un drago a causa della \"magia della trasformazione\". Combattendo insieme, i due riescono a sconfiggere Lee e a riportarlo in s\u00e9. I ragazzi tornano da Ryu e Horo Horo, convinti che abbiano gi\u00e0 distrutto le Guardie Jhoto. Ma, con loro spiacevole sorpresa, trovano gli amici privi di sensi, sconfitti dallo stesso avversario che era rimasto ad osservare la battaglia. Questo si rivela un nemico potentissimo che mette in difficolt\u00e0 i due sciamani. \u00c8 molto forte, e colpisce Yoh e Ren con attacchi violenti. I giovani cadono a terra; la formidabile Guardia Jhoto afferra il protagonista e lo lancia lontano, ma il ragazzino viene salvato da Ryu e Horo Horo che intanto si sono ripresi. Affrontano il nemico tutti insieme, ma quello \u00e8 molto potente, e Yoh, Ren e gli altri non riescono a sconfiggerlo. Manta informa il giovane Asakura che la Guardia Johto \u00e8 in realt\u00e0 \"Shamon\", il maestro di Lee Pailong: solo lui \u00e8 in grado di usare certe tecniche. Il suo spirito \u00e8 stato unito da En al corpo del Jhoto. Yoh e gli altri attaccano il loro formidabile nemico, ma l'altro schiva tutti i loro colpi. Shamon afferra il protagonista e gli dice che il ragazzino ha influenzato molto negativamente Tao Ren. Lo scaglia a terra. Yoh sta per essere distrutto dall'avversario, ma viene salvato da Lee Pailong, che sconfigge il suo maestro, liberandolo dalla prigionia di Tao En. Ren cerca di convincere Yoh e i suoi amici ad andare via: non vuole che gli venga fatto del male. Ma loro sono determinati ad aiutare il ragazzino cinese. I giovani vengono attaccati da Spiriti Cacciatori, che li conducono fino alla \"Sala Tangen\", dove li attende il pericoloso Tao En.\nL'ultima battaglia contro i Tao.\nUna volta entrati nella Sala Tangen, i protagonisti si trovano faccia a faccia con il temibile zio di Ren. Con lui ingaggiano uno scontro durissimo. En vuole distruggere Asakura, responsabile del cambiamento di suo nipote, ma quando lo sta per colpire, Ren difende il suo nuovo amico. Il malvagio attacca il nipote, ribellatosi contro di lui, ma Yoh protegge Ren, fino a quando En lo colpisce violentemente, facendogli perdere i sensi. Il protagonista si riprende, e sostiene il ragazzo della famiglia Tao, che sta parlando con suo zio. En \u00e8 furioso perch\u00e9 il nipote ha scelto di stare con Yoh e gli altri, ma il giovane Asakura e Ren sferrano un attacco insieme, e colpiscono il nemico. Yoh si accorge che En ha perso forza, e il nipote del malvagio gli spiega che suo zio \u00e8 accecato dalla rabbia, e questo ne diminuisce la potenza, proprio come aveva detto il protagonista a lui durante il loro combattimento nel torneo.\nInfatti En viene attaccato, e perde la sua forma gigante; finalmente si rivela nelle sue vere sembianze. Appaiono gli spiriti dei suoi antenati. Il perfido Tao racconta a Yoh, Ren e gli altri la tormentata storia della famiglia, un passato che lo ha portato all'odio. Il protagonista sorride quando il suo nuovo amico Ren dice allo zio che comunque non vuole avere alcun obbligo. En, allora, crea il grande \"Drago Tao\" e li attacca, ma finalmente viene sconfitto. Il malvagio non vuole arrendersi, ma la battaglia viene interrotta da \"Ching\", il nonno di Ren, che consiglia ad En di smettere di combattere, per evitare che vengano distrutti sia lui che il nipote. Yoh e i suoi amici vengono invitati dall'anziano a cenare con loro. Ching spiega ai protagonisti che, a volte, i punti di vista possono essere ingannevoli: dove uno vede l'ombra, l'altro scorge la luce. La vita pu\u00f2 insegnare a distruggere o venir distrutto. Lo zio di Ren odia gli uomini perch\u00e9 lo hanno tradito. Dopo il discorso significativo del nonno del ragazzo Tao, Yoh e gli altri possono iniziare a mangiare. Il giovane Asakura torna a casa insieme a Manta, Ryu e Horo Horo, e presto lo raggiunger\u00e0 anche Ren.\nLontananza.\nSuona la Campanella dell'Oracolo che annuncia l'inizio del secondo girone del Torneo degli Sciamani. Si terr\u00e0 nel deserto occidentale, in una citt\u00e0 chiamata Dobie Village. Per Yoh, come per Anna e Manta, \u00e8 arrivato il momento di affrontare gli esami scolastici. Al termine delle lezioni, la fidanzata gli chiede di tornare a casa con lei, ma il giovane le risponde che deve vedersi con Ryu e Horo Horo. Anna va via da sola. Manta ammette di non essere esperto delle dinamiche tra ragazzo e ragazza, ma gli sembra che qualcosa tra Yoh e la fidanzata sia cambiato. Nel corridoio della scuola, l'amico del protagonista gli parla del viaggio che dovranno intraprendere, ma Asakura gli riferisce una spiacevole notizia: Manta non pu\u00f2 andare con lui, in quanto coloro che non sono sciamani non sono ammessi a Dobie Village. I due sono in un locale insieme a Ryu e Horo Horo, che cercano di consolare l'abbattuto Manta. Yoh torna a casa.\nTamao corre dal giovane Asakura, ma Anna ferma il ragazzino per prendere le misure della nuova divisa che sta realizzando per lui. L'altra gli chiede se vuole ancora vedere il film che dovevano vedere insieme, e lui risponde che lo far\u00e0, ma le dice di aspettare che finisca con la fidanzata. Tamao si reca in un'altra stanza, dove, incerta, guarda il portafortuna che desidera regalare a Yoh. La sera, nel bagno, Anna chiede al protagonista se ci sono novit\u00e0 riguardo al secondo girone, e lui dice di non saperne ancora nulla. Yoh la invita ad uscire con lui. Su un lago, il ragazzo le chiede se c'\u00e8 qualcosa che la preoccupa. Anna gli rivela i suoi dubbi: teme che lui parta, che si scrivano solo qualche lettera, che ad un tratto possano scoprire che la loro amicizia fa parte del passato. Yoh offre alla fidanzata, seduta su una panchina, qualcosa da bere nella serata fredda, si adagia accanto a lei e la rassicura che il loro rapporto non si spezzer\u00e0. Il giorno prima di partire, durante il tramonto, il protagonista \u00e8 insieme a Manta, che dice di aver effettuato delle ricerche su Dobie Village, ma non ha trovato nulla. Il giovane Asakura intuisce che forse \u00e8 un luogo nascosto, e scoprirlo \u00e8 una prova del torneo. L'orologio dell'amico suona: \u00e8 l'ora di andare a lezione di pianoforte. Ma entrambi pensano che Manta possa saltarle per stare con Yoh, che dovr\u00e0 partire il giorno seguente.\nIl protagonista dice al compagno che, per questa sera, inviter\u00e0 Ren, che per\u00f2 rifiuta, Horo Horo e Ryu. Intanto, Tamao riferisce ad Anna che potrebbero preparare una sorpresa ad Asakura, dato che andr\u00e0 via domani. La medium pensa alla grande distanza che la separer\u00e0 dal fidanzato. Giunge la sera. \u00c8 tardi, e Yoh non \u00e8 ancora rientrato a casa. Anna e Tamao sono sedute intorno al tavolino, dove sono molte cose che hanno preparato per fare una sorpresa al protagonista. La medium sa che il suo ragazzo vuole passare un po' di tempo con Manta, e cerca di convincersi che presto arriver\u00e0. Yoh e l'amico stanno per tornare a casa, dopo essersi lasciati con Horo Horo e Ryu. Amidamaru \u00e8 preoccupato per le dure battaglie che dovranno affrontare lui e il suo sciamano nel secondo girone del torneo. Ma il protagonista lo tranquillizza dicendo che loro daranno il meglio negli scontri che li attendono, che devono rispettare gli amici, e si augura che vinca il migliore. Lo spirito custode sorride nell'ammirare l'ottimismo del ragazzino, che gli risponde di essere anche impaziente per le imminenti battaglie. Il giovane Asakura e Manta ricordano i probabili concorrenti che ci saranno nel secondo girone del torneo. Tra loro i fratelli Zen, che avevano parlato di un certo Hao. Manta dice al protagonista che svolger\u00e0 una ricerca su questo misterioso ragazzo, ed ecco che Yoh capisce come l'amico aiuter\u00e0 lui e gli altri da lontano: sar\u00e0 il loro ricercatore ufficiale. I due si lasciano. Il giovane Asakura torna a casa molto tardi. Sta dormendo quando Anna entra nella sua stanza e, arrabbiata per il comportamento del fidanzato che partir\u00e0 domani e non ha neanche dato la buona notte a lei e Tamao, getta sul suo letto la divisa che ha realizzato. Sperando che questa gli porti fortuna, esce dalla stanza. Si ferma fuori dalla porta: lei \u00e8 la persona che soffrir\u00e0 di pi\u00f9 per la lontananza di Yoh. Lui, sdraiato, svegliatosi quando Anna ha gettato sul letto il nuovo abbigliamento, \u00e8 pensieroso. Il giorno dopo, arriva il momento della partenza.\nNel manga, prima che Yoh parta, Anna gli chiede se possa dormire con lui, e il giovane Asakura acconsente. I due trascorrono la notte insieme.\nDalla loro relazione nascer\u00e0 Hana Asakura, il protagonista di \"Il poema di Funbari\" e \"Shaman King Flowers\". Nacque da Anna a soli 16 anni. Somiglia molto, specialmente da bambino, al padre, ricordando in particolar modo il suo aspetto da adolescente. Il suo nome \u00e8 nato dalle iniziali dei genitori: \u00abha\u00bb \u00e8 un'altra pronuncia del kanji di ; \u00abna\u00bb sta per . Hana ha 6 anni quando, in \"Il poema di Funbari\", si mette alla ricerca dei cinque Guerrieri Leggendari, di cui fa parte Yoh, di 21-22 anni, riuscendo a conoscere il giovane padre. Nelle opere successive, il suo spirito custode \u00e8 Amidamaru, ereditato da Yoh come la Futsuno Mitama no Tsurugi (Cimelio).\nApparizioni in altri media.\nInsieme ad altri protagonisti delle serie di \"Sh\u014dnen Jump\", Yoh \u00e8 un personaggio giocabile nei videogiochi per Nintendo DS \"Jump Super Stars\"' e \"Jump Ultimate Stars\".\nYoh doveva apparire originariamente nel videogioco \"J-Stars Victory Vs\", tuttavia l'idea fu scartata nella versione finale.\nAccoglienza.\nYoh \u00e8 stato presentato diverse volte in svariati sondaggi \"Anime Grand Prix\" della rivista giapponese \"Animage\", dove si \u00e8 classificato come uno dei personaggi maschili pi\u00f9 popolari del mondo anime. Al personaggio sono stati dedicati anche alcuni prodotti di merchandising come action figure, portachiavi e peluche. In un sondaggio sulla popolarit\u00e0 di \"Shaman King\" risalente al 2018, Yoh \u00e8 stato votato come il personaggio pi\u00f9 popolare della serie.\nLa critica riguardante il personaggio \u00e8 stata sia positiva che negativa. Justin Freeman di Anime News Network ha classificato Yoh come una persona \"alla mano\". Ha criticato il fatto che \"Yoh \u00e8 una guida per i suoi effimeri alleati, ma in realt\u00e0 finiscono per essere una guida per lui, ma a beneficio di nessuno\". Eduardo Chavez di Mania Entertainment ha trovato Yoh come \"un personaggio disinvolto e rilassato\", e che \"l'atteggiamento di Yoh di non andare oltre le proprie capacit\u00e0 potrebbe farlo apparire come un tipo un po' pigro\" ma il recensore lo reput\u00f2 \"un approccio intelligente per conservare la forza mentale e fisica\". Chris Beverdige dello stesso sito web comment\u00f2 il personaggio affermando \"\u00e8 molto rilassato\". Alexander Hoffman di Comics Village dichiar\u00f2 \"in questo primo romanzo, lascia che le relazioni tra Yoh, Amidamaru e Manta siano pi\u00f9 importanti dello sviluppo di ogni entit\u00e0 spirituale\". Holly Ellingwood di Active Anime ha elogiato la posizione molto pi\u00f9 idealistica e nobile di Yoh rispetto a quella dei suoi rivali. Un recensore di \"The Star\" not\u00f2 che era prevedibile il fatto che Yoh avrebbe incontrato altri sciamani e che sarebbe diventato Shaman King ma trov\u00f2 divertenti le vicende che mostravano il personaggio sviluppare nuovi poteri. Durante la recensione del ventiduesimo volume del manga, Margaret Veira di Active Anime osserv\u00f2 la scena in cui Yoh inizia a provare rabbia al punto da affermare \"puoi sentire la rabbia che emana dalla pagina! Sembra cos\u00ec reale!\". Nel libro \"Summoning the Spirits: Possession and Invocation in Contemporary Religion\", l'autore Andrew Dawson ha definito Yoh come lo \"sciamano giapponese\" in quanto non si basa su nessuna religione a differenza degli altri personaggi presenti nella serie nonostante abbia notato alcuni dei suoi atteggiamenti rivolti verso lo spirito di Amidamaru che ricordano molto il buddhismo. Dawson ha inoltre elogiato il personaggio per il suo essere paragonabile alla maggior parte dei lettori della serie. Winfrey Widjijanto di Honey's Anime ha classificato Yoh come il miglior personaggio della serie. Anthony Mazzuca di CBR ha classificato Yoh come uno dei migliori cinque sciamani della serie. Cecilia Riviere dello stesso sito ha classificato Yoh come il secondo personaggio pi\u00f9 potente della serie.\nJessica Lazzarotti di Everyeye.it trov\u00f2 che alcuni aspetti che avevano contribuito a rendere \"Shaman King\" uno dei manga pi\u00f9 apprezzati erano l'incredibile maturit\u00e0 del protagonista, la cui saggezza in pi\u00f9 occasioni confortava anche il suo spirito."}
{"id": "1485572", "revid": "1543377", "url": "https://it.wikipedia.org/wiki?curid=1485572", "title": "\u021aepu", "text": "\u021aepu \u00e8 un comune della Romania di 2.657 abitanti, ubicato nel distretto di Gala\u021bi, nella regione storica della Moldavia.\nIl comune \u00e8 formato dall'unione di 2 villaggi: \u021aepu e \u021aepu de Sus."}
{"id": "1485573", "revid": "287204", "url": "https://it.wikipedia.org/wiki?curid=1485573", "title": "Tepu", "text": ""}
{"id": "1485574", "revid": "1048993", "url": "https://it.wikipedia.org/wiki?curid=1485574", "title": "George Miller (regista)", "text": "\u00c8 noto principalmente per aver creato e diretto la serie cinematografica di \"Mad Max\", considerata un caposaldo della fantascienza post apocalittica e del cinema d'azione. Il primo film della serie, \"Interceptor\" (1979), \u00e8 stato per vent'anni il film con il minor costo ed i maggiori incassi, mentre il secondo e il quarto della serie, rispettivamente \"Interceptor - Il guerriero della strada\" (1981) e \"\" (2015), sono considerati da pubblico e critica tra i migliori film d'azione di sempre. La serie ha influenzato numerosi film, fumetti e videogiochi ed ha avuto un incalcolabile impatto sulla cultura di massa, oltre ad essere considerata parte integrante della cultura popolare australiana.\nCineasta eclettico, nel corso di quasi quarant'anni di carriera Miller ha lavorato a film che spaziano dalla commedia fantastica fino al dramma, dal thriller-horror fino al film per famiglie, tra cui \"Ai confini della realt\u00e0\" (1983), \"Le streghe di Eastwick\" (1987), \"L'olio di Lorenzo\" (1992) i due film di \"Babe\" (1995-1998) e i due film di \"Happy Feet\" (2006-2011). Nel 2007 ha vinto l'Oscar al miglior film d'animazione per \"Happy Feet\". \u00c8 stato candidato ad altri cinque premi Oscar: migliore sceneggiatura originale nel 1993 per \"L'olio di Lorenzo\", miglior film e migliore sceneggiatura non originale nel 1996 per \"Babe, maialino coraggioso\" ed infine miglior film ed miglior regista nel 2016 per \"Mad Max: Fury Road\".\nBiografia.\nMiller nasce a Brisbane, nel Queensland, da Dimitri \"Jim\" Castrisios Miller e Angela Balson, entrambi immigrati di nazionalit\u00e0 greca. Dimitri era dell'isola greca di Cerigo e anglicizz\u00f2 il suo cognome da Miliotis a Miller quando emigr\u00f2 in Australia all'et\u00e0 di nove anni, mentre la famiglia Balson si era rifugiata in Grecia dall'Anatolia durante lo scambio di popolazioni avvenuto nel 1923. Miller cresce a Chinchilla, 200 miglia a nord-ovest di Brisbane, dove il padre gestisce un negozio di alimentari. Ha tre fratelli: il suo gemello dizigote John e i minori Chris e Bill. Crescendo nel Queensland rurale prima dell'avvento della televisione, che in Australia arriv\u00f2 solamente negli anni sessanta, Miller passa l'infanzia guardando film al cinema e leggendo fumetti.\nFrequenta la Ipswich Grammar School e la Sydney Boys High School, per poi studiare medicina presso l'Universit\u00e0 del Nuovo Galles del Sud con il fratello John. Miller si appassiona al cinema in seguito alla visione di \"Mash\" (1970) ed inizia a studiare le tecniche cinematografiche attraverso riviste come \"American Cinematographer\". Nel 1971, mentre \u00e8 al suo ultimo anno di universit\u00e0, realizza assieme al fratello minore Chris un cortometraggio di un minuto che vince il primo premio ad un concorso studentesco. In palio per la vittoria c'\u00e8 un corso di cinema presso l'Universit\u00e0 di Melbourne, dove Miller conosce il compagno di studi Byron Kennedy, con cui stringer\u00e0 una lunga amicizia e collaborazione professionale, durata fino alla morte di quest'ultimo in un incidente in elicottero nel 1983. Nel 1972, completa gli studi come medico presso l'Ospedale St. Vincent di Sydney, utilizzando il suo tempo libero per girare brevi filmati sperimentali.\nCarriera.\nNel 1971, Miller realizza assieme a Kennedy \"Violence in Cinema: Part 1\", un cortometraggio satirico sul tema della violenza del cinema. In Australia, il corto fa molto parlare di s\u00e9 per il suo contenuto violento, ai limiti dello splatter, venendo presentato al Sydney Film Festival del 1972. \u00c8 anche uno dei primi cortometraggi ad ottenere una vera e propria distribuzione in Australia.\nNel 1979, Miller esordisce alla regia di un lungometraggio con il primo film della trilogia di \"Mad Max\", portato nelle sale italiane con il nome di \"Interceptor\", in cui il poliziotto Max Rockatansky semina il terrore tra una sadica gang di motociclisti al volante della sua V8 Interceptor. Basato su una sceneggiatura del 1975 scritta da Miller e James McCausland, il film viene prodotto dalla neonata Kennedy Miller Productions con un budget limitato, circa ; nel ruolo del protagonista l'esordiente Mel Gibson. Uscito negli Stati Uniti in una versione tagliata e ri-doppiata per venire incontro ai gusti del pubblico oltreoceano, il film viene bocciato dalla critica e passa inosservato al botteghino statunitense. Internazionalmente invece, nonostante la pesante censura affibbiatagli in diversi paesi, \"Interceptor\" ha un'enorme popolarit\u00e0, incassando oltre 100 milioni di dollari ed entrando cos\u00ec nel Guinness dei primati come film con i maggiori incassi rispetto al proprio budget (superato solo nel 1999 da \"The Blair Witch Project - Il mistero della strega di Blair\"). Miller ottiene anche due candidature agli AACTA Awards 1979, come miglior regista e miglior sceneggiatura originale, diventando uno dei nomi caldi del cosiddetto nuovo cinema australiano assiema a Peter Weir, Gillian Armstrong, Bruce Beresford e Fred Schepisi. Negli annali del cinema australiano, \"Interceptor\" \u00e8 stato a lungo il film di maggior successo di sempre, fatto che lo ha trasformato in un vero e proprio elemento culturale.\nNel 1981 ne dirige il sequel, \"Mad Max 2\", presentato negli Stati Uniti come \"The Road Warrior\" e quindi in Italia come \"Interceptor - Il guerriero della strada\". Il film, che vede l'ambientazione fantascientifica della serie passare definitivamente da distopica a post apocalittica, \u00e8 un successo in tutto il mondo, aprendo a Miller e a Gibson le porte di Hollywood.\nMiller viene notato da Steven Spielberg, che nel 1983 lo ingaggia per dirigere uno degli episodi del film collettivo \"Ai confini della realt\u00e0\", al fianco di John Landis e Joe Dante, oltre che Spielberg stesso. Nonostante l'accoglienza fredda riservata alla pellicola, il segmento di Miller, remake dell'episodio della serie originale \"Incubo a 20.000 piedi\", viene accolto positivamente. Torna quindi alla sua prima creatura nel 1985 dirigendo \"Mad Max oltre la sfera del tuono\", che per\u00f2 non raggiunge il successo dei predecessori e, nonostante recensioni comunque positive, viene generalmente considerato il meno incisivo della serie. Contemporaneamente ai suoi progetti da regista cinematografico Miller produce o dirige numerose miniserie per la televisione australiana tra cui \"The Dismissal\", \"Bodyline\" e \"The Cowra Breakout\", tutte con Hugo Weaving protagonista.\nNel 1987 sperimenta per la prima volta il genere comico ne \"Le streghe di Eastwick\", interpretato da Jack Nicholson, Susan Sarandon, Cher e Michelle Pfeiffer. La realizzazione del film si dimostra difficile per il regista, che si scontra per la prima volta con le dinamiche di produzione interne a una \"major\" quale la Warner Bros.. Tuttavia, il film ottiene un buon successo sia di pubblico che di critica, consolidando la fama di Miller a livello internazionale. Nel 1988 fa parte della giuria del 41\u00ba Festival di Cannes presieduta dall'italiano Ettore Scola, che assegna la Palma d'oro a \"Pelle alla conquista del mondo\" .\nIn seguito all'esperienza frustrante de \"Le streghe di Eastwick\", Miller ritorna a lavorare per un periodo a progetti pi\u00f9 ridotti, producendo tra il 1989 e il 1991 \"Flirting\" di John Duigan, \"\" di Phillip Noyce e le miniserie televisive \"Bangkok Hilton\" e \"Vietnam\", tutti con protagonista Nicole Kidman; il suo ruolo come produttore risulta determinante nello sviluppo iniziale della carriera dell'attrice australiana.\nNel 1991 scrive, assieme a Nick Enright, e dirige il drammatico \"L'olio di Lorenzo\", ispirato alla vera storia di due genitori alla ricerca di una cura sperimentale per il figlio gravemente malato di adrenoleucodistrofia. Nel cast Susan Sarandon e Nick Nolte. Un flop al botteghino, il film ottiene il plauso della critica e vale a Miller la sua prima candidatura ai premi Oscar, nella categoria dedicata alla migliore sceneggiatura originale.\nFin dai tempi di \"Oltre la sfera del tuono\", Miller si interessa ad una trasposizione cinematografica del libro per bambini \"Babe maialino coraggioso\". Il suo progetto si concretizza nel 1995 grazie alla Universal, che d\u00e0 al regista carta bianca riguardo al film; Miller vi figura come produttore e co-sceneggiatore, mentre affida la regia al suo collega, l'esordiente Chris Noonan, che aveva precedentemente diretto delle miniserie prodotte da Miller. Nonostante durante le riprese i due si scontrino molto spesso, il film conquista pubblico e critica, guadagnando quasi 300 milioni di dollari in tutto il mondo ed ottenendo sette nomination agli Oscar, tra cui miglior film e migliore sceneggiatura non originale a Miller. \u00c8 riconosciuto come un moderno classico per famiglie.\nNel 1998 firma la regia del sequel, intitolato \"Babe va in citt\u00e0\", di cui \u00e8 anche sceneggiatore e produttore. Il film fallisce nel bissare il successo del predecessore, ma col passare del tempo diventa anch'esso un film di culto. L'anno seguente fa parte della giuria presieduta da David Cronenberg che assegna la Palma d'oro a \"Rosetta\" durante la 52\u00aa edizione del Festival di Cannes.\nNel 2006, dopo otto anni di assenza dal grande schermo, Miller scrive e dirige \"Happy Feet\", un film d'animazione-musical sulla vita dei pinguini in Antartide. Prodotto dalla Warner Bros., oltre ad essere un enorme successo al botteghino, con un incasso complessivo di oltre 384 milioni di dollari, il film porta a Miller il suo primo Oscar, nella categoria Miglior film d'animazione.\nDopo aver diretto nel 2011 \"Happy Feet 2\", l'anno successivo inizia le riprese del quarto film della serie di \"Mad Max\", intitolato \"\", rimasto in development hell sin dalla seconda met\u00e0 degli anni novanta. Il film, con Tom Hardy nel ruolo che fu di Gibson e Charlize Theron, viene girato nel deserto della Namibia con un budget di 150 milioni di dollari. Presentato fuori concorso al Festival di Cannes 2015, \"Fury Road\" ne incassa quasi 400 ed ottiene recensioni estremamente positive, in cui diversi critici lo definiscono il miglior film del 2015 e uno dei migliori film d'azione di sempre. Il film viene candidato a dieci Premi Oscar, tra cui miglior film e miglior regista per Miller, vincendo ben sei statuette e risultando cos\u00ec il film con pi\u00f9 vittorie dell'88\u00aa edizione del premio.\nFresco del successo di \"Fury Road\", nel 2016 torna a Cannes per la terza volta, stavolta come presidente della giuria internazionale che assegna la Palma d'oro al miglior film della 69\u00aa edizione del Festival di Cannes a \"Io, Daniel Blake\" di Ken Loach.\nTra i suoi prossimi progetti figurano altri due film di \"Mad Max\", scritti assieme al co-sceneggiatore di \"Fury Road\" Nico Lathouris e in attesa di un via da parte della produzione. Prima per\u00f2 il regista vorrebbe dedicarsi ad un altro progetto pi\u00f9 piccolo e meno impegnativo.\nFilm cancellati o abbandonati.\nNel 1993, la Warner Bros. lo sceglie come regista del film \"Contact\", di cui inizia a scrivere la sceneggiatura con gli autori originali Carl Sagan e Ann Druyan. Dopo aver lavorato al film per oltre un anno, Miller decide di comune accordo con la produzione di abbandonare il progetto, la cui regia viene poi affidata a Robert Zemeckis. Il regista, infatti, aveva una visione diversa del progetto, a suo dire \"pi\u00f9 simile ad \"Interstellar\"\", con una presenza maggiormente incisiva degli alieni nel film e persino di un wormhole.\nNel 2007 viene ingaggiato come regista del film di supereroi \"Justice League: Mortal\", basato sugli omonimi personaggi dei fumetti editi da DC Comics. Il film avrebbe dovuto porre le basi per un nuovo franchise cinematografico che non avrebbe tenuto conto di \"Batman Begins\" e di \"Superman Returns\". Superman sarebbe stato interpretato da D. J. Cotrona, Batman da Armie Hammer, e Wonder Woman da Megan Gale. Nel cast anche Common come Lanterna Verde, Adam Brody come Flash, Hugh Keays-Byrne come Martian Manhunter, Santiago Cabrera come Aquaman, Teresa Palmer come Talia al Ghul e Jay Baruchel nel ruolo dell'antagonista del film, Maxwell Lord. Tuttavia, a causa dello sciopero degli sceneggiatori del 2007-2008, dei continui ritardi della produzione e del successo del sequel di \"Batman Begins\", \"Il cavaliere oscuro\", il progetto viene cancellato a poche settimane dalle riprese.\nIn seguito al successo di \"Fury Road\", alcune indiscrezioni, sfatate da Miller stesso, lo volevano alla regia del sequel de \"L'uomo d'acciaio\".\nCase di produzione e animazione.\nMiller \u00e8 il fondatore della casa di produzione cinematografica australiana Kennedy Miller Mitchell, fondata nel 1973 assieme al produttore Byron Kennedy con il nome di Kennedy Miller. Dopo la morte di Kennedy nel 1983, Miller mantiene intatta la denominazione dell'azienda fino al 2009, quando questa viene rinominata con la sua attuale denominazione per riconoscere i contributi del produttore Doug Mitchell all'interno della compagnia. Bill Miller, fratello minore del regista, e Doug Mitchell sono stati produttori in quasi tutti i film di Miller dopo la morte del suo partner di produzione originale.\nI Dr. D Studios sono invece uno studio di animazione digitale con sede a Sydney, fondato a met\u00e0 del 2007 come joint venture tra Kennedy Miller Mitchell e Omnilab Media. Dopo l'uscita del suo unico film del 2011, \"Happy Feet 2\", lo studio viene chiuso nel 2013.\nVita privata.\nDal 1985 al 1992, Miller \u00e8 stato sposato con l'attrice australiana Sandy Gore, con cui ha avuto una figlia, la documentarista Augusta Miller (n. 1986). Nel 1995 sposa secondo rito civile la montatrice Margaret Sixel, con cui ha due figli, Buda (n. 1996) e Tige (n. 2001).\nMiller \u00e8 il \"patron\" dell'Australian Film Institute (dal 2001) e del Brisbane International Film Festival, oltre ad essere un co-\"patron\" del Sydney Film Festival.\nNel 1996 il governo australiano gli ha conferito l'onorificenza di Ufficiale dell'Ordine dell'Australia (AO) per meriti artistici.\nNel 1999 l'Universit\u00e0 del Nuovo Galles del Sud gli ha conferito una laurea honoris causa in Lettere. Nel 2007 gli \u00e8 stato conferito honoris causa il \"Master of Arts\" presso la Australian Film Television and Radio School. Nel 2010 \u00e8 diventato il primo cineasta straniero ad essere nominato membro onorario della Visual Effects Society.\nPoetica e stile.\nInfluenze.\nIl suo cinema \u00e8 influenzato soprattutto dal cinema muto, in particular modo dai film di Buster Keaton e Harold Lloyd. Ha pi\u00f9 volte indicato \"Pinocchio\" (1940) come uno dei suoi film preferiti.\nStile e tematiche.\nMiller, con i suoi film della serie di \"Mad Max\", \u00e8 considerato l'ispiratore di un nuovo linguaggio cinematografico dl cinema fantastico internazionale. \"Mad Max\" si tratta, infatti, di un atipico film di fantascienza, in cui non vengono date soverchie spiegazioni su quello che sta avvenendo, sul luogo in cui si muovono i personaggi o sul tempo nel quale la vicenda \u00e8 ambientata. Molti critici hanno in effetti individuato nel western il vero genere di riferimento, anche se al posto di cavalli e carovane vengono utilizzate motociclette e automobili; ma si potrebbe parlare anche di poliziesco o di horror. Bisogna per\u00f2 sottolineare lo stile adottato da Miller: non un registro classico, teso a omaggiare magari il western dell'epoca d'oro, bens\u00ec un linguaggio rapido e nervoso, erede delle sperimentazioni della \"Nouvelle Vague\", ma ormai vicino alla velocit\u00e0 del videoclip e della pubblicit\u00e0. Nei suoi film d'azione, molto spesso i tagli di montaggio sono talmente brevi da impedire la comprensione del dettaglio. Dai suoi film esce spesso un ritratto pessimista e rovinoso del futuro dell'umanit\u00e0, costretta a una nuova era primitiva e inevitabilmente attratta dalle proprie pulsioni autodistruttive.\nUn articolo del 2006 riguardante la diversit\u00e0 tra i vari progetti di Miller scrive:"}
{"id": "1485575", "revid": "484362", "url": "https://it.wikipedia.org/wiki?curid=1485575", "title": "Cinque Pilastri dell'Islam", "text": ""}
{"id": "1485578", "revid": "1543377", "url": "https://it.wikipedia.org/wiki?curid=1485578", "title": "Umbr\u0103re\u0219ti", "text": "Umbr\u0103re\u0219ti \u00e8 un comune della Romania di 7.095 abitanti, ubicato nel distretto di Gala\u021bi, nella regione storica della Moldavia.\nIl comune \u00e8 formato dall'unione di 6 villaggi: Condrea, Salcia, Sili\u0219tea, Torce\u0219ti, Umbr\u0103re\u0219ti, Umbr\u0103re\u0219ti-Deal."}
{"id": "1485579", "revid": "287204", "url": "https://it.wikipedia.org/wiki?curid=1485579", "title": "Umbraresti", "text": ""}
{"id": "1485582", "revid": "1543377", "url": "https://it.wikipedia.org/wiki?curid=1485582", "title": "Valea M\u0103rului", "text": "Valea M\u0103rului \u00e8 un comune della Romania di 3.755 abitanti, ubicato nel distretto di Gala\u021bi, nella regione storica della Moldavia.\nIl comune \u00e8 formato dall'unione di 2 villaggi: M\u00e2ndre\u0219ti e Valea M\u0103rului."}
{"id": "1485583", "revid": "287204", "url": "https://it.wikipedia.org/wiki?curid=1485583", "title": "Valea Marului", "text": ""}
{"id": "1485589", "revid": "287204", "url": "https://it.wikipedia.org/wiki?curid=1485589", "title": "Kryptopterus", "text": "Kryptopterus \u00e8 un genere di pesci d'acqua dolce, appartenenti alla famiglia Siluridae.\nEtimologia.\nIl nome scientifico deriva dall'unione delle parole greche \"kryptos\", nascosto + \"pteros\", ala.\nDistribuzione e habitat.\nQueste specie sono originarie delle acque dolci del Sudest Asiatico, soprattutto nei bacini idrografici dei fiumi Chao Phraya e Mekong: Borneo, Indonesia, Thailandia, Malaysia.\nDescrizione.\nLe dimensioni variano dai 6,5 cm di \"Kryptopterus minor\" ai 35 cm di \"Kryptopterus cheveyi\".\nSpecie.\nAl genere sono ascritte 18 specie: "}
{"id": "1485590", "revid": "1543377", "url": "https://it.wikipedia.org/wiki?curid=1485590", "title": "V\u00e2n\u0103tori (Gala\u021bi)", "text": "V\u00e2n\u0103tori \u00e8 un comune della Romania di 4.468 abitanti, ubicato nel distretto di Gala\u021bi, nella regione storica della Moldavia.\nIl comune \u00e8 formato dall'unione di 3 villaggi: Costi, Odaia Manolache, V\u00e2n\u0103tori."}
{"id": "1485596", "revid": "253269", "url": "https://it.wikipedia.org/wiki?curid=1485596", "title": "Maril\u00f9 Tolo", "text": "Biografia.\nHa iniziato la sua carriera a quindici anni, lavorando come modella per lo stilista Emilio Schuberth nel 1959; sfila anche per Valentino, il quale, anni dopo, riveler\u00e0 di essere stato innamorato dell'attrice, bench\u00e9 non ricambiato. L'anno seguente Schuberth favorisce il suo esordio in televisione, come giovanissima valletta di Mario Riva nella trasmissione \"il Musichiere\", a fianco di Brunella Tocci. Il suo debutto nel cinema risale al 1960, con la partecipazione al film musicarello \"Urlatori alla sbarra\", all'et\u00e0 di 16 anni.\nAlta e dal portamento elegante, caratterizzata da una bellezza classica e dai grandi occhi chiari, ha iniziato subito ad essere molto richiesta sul set, girando una trentina di film nei soli anni sessanta, appartenenti prevalentemente al cinema di genere \"(peplum\" - cinque titoli nel solo 1964 -, \"spaghetti western\", film dell'orrore e di spionaggio, commedie all'italiana), anche se non mancano partecipazioni in alcuni film d'autore come \"Giulietta degli spiriti\" di Federico Fellini, \"Matrimonio all'italiana\" di Vittorio De Sica e \"Sogni e bisogni\" di Sergio Citti. Ha lavorato anche con Luchino Visconti e Jean-Luc Godard. Nel 1966 il cantante francese Serge Gainsbourg le ha dedicato la canzone \"Marilu\".\nNegli anni settanta, diventata ormai un volto molto popolare, ha continuato ad interpretare pellicole di vario genere, prevalentemente commedie erotiche all'italiana, film polizieschi e poliziotteschi, storici, horror e thriller. Attiva anche in televisione, ha lavorato in diverse miniserie televisive (ricordiamo lo sceneggiato Rai \"Eneide\", del 1971-72, nel ruolo della dea Venere), ma \u00e8 anche l'unica attrice italiana a poter vantare una partecipazione come \"guest star\" nella serie cult \"Charlie's Angels\" (nell'episodio \"Angeli in defaillance\" della quarta stagione, nel 1979).\nDopo 15 anni di carriera molto intensi, nel 1975 conosce il produttore cinematografico Robert Velin e si trasferisce con lui negli Stati Uniti, iniziando ad apparire in produzioni americane. Nei primi anni ottanta ritorna in Italia, riducendo notevolmente la sua presenza sugli schermi; appare in piccole parti nelle fiction televisive \"Marco Polo\" e \"Gli ultimi giorni di Pompei\". All'et\u00e0 di quasi quarant'anni ha posato nuda per l'edizione italiana di \"Playboy\", nel numero di novembre 1983. Gli ultimi film a cui ha partecipato sono \"Il tassinaro\" (1983), al fianco di Alberto Sordi, e \"Vacanze di Natale\" di Carlo Vanzina (1983).\nDopo una turbolenta relazione con il principe Alfonso di Borbone Dampierre, finita nel 1984, l'attrice ha sposato un magnate messicano la cui famiglia \u00e8 proprietaria del colosso televisivo Televisa; ha quindi abbandonato la carriera cinematografica e si \u00e8 ritirata a vita privata. Nel 2001 \u00e8 comparsa, in filmati d'archivio, nel documentario-corto \"\", che ripropone il suo provino per il ruolo di Ursa nel film \"Superman\" del 1978 (ruolo andato poi a Sarah Douglas). Attualmente vive fra Los Angeles ed il Messico.\nVita privata.\nHa avuto una relazione con il regista italiano Dario Argento nata sul set del film \"Le cinque giornate\" (1973)."}
{"id": "1485600", "revid": "144796", "url": "https://it.wikipedia.org/wiki?curid=1485600", "title": "Johannes Joseph von Trautson", "text": ""}
{"id": "1485601", "revid": "1543377", "url": "https://it.wikipedia.org/wiki?curid=1485601", "title": "V\u00e2rlezi", "text": "V\u00e2rlezi \u00e8 un comune della Romania di 2.148 abitanti, ubicato nel distretto di Gala\u021bi, nella regione storica della Moldavia.\nIl comune \u00e8 formato dall'unione di 2 villaggi: Cr\u00e2ie\u0219ti e V\u00e2rlezi."}
{"id": "1485602", "revid": "287204", "url": "https://it.wikipedia.org/wiki?curid=1485602", "title": "Varlezi", "text": ""}
{"id": "1485603", "revid": "1652635", "url": "https://it.wikipedia.org/wiki?curid=1485603", "title": "Tatti (Massa Marittima)", "text": "Tatti \u00e8 una frazione del comune italiano di Massa Marittima, nella provincia di Grosseto, in Toscana.\nIl borgo \u00e8 situato a circa 25\u00a0km a sud-est del capoluogo comunale.\nStoria.\nIl paese sorse nell'alto Medioevo come possesso dei vescovi di Lucca; successivamente divenne propriet\u00e0 dell'abbazia di Sestinga che lo mantenne fino al XIII secolo, epoca in cui lo cedette al controllo della famiglia Aldobrandeschi.\nNel XIV secolo, dopo un temporaneo controllo da parte dei Pannocchieschi, pass\u00f2 a Siena, entrando a far parte della Repubblica di Siena fino alla met\u00e0 del XVI secolo, quando Tatti venne definitivamente inglobato nel Granducato di Toscana. Vi fu la villa residenza estiva dei marchesi Bourbon del Monte Santa Maria, sovrani di Petrella.\nSociet\u00e0.\nEvoluzione demografica.\nQuella che segue \u00e8 l'evoluzione demografica della frazione di Tatti. Sono indicati gli abitanti dell'intera frazione e dove \u00e8 possibile la cifra riferita al solo capoluogo di frazione. Dal 1991 sono contati da Istat solamente gli abitanti del centro abitato, non della frazione."}
{"id": "1485604", "revid": "78273", "url": "https://it.wikipedia.org/wiki?curid=1485604", "title": "Sigismund Kollonitsch", "text": ""}
{"id": "1485605", "revid": "4175", "url": "https://it.wikipedia.org/wiki?curid=1485605", "title": "ARFU Asian Rugby Championship 1970", "text": "L'Asian Rugby Championship 1970 () fu il 2\u00ba campionato asiatico di rugby a 15 organizzato dall'ARFU, organismo continentale di governo della disciplina.\nSi tenne in Thailandia dal 9 al e, rispetto all'edizione inaugurale del 1969, fu allargato a sette squadre nazionali, grazie all'arrivo di , e che compensarono l'assenza di , presente l'anno prima.\nNel primo girone, da quattro squadre, figuravano la nazionale di casa e , mentre il secondo girone vedeva la contemporanea presenza delle prime due classificate del 1969, il campione uscente e la seconda; al termine della fase a gironi le vincitrici si incontrarono nella finale per il titolo, mentre le seconde classificate disputarono la finale per il terzo posto.\nA vincere i rispettivi gironi furono Giappone e Thailandia.\nNella finale, tenutasi allo Stadio Nazionale di Bangkok, il sconfisse 42-11 i thailandesi e si conferm\u00f2 campione asiatico, mentre nella gara valida per il terzo posto batt\u00e9 9-6."}
{"id": "1485607", "revid": "1543377", "url": "https://it.wikipedia.org/wiki?curid=1485607", "title": "Vl\u0103de\u0219ti (Gala\u021bi)", "text": "Vl\u0103de\u0219ti \u00e8 un comune della Romania di 2.096 abitanti, ubicato nel distretto di Gala\u021bi, nella regione storica della Moldavia.\nIl comune \u00e8 formato dall'unione di 2 villaggi: Br\u0103ne\u0219ti e Vl\u0103de\u0219ti."}
{"id": "1485609", "revid": "99528", "url": "https://it.wikipedia.org/wiki?curid=1485609", "title": "Over the Rainbow", "text": "Over the Rainbow (anche nota con il titolo Somewhere Over the Rainbow) \u00e8 una canzone scritta da Harold Arlen con testi di E.Y. Harburg. La versione originale \u00e8 cantata da Judy Garland per il film \"Il mago di Oz\" del 1939. Il titolo significa letteralmente \"Oltre l'arcobaleno\".\nIl brano.\nIl brano ha avuto, fin dagli anni quaranta, un grande successo e nel 1981 ha vinto il Grammy Hall of Fame Award. I discografici statunitensi l'hanno eletta \"miglior canzone del XX secolo\". Per lo stretto legame con Judy Garland (eterosessuale, ma considerata un'icona gay) e per il messaggio di speranza contenuto nel testo, nel corso dei decenni il brano \u00e8 divenuto uno dei pi\u00f9 grandi inni del movimento di liberazione omosessuale, di cui la bandiera arcobaleno \u00e8 appunto un simbolo. Alcuni associano la morte di Judy Garland, avvenuta il 22 giugno del 1969, alla rivolta di Stonewall, che port\u00f2 alla realizzazione del primo gay pride della storia, ma tale connessione \u00e8 rimasta indimostrata. Inoltre questa canzone, si ipotizza, sia stata uno dei motivi che portarono alla scelta, da parte di Gilbert Baker, per l'utilizzo dell'arcobaleno per la bandiera della comunit\u00e0 LGBT. A Gilbert fu commissionato, da parte di Harvey Milk, il compito di scegliere la bandiera, che fu poi sventolata per la prima volta al primo Gay Pride della storia, quello di San Francisco nel 1978.\nIl tema di \"Over the Rainbow\" presenta una spiccatissima somiglianza sia armonica che melodica con il tema dell'intermezzo (noto come \"Sogno di Ratcliff\") dell'opera \"Guglielmo Ratcliff\" di Pietro Mascagni, composto nel 1895. Nella versione teatrale prodotta da Andrew Lloyd Webber che ha debuttato a Londra al London Palladium il 7 marzo 2011, con Michael Crawford nel ruolo del mago, il ruolo di Dorothy \u00e8 stato interpretato da Danielle Hope, che, quindi, ha cantato la canzone. Tantissimi sono i cantanti che si sono cimentati nell'esecuzione: si contano infatti oltre 650 cover della canzone, tra cui Eric Clapton, Jeff Beck, Ray Charles, Keith Jarrett, Katharine McPhee, Glenn Miller, Bud Powell, Art Tatum, Ariana Grande, Connie Talbot, Santo &amp; Johnny, Leona Lewis, Vic Damone, Nikka Costa, Chiara Galiazzo, Caterina Valente nel 1961 con il titolo \"Arcobaleno\" inserita nell'album \"Caterina show\" e Neil Sedaka nel 1966 con il titolo \"Arcobaleno\", testo italiano di Devilli, inserita nell'album \"Smile\" (RCA Victor, LPM 10181), inoltre \u00e8 famosa grazie anche al medley di Israel Kamakawiwo'ole che \u00e8 composta da \"Somewhere Over The Rainbow\" e \"What a Wonderful World\"."}
{"id": "1485619", "revid": "186283", "url": "https://it.wikipedia.org/wiki?curid=1485619", "title": "System of Kanji Indexing by Patterns", "text": ""}
{"id": "1485623", "revid": "122708321", "url": "https://it.wikipedia.org/wiki?curid=1485623", "title": "Coscile", "text": "Il Coscile (noto localmente anche con l'antico nome \"Sibari\" dal greco antico \u03a3\u03cd\u03b2\u03b1\u03c1\u03b9\u03c2) \u00e8 un fiume della Calabria, il terzo della regione per ricchezza d'acque ed estensione di bacino dopo Crati e Neto e principale tributario di sinistra dello stesso Crati.\nDescrizione.\nIl fiume \u00e8 lungo circa e presenta un ampio bacino (circa ) che raccoglie le acque di molte sorgenti ai piedi del Pollino e del Serra Dolcedorme, tramite gli affluenti Esaro, Tiro e Garga.\nCon andamento dapprima verso sud-est giunge nella Piana di Sibari, assumendo definitivamente direzione est dopo la confluenza con l'Esaro (suo principale tributario, che ne triplica quasi la portata) sino a confluire nel fiume Crati nei pressi dell'antiche rovine di Sibari nel comune di Cassano all'Ionio.\nIl fiume viene attraversato in pi\u00f9 punti dall'autostrada Salerno - Reggio Calabria nel tratto che scende dal valico di Campotenese (1016 m s.l.m., frazione di Morano Calabro) verso Castrovillari. Nei pressi di Spezzano Albanese \u00e8 anche attraversato dalla linea ferroviaria Cosenza - Sibari.\nIdrologia.\nGrazie alle varie sorgenti e soprattutto al ricco apporto dell'Esaro, il fiume risulta il 3\u00ba della Calabria per ricchezza d'acque con 14\u00a0m\u00b3/s di portata media annua.\nL'importanza del suo bacino imbrifero \u00e8 testimoniata dalla presenza di tre impianti ENEL.\nIl fiume \u00e8 soggetto in ogni caso a un regime nettamente torrentizio dove alterna forti piene invernali a marcate magre estive pur versando ancora anche in agosto una media di 5\u00a0m\u00b3/s di acque nel Crati.\nCollegamenti esterni.\nImpianti ENEL:"}
{"id": "1485624", "revid": "287204", "url": "https://it.wikipedia.org/wiki?curid=1485624", "title": "Aggettivo indefinito", "text": ""}
{"id": "1485625", "revid": "94647", "url": "https://it.wikipedia.org/wiki?curid=1485625", "title": "Pronome indefinito", "text": ""}
{"id": "1485631", "revid": "307923", "url": "https://it.wikipedia.org/wiki?curid=1485631", "title": "Bolintin", "text": ""}
{"id": "1485633", "revid": "287204", "url": "https://it.wikipedia.org/wiki?curid=1485633", "title": "Torniella", "text": "Torniella \u00e8 una frazione del comune italiano di Roccastrada, nella provincia di Grosseto, in Toscana.\nGeografia fisica.\nIl paese di Torniella \u00e8 situato a nord del capoluogo comunale, non lontano dal confine con la provincia di Siena, in un'area a cavallo tra la Riserva naturale La Pietra a ovest e la Riserva naturale Farma a est.\nStoria.\nIl paese sorse in epoca medievale su una collina che domina il torrente Farma, come possesso della famiglia Aldobrandeschi.\nGi\u00e0 nel corso del XIII secolo, dopo un periodo sotto il dominio degli Ardengheschi, il luogo venne conquistato dai Senesi ed entr\u00f2 successivamente a far parte del territorio della Repubblica di Siena.\nA met\u00e0 del XVI secolo, Torniella entr\u00f2 definitivamente a far parte del Granducato di Toscana.\nSociet\u00e0.\nEvoluzione demografica.\nQuella che segue \u00e8 l'evoluzione demografica della frazione di Torniella. Sono indicati gli abitanti dell'intera frazione e dove \u00e8 possibile \u00e8 messa tra parentesi la cifra riferita al solo capoluogo di frazione.\nDal 1991 sono contati da Istat solamente gli abitanti del centro abitato, non della frazione.\nSport.\nA Torniella si pratica il gioco della Palla a 21, detto anche Palla eh! in alcuni degli altri paesi in cui \u00e8 attualmente praticato.\nInoltre \u00e8 attiva nel campionato di eccellenza UISP una squadra di calcio."}
{"id": "1485651", "revid": "287204", "url": "https://it.wikipedia.org/wiki?curid=1485651", "title": "Calugareni", "text": ""}
{"id": "1485662", "revid": "307923", "url": "https://it.wikipedia.org/wiki?curid=1485662", "title": "C\u0103lug\u0103reni", "text": ""}
{"id": "1485672", "revid": "287204", "url": "https://it.wikipedia.org/wiki?curid=1485672", "title": "Colibasi", "text": ""}
{"id": "1485684", "revid": "24443", "url": "https://it.wikipedia.org/wiki?curid=1485684", "title": "Valle Macra", "text": ""}
{"id": "1485687", "revid": "133248", "url": "https://it.wikipedia.org/wiki?curid=1485687", "title": "Coliba\u0219i", "text": ""}
{"id": "1485690", "revid": "1507870", "url": "https://it.wikipedia.org/wiki?curid=1485690", "title": "Monte Valletto", "text": "Il monte Valletto (2.371\u00a0) \u00e8 una montagna situata sulle Alpi Orobie lungo lo spartiacque che divide l'alta val Brembana dalla Val Gerola, tributaria della Valtellina e, assieme al monte Triomen ed al monte Ponteranica, concorre a formare la conca che racchiude i laghetti di Ponteranica.\nAccessi.\nLa via normale per raggiungere la vetta parte da Gerola Alta, in provincia di Sondrio.\nPer raggiungerlo invece dal rifugio C\u00e0 San Marco, in provincia di Bergamo, si prende il sentiero 101 in direzione ovest e pi\u00f9 avanti si prosegue in leggera salita fino a raggiungere il passo di Verrobbio a 2.022 metri di quota. Attraversato il passo si prosegue lungo il sentiero che attraversa la parte alta dell'avvallamento in direzione nord ovest fino al passo del Forcellino (2.050\u00a0m) e si scende al sottostante lago Pescegallo (1862\u00a0m). Qui si deve attraversare la diga e percorrere il lato nord del lago. Scendere verso la Casera Pescegallo lago (1.778\u00a0m) e passare ad est il dosso per proseguire in direzione sud, costeggiando il vallone ai piedi del monte Ponteranica. Arrivati al centro del vallone si sale in direzione sud-est fino al primo costone. Da qui si prosegue in direzione sud-est arrampicandosi verso la cresta e quindi in direzione sud-ovest fino alla bocchetta appena sotto la vetta, raggiungibile effettuando un'ultima ripida e breve arrampicata.\nLa via panoramica, marcata comunque dal sentiero 101 \u00e8 ben accessibile dal sentiero 107 che sale dal territorio di Ornica di competenza, sia dall'abitato (pi\u00f9 impegnativa) che dalla strada che sale ai piani dell'Avaro di Cusio, che, giunti al passo Salmurano si inerpica sullo spartiacque tra vecchie trincee e tagli a mezza costa per addentrarsi nell'alpeggio del monte Valletto, proseguendo poi verso passo San Marco oppure verso i piani dell'Avaro di Cusio.\nQuesto itinerario \u00e8 stato percorso in inverno. La zona sottostante il monte Ponteranica \u00e8 ad alto rischio valanghe."}
{"id": "1485693", "revid": "767487", "url": "https://it.wikipedia.org/wiki?curid=1485693", "title": "The Skeleton Key", "text": "The Skeleton Key \u00e8 un film del 2005 diretto da Iain Softley e interpretato da Kate Hudson, Gena Rowlands, Peter Sarsgaard e John Hurt.\nLa pellicola si basa su una sceneggiatura originale di Ehren Kruger.\nTrama.\nCaroline Ellis \u00e8 un'assistente che si occupa di assistere i malati terminali nelle loro ultime settimane di vita, per guadagnare i soldi che le permetteranno di frequentare la scuola per diventare infermiera.\nDopo la morte di un ultimo paziente in clinica, Caroline decide di cambiare lavoro a causa della maniera dell'ospedale di trattare i corpi dei pazienti deceduti. Trova lavoro come assistente per Benjamin (Ben) Deveraux, l'anziano proprietario di una residenza isolata nei pressi di New Orleans, paralizzato da un ictus. \nMa Caroline non \u00e8 la sola ad aver aiutato Ben, infatti \u00e8 soltanto l'ultima delle cinque assistenti che, dopo poco tempo, hanno rinunciato all'incarico.\nCaroline accetta il compito, ma la tranquillit\u00e0 iniziale viene rotta da una serie di sconcertanti avvenimenti. \nAlcuni particolari fanno sorgere nella ragazza domande ossessive, come l'assenza di specchi nella casa, lo sguardo di Ben che spesso sembra chiederle aiuto, il comportamento misterioso di sua moglie Violet e soprattutto gli strani rumori provenienti da una porta nascosta da un armadio in soffitta.\nI giorni passano comunque tranquillamente, ma nel sentire di nuovo quegli strani rumori Caroline decide di aprire la porta misteriosa, nonostante la contrariet\u00e0 precedentemente espressa da Violet al riguardo. Ci\u00f2 che si trova all'interno della stanza \u00e8 sconcertante: bambole, testi esoterici, foto della famiglia proprietaria della casa negli anni '20, vecchi dischi e altro ancora.\nDopo questa raccapricciante scoperta Caroline decide di parlarne con Violet e farsi raccontare la verit\u00e0; scopre cos\u00ec che i vecchi proprietari della casa arsero vivi, dopo averli appesi al ramo di un albero, i loro due servi di colore, dopo aver scoperto che insegnavano riti hoodoo ai loro due bambini.\nQuello che ne segu\u00ec fu una tragedia: dopo il fallimento della sua banca, il vecchio proprietario spar\u00f2 alla moglie e si uccise, mentre i loro due figli scomparvero.\nCaroline decide quindi di confidarsi con la propria migliore amica, Jill, la quale le consiglia di andarsene il prima possibile; cos\u00ec dice anche l'ex badante di Ben, sicura che nella casa si nasconda qualcosa di terribile. Ma la curiosit\u00e0 di Caroline \u00e8 troppo grande, e inoltre non vuole abbandonare Ben. Si reca quindi in un negozio di magia ed esoterismo per procurarsi il materiale utile a fare un sortilegio per aiutare Ben a tornare normale, e per farsi dire da lui che cosa nasconda sua moglie.\nLa sera stessa tenta il sortilegio, ma Violet si accorge di tutto, e le uniche parole che Ben riesce a pronunciare sono una richiesta di aiuto a uscire da quella casa. Sempre pi\u00f9 intimorita dalle vicende che si sono venute a creare, Caroline contatta Luke, il notaio che gestisce il patrimonio di Ben e Violet. Luke si rivela per\u00f2 complice della macchinazione: infatti, Caroline, recatasi a casa sua e scoperto che anche Luke possiede oggetti rituali hodoo, viene da lui sopraffatta e riportata nella casa dei Deveraux, dove Violet intende sacrificarla con un sortilegio.\nCaroline, prima di recarsi da Luke, ha nascosto Ben per tenerlo al sicuro dalla moglie, ma sotto minaccia di morte si vede costretta ad indicarle il nascondiglio. Rimasta da sola con Luke, riesce a fuggire e spargere in alcune stanze la polvere di mattone, che serve a tenere lontani i nemici, cosicch\u00e9 Luke e Violet si vedono costretti a usare un diversivo, attirandola nella soffitta dove la stessa Caroline si \u00e8 chiusa in trappola pensando di trovarvi rifugio con un sortilegio di protezione.\nAlla fine, Luke e Violet riescono a raggiungere il loro scopo completando il rito magico. Caroline si sveglia dopo essere svenuta e stranamente si accende una sigaretta, nonostante non avesse mai fumato: la fumatrice era invece Violet.\nSi comprende quindi che Violet ha trasferito la sua anima nel pi\u00f9 giovane e sano corpo di Caroline, e che il medesimo scambio \u00e8 avvenuto tra Ben e Luke.\nAttraverso i tanto odiati specchi si ripercorre la storia delle anime dei due neri adepti dell'hoodoo, che prima di essere linciati si erano impossessati del corpo dei bambini e successivamente dei corpi di Violet e del marito. I due personaggi vivevano quindi, immortali, impossessandosi delle vite altrui; i padroni che pensavano di averli impiccati e bruciati, lo avevano fatto invece ai loro figli. Per loro si apre un nuovo ciclo, mentre Caroline \u00e8 rinchiusa, paralizzata ed impotente, in un corpo prossimo alla fine.\nAccoglienza.\nBox Office.\nNegli Stati Uniti ha incassato 16.057.945 dollari nel suo primo fine settimana, raggiungendo il 2\u00ba posto al box office. In totale ha incassato 91.974.818 dollari in tutto il mondo, pi\u00f9 che doppiando il suo budget di 43 milioni.\nCritica.\nIl film ha ricevuto recensioni generalmente contrastanti da parte della critica. Il sito Rotten Tomatoes ha riferito che il 39% dei critici ha dato giudizi positivi, su una base di 142 recensioni. Metacritic riportato che il 47% ha dato un punteggio di 6,2 basato su 32 recensioni."}
{"id": "1485694", "revid": "88740", "url": "https://it.wikipedia.org/wiki?curid=1485694", "title": "Daia", "text": ""}
{"id": "1485696", "revid": "741067", "url": "https://it.wikipedia.org/wiki?curid=1485696", "title": "Il moralista", "text": "Il moralista \u00e8 un film del 1959 diretto da Giorgio Bianchi.\nTrama.\nAgostino, irreprensibile ed ottuso segretario generale dell'OIMP (Organizzazione Internazionale della Moralit\u00e0 Pubblica), sembra un burocrate censore moralista ai limiti dell'assurdo, ma \u00e8 in realt\u00e0 un losco individuo che fa la tratta delle bianche e tenta di ingraziarsi l'influente presidente dell'organizzazione corteggiandone la figlia \"racchia\". Nonostante venga smascherato, riuscir\u00e0 a prendersi una rivincita mettendo alla berlina i capricci del presidente."}
{"id": "1485698", "revid": "767487", "url": "https://it.wikipedia.org/wiki?curid=1485698", "title": "Flawless - Senza difetti", "text": "Flawless - Senza difetti (\"Flawless\") \u00e8 un film del 1999 prodotto, scritto e diretto da Joel Schumacher.\nTrama.\nWalt Koontz \u00e8 una guardia di sicurezza in pensione. Una notte cercando di soccorrere degli inquilini viene colpito da un ictus, che gli provoca una paralisi corporea al lato destro. Cos\u00ec Walt si ritrova a camminare a fatica e a parlare in maniera incomprensibile. Dopo un primo periodo di smarrimento, che lo porta a evitare ogni contatto interpersonale, comincia la fisioterapia per riabilitarsi, non soltanto fisicamente. Successivamente, con l'intento di migliorare il suo modo di parlare, decide di seguire delle lezioni di canto da Rusty, una appariscente drag queen, nonch\u00e9 suo vicino di casa, con il quale fino a quel momento era in aperto contrasto. Man mano tra i due nascer\u00e0 una profonda amicizia.\nCameo.\nJoe Pesci compare in un cameo in una fotografia a casa di Walt. Quando Rusty vede la foto gli chiede chi sia il piccoletto insieme a lui e Jacko, e Walt gli risponde che si chiama Joe e che \u00e8 un suo vecchio amico."}
{"id": "1485701", "revid": "288300", "url": "https://it.wikipedia.org/wiki?curid=1485701", "title": "Torneo di Amsterdam 2006", "text": ""}
{"id": "1485706", "revid": "1872770", "url": "https://it.wikipedia.org/wiki?curid=1485706", "title": "Harem Suare", "text": "Harem Suare \u00e8 un film del 1999 diretto da Ferzan \u00d6zpetek e scritto da Gianni Romoli e \u00d6zpetek.\n\u00c8 stato presentato nella sezione \"Un Certain Regard\" alla 52\u00aa edizione del Festival di Cannes, ed \u00e8 stato distribuito nelle sale italiane il 21 maggio 1999.\nTrama.\nL'anziana Safiye, di origine italiana, racconta alla giornalista Anita la sua storia di concubina nell'harem del sultano Abdul Hamid II.\nAgli inizi del Novecento, alla vigilia del crollo dell'Impero Ottomano, Safiye e l'eunuco Nadir stringono un patto per far s\u00ec che la ragazza diventi la favorita del sultano. Mentre portano avanti questo piano, i due finiscono per innamorarsi e, a dispetto della condizione di evirato di Nadir, a consumare il loro amore. Purtroppo tutto ci\u00f2 che Safiye conquista crolla miseramente: il figlio che avr\u00e0 dal sultano muore avvelenato da una delle sue invidiose rivali, l'harem viene chiuso (con Abdul Hamid II mandato in esilio sorvegliato a Salonicco), e per sopravvivere lei torna dopo moltissimi anni in Italia, dove si esibisce a teatro venendo presentata come \u00abl'ultima favorita del sultano\u00bb.\nProduzione.\nIl film \u00e8 stato girato a Istanbul e sono stati utilizzati pi\u00f9 di 15 set. Tra quelli storicamente autentici ci sono lo studio di Abdul Hamid II, la stanza della Valide, alcuni interni dello Y\u0131ld\u0131z, il teatro e la centrale elettrica del 1901 che dava la luce al palazzo del sultano. L'harem originario, distrutto in un incendio negli anni venti, \u00e8 stato ricostruito in studio.\nColonna sonora.\nLe musiche della colonna sonora sono state composte da Pivio e Aldo De Scalzi. L'album vede la partecipazione di Antonella Ruggiero, che esegue il brano \"Il sole al Nadir\".\nEdizione DVD.\nL'edizione DVD del film \u00e8 stata commercializzata solamente a partire dal 13 marzo 2007, distribuito da CG Entertainment."}
{"id": "1485709", "revid": "438678", "url": "https://it.wikipedia.org/wiki?curid=1485709", "title": "Transamerica", "text": "Transamerica \u00e8 un film del 2005 diretto da Duncan Tucker.\nPer questo ruolo Felicity Huffman \u00e8 stata nominata per l'Oscar alla miglior attrice e ha ottenuto il Golden Globe per la migliore attrice in un film drammatico.\nTrama.\nSabrina \"Bree\" Osbourne, in passato Stanley, \u00e8 una raffinata e colta donna transgender in attesa dell'intervento di cambio del sesso. Bree vive in un quartiere povero di Los Angeles dove lavora in un fast food e risparmiando il pi\u00f9 possibile per pagare l'operazione. Un giorno riceve una telefonata dal carcere minorile di New York city da parte di un certo Toby Wilkins che dice di essere il figlio di Stanley, Bree risponde \"Stanley non vive pi\u00f9 qui\". Bree era del tutto ignara di avere un figlio, nato dal suo unico rapporto sessuale al college 17 anni prima, e del fatto che la madre si fosse suicidata. Bree racconta alla sua psicoterapista, a cui \u00e8 molto legata, della telefonata e che non \u00e8 intenzionata a incontrare il figlio perch\u00e9 vuole rompere col suo passato. La psicoterapista \u00e8 contraria e decide di non firmare l'autorizzazione per l'intervento finch\u00e9 Bree non avr\u00e0 conosciuto il figlio a fondo.\nBree parte per New York per prendere Toby, detenuto nel carcere minorile per possesso di stupefacenti. Una volta pagata la cauzione incontra finalmente Toby, al quale nasconde la sua vera identit\u00e0, dichiarando di essere un'assistente sociale affiliata con la chiesa del \"padre potenziale\". Il giorno dopo Bree acquista un'auto economica e incomincia con il figlio un viaggio \"coast to coast\" fino a Los Angeles, pensando di liberarsi di Toby lasciandolo dal patrigno da cui \u00e8 cresciuto nel Kentucky. Arrivati dal patrigno Bree scopre il motivo per cui Toby \u00e8 andato via di casa: quell'uomo molestava sessualmente Toby da quando era bambino. Cos\u00ec i due proseguono il viaggio per Los Angeles, una sera Bree scende dall'auto per urinare e Toby intravede accidentalmente il suo pene. Toby \u00e8 molto arrabbiato del fatto che Bree non gli avesse rivelato di essere transessuale e arriva a umiliarla davanti a un venditore di souvenir. Chiarita la situazione il ragazzo perdona Bree, ma \u00e8 ancora completamente ignaro che sia suo padre. Nel New Mexico un autostoppista ruba la loro macchina, al cui interno ci sono gli effetti personali di Bree, compresi i soldi e le pillole ormonali. Bree e Toby rimediano un passaggio fino al paese pi\u00f9 vicino dove incontrano un rancher nativo americano, attratto da Bree a prima vista, che ospita i due per la notte. Il giorno dopo il rancher offre loro un passaggio fino a Phoenix in Arizona, i due scendono davanti alla casa dei genitori di Bree, dove vive anche la sorella Sydney. Bree inizialmente entra in casa da sola, sapendo di non essere la benvenuta, rivela ai suoi che fuori dalla porta c'\u00e8 il loro nipote facendoli giurare di non raccontargli niente. I nonni accolgono a braccia aperte Toby, il quale non sospetta ancora nulla. La sera Toby entra in camera di Bree, si spoglia nudo e tenta di sedurla, a questo punto per fermarlo Bree \u00e8 costretta a raccontargli tutta la verit\u00e0. Toby non la prende affatto bene e scappa dalla casa.\nTornata a Los Angeles, Bree, ha effettuato l'intervento con successo, ma \u00e8 ancora triste per aver perso Toby. Nel frattempo il ragazzo \u00e8 diventato un attore porno-gay biondo. Una sera si presenta da Bree (che ha ormai effettuato l'operazione di vaginoplastica) per chiederle dell'intervento e i due si riconciliano.\nIncassi.\nL'Italia \u00e8 stato il paese non di lingua inglese in cui il film ha realizzato il maggior incasso e il terzo in assoluto dopo Stati Uniti e Regno Unito."}
{"id": "1485711", "revid": "24281", "url": "https://it.wikipedia.org/wiki?curid=1485711", "title": "Fiorentina 2006-2007", "text": ""}
{"id": "1485712", "revid": "838137", "url": "https://it.wikipedia.org/wiki?curid=1485712", "title": "Izvoarele", "text": "Il toponimo Izvoarele (da \"Izvor\", fonte, sorgente) pu\u00f2 riferirsi a diverse localit\u00e0 della Romania:"}
{"id": "1485715", "revid": "93556", "url": "https://it.wikipedia.org/wiki?curid=1485715", "title": "Ray Birdwhistell", "text": "Pioniere nel campo della comunicazione non verbale, si \u00e8 occupato in modo specifico del movimento e ha creato la cinesica, una metodologia che si occupa degli aspetti comunicativi appresi ed eseguiti attraverso i movimenti del corpo. Questo autore ha trovato un parallelismo tra la linguistica e la cinesica, infatti definisce il termine \u201ccin\u00e8ma\u201d come la pi\u00f9 piccola unit\u00e0 di azione percepibile, per analogia con il fonema linguistico (Mancini, 1997). Birdwhistell, rifacendosi alla linguistica descrittiva, sosteneva che tutti i movimenti del corpo hanno un senso (non essendo casuali), e che la grammatica di questo paralinguaggio si pu\u00f2 analizzare analogamente al linguaggio verbale.\nBirdwhistell ha valutato tale forma di comunicazione tra esseri umani, stimando che la persona media pronuncia parole in totale per dieci, undici minuti al giorno e che una frase media richiede circa 2,5 secondi per essere detta. Ha inoltre stimato che l'uomo \u00e8 in grado di fare e di riconoscere circa 250.000 espressioni facciali. Analogamente ad Albert Mehrabian, Birdwhistell ha rilevato che la componente verbale della comunicazione tra due interlocutori \u00e8 inferiore al 35% e che pi\u00f9 del 65% \u00e8 invece di natura non verbale. Indipendentemente dalla cultura, parole e movimenti sono correlati in modo tanto prevedibile che, secondo Birdwhistell, un individuo esperto riesce in genere a descrivere i movimenti che una persona fa solo ascoltandone la voce. Sapeva persino individuare la lingua usata da un soggetto osservandone i gesti."}
{"id": "1485716", "revid": "1501558", "url": "https://it.wikipedia.org/wiki?curid=1485716", "title": "Caesar (serie)", "text": "Caesar \u00e8 una serie di videogiochi distribuiti dalla Sierra Entertainment.\nCaratteristiche.\nI videogiochi fanno parte dei generi gestionale e strategico in tempo reale, e comportano la realizzazione e la gestione di una citt\u00e0 in epoca antica. La serie si \u00e8 concentrata sull'epoca romana ma in seguito ha esplorato nell'ordine anche le civilt\u00e0 egizia, greca e cinese. \nTra i videogiochi viene incluso \"\" prodotto da Tilted Mill Entertainment. Sebbene questo non sia stato pubblicato da Sierra la struttura del videogioco ricalca fedelmente quelli della serie e la stessa Sierra affid\u00f2 alla Tilted Mill Entertainment lo sviluppo di \"Caesar IV\" vista la qualit\u00e0 del precedente gioco."}
{"id": "1485717", "revid": "889336", "url": "https://it.wikipedia.org/wiki?curid=1485717", "title": "Takht-i-Bahi", "text": "Takht-i-Bahi (o Takhtbai o Takht-i-Bahi) \u00e8 un sito di importanza storica situato nel distretto di Mardan della provincia di Khyber Pakhtunkhwa (un tempo nota come Provincia della frontiera del nord-ovest), in Pakistan. Contiene i resti del famoso monastero buddhista risalente al primo secolo d.C. ed \u00e8 inserito tra i Patrimoni dell'umanit\u00e0 dell'UNESCO. \"Takht\" significa \"trono\" mentre \"bahi\" significa \"acqua\" o \"fonte\" in lingua persiana/lingua urdu. Il complesso monastico venne chiamato \"Takht-i-Bahi\" per il fatto di essere costruito sulla cima di una collina, vicino ad un fiume.\n\"Takht-i-Bahi\" \u00e8 il \"tehsil\" (divisione amministrativa) pi\u00f9 fertile di Mardan. Esistono molte piantagioni, alcuni dei quali sono coltivati a tabacco, frumento e zucchero di canna. Il primo impianto per la produzione dello zucchero dell'Asia meridionale venne costruito qui dal governo coloniale britannico.\nLocalit\u00e0 vicine.\nI villaggi di Lund Khwar, Sher Garh, Charsadda, Sahr-i-Bahlol e Mazdoor Abad sono altri siti storici nei pressi di Takht-Bhai. Contengono rovine di siti buddhisti non ancora completamente scavati. Il termine \"Sehri-Bahlol\" viene tradotto in vari modi. Secondo le persone del luogo \u00e8 un termine in lingua hindko che indica un titolo onorifico per un esponente politico e religioso della zona. In ogni caso il nome non \u00e8 vecchio quanto il villaggio Sehri-Bahlol. Il villaggio si trova sulla cima di una collina circondata da terreni che utilizzati a scopi agricoli.\nLe precarie condizioni economiche, la bassa scolarizzazione, e la presenza di commercianti di antichit\u00e0 privi di scrupoli pongono seri problemi alla preservazione dei siti archeologici minori."}
{"id": "1485718", "revid": "767487", "url": "https://it.wikipedia.org/wiki?curid=1485718", "title": "Figli di Annibale", "text": "Figli di Annibale \u00e8 un film del 1998 del regista Davide Ferrario.\nTrama.\nDomenico vive a Torino ed \u00e8 disoccupato. Disperato decide di rapinare una banca a Como, ma durante la rapina tutto va storto. Preso dal panico, prende in ostaggio un cliente, l'imprenditore Tommaso. Ma per Tommaso, questa \u00e8 la cosa migliore che gli potesse capitare al posto giusto nel momento giusto: infatti Tommaso pensa di usare il sequestro per sottrarsi ai suoi creditori e all'insopportabile moglie. Per rifarsi una vita, Tommaso, dovr\u00e0 convincere Domenico a fuggire insieme verso l'Africa. Il viaggio sar\u00e0 l'occasione per entrambi di fare i conti con la propria vita e le rispettive famiglie: Tommaso si avviciner\u00e0 alla giovane figlia mentre Domenico ristabilir\u00e0 il rapporto interrotto con sua sorella.\nProduzione.\nIl film \u00e8 stato girato prevalentemente in Puglia, in particolare a Taranto (Stazione e il piazzale, all'epoca in fase di costruzione, del terminal containers), Ostuni, Leuca, Torre Pietra, Margherita di Savoia, Vieste (Faraglione di Pizzomunno) e Fasano.\nUna scena \u00e8 girata in provincia di Lecco, a Consonno ex Las Vegas brianzola degli anni '60 ed ora nota citt\u00e0 fantasma. Le scene iniziali del film, ambientate a Torino sono girate nel quartiere della Falchera, nella zona nord della citt\u00e0 ed alcune comparse sono realmente abitanti del quartiere. La scena della rapina in banca \u00e8 girata a Como in Piazza Cavour e la successiva fuga in auto, con una Volvo 850 SW, si protrae fino alla dogana con la Svizzera di Maslianico percorrendo le vie per Cernobbio e via Asiago.\nIl film prende il titolo dall'omonimo EP e dall'omonimo brano degli Almamegretta, che prendono parte alla colonna sonora, nella quale un quartetto d'archi rielabora brani dei Clash, CCCP, Talking Heads.\nPer Diego Abatantuono \u00e8 la seconda esperienza da sceneggiatore, dopo il debutto con \"In barca a vela contromano\"."}
{"id": "1485719", "revid": "838137", "url": "https://it.wikipedia.org/wiki?curid=1485719", "title": "Letca", "text": "Il toponimo Letca pu\u00f2 riferirsi a diverse localit\u00e0 della Romania:"}
{"id": "1485724", "revid": "767487", "url": "https://it.wikipedia.org/wiki?curid=1485724", "title": "Il collezionista di ossa (film)", "text": "Il collezionista di ossa (\"The Bone Collector\") \u00e8 un film del 1999 diretto da Phillip Noyce, tratto dall'omonimo romanzo di Jeffery Deaver del 1997, primo del ciclo dedicato a Lincoln Rhyme.\nTrama.\nNew York, 1999. Lincoln Rhyme \u00e8 un geniale criminologo divenuto tetraplegico in seguito ad un gravissimo incidente accaduto mentre esaminava la scena di un delitto, quattro anni prima. Rhyme, stanco della propria condizione, progetta di togliersi la vita con l'aiuto di un amico medico; questi, dopo un'iniziale titubanza, acconsente ad assisterlo, prendendo tuttavia tempo per dare modo a Rhyme di rifletterci. Nel frattempo, i coniugi Alan e Lindsay Rubin, appena rientrati a New York, vengono rapiti all'aeroporto da un misterioso individuo che si finge tassista. Rhyme viene contattato dall'amico e detective Paulie Sellitto e dal partner di questi, il giovane Kenny Solomon, che gli chiedono di occuparsi del caso; Rhyme, inizialmente riluttante, accetta.\nIl giorno dopo, la brillante agente Amelia Donaghy rinviene durante un giro di pattuglia un corpo sepolto nella ghiaia accanto ai binari di una vecchia linea ferroviaria; si tratta del cadavere di Alan Rubin. Amelia trova anche degli strani indizi, lasciati appositamente dal killer sui binari, e, nonostante manchi dell'addestramento necessario, gestisce la situazione con grande perizia, fotografando la scena del crimine e mantenendola intatta fino all'arrivo della Scientifica e della Squadra Omicidi. L'abilit\u00e0 di Amelia impressiona molto Rhyme, ma lascia del tutto indifferente l'incapace detective Howard Cheney, subentrato a Rhyme come capo dell'unit\u00e0 dopo l'incidente.\nRhyme, colpito dal talento di Amelia, decide di prenderla nella propria squadra per lavorare al caso. Amelia, inizialmente infastidita dall'atteggiamento supponente dell'uomo, vorrebbe rifiutarsi, ma viene costretta ad accettare da Sellitto e Solomon. Rhyme capisce che Lindsay Rubin \u00e8 ancora viva e intuisce anche come e quando il killer la uccider\u00e0; ciononostante, la squadra non riesce ad intervenire in tempo e Lindsay Rubin muore. Amelia, guidata da Rhyme, esplora la scena del crimine, trovando nuovi indizi, ma cede ai nervi quando il criminologo le ordina di segare le mani della donna per prelevare le manette con cui \u00e8 stata legata. Amelia decide di abbandonare la squadra di Rhyme, ma Solomon riesce a farle cambiare idea.\nIl killer cattura una terza vittima, un giovane studente, e lo rinchiude in un mattatoio abbandonato. Rhyme e la squadra, interpretando gli indizi che il killer ha lasciato sul luogo dell'omicidio di Lindsay Rubin, riescono a localizzare il mattatoio, ma anche questa volta arrivano troppo tardi: il ragazzo \u00e8 gi\u00e0 morto, divorato dai ratti. Amelia, guidata da Rhyme, esamina ancora una volta la scena del crimine con rinnovata sicurezza, rinvenendo i consueti indizi lasciati dal killer, ma \u00e8 costretta a consegnarli a Cheney, che pretende di assumere il comando delle operazioni. Cheney, prevedibilmente, viene beffato dal killer e finisce con il risalire alla persona sbagliata.\nAmelia, approfittando del clamoroso fallimento di Cheney, porta a Rhyme uno degli indizi, un pezzetto di carta con dei simboli simile ad altri due trovati sui luoghi degli omicidi dei coniugi Rubin e, mettendo insieme i frammenti, scoprono che il killer sta indicando loro un romanzo poliziesco di inizio secolo, il \"Collezionista di Ossa\", di cui l'assassino sta replicando tutti i delitti descritti. Amelia, grazie alle informazioni fornite dal romanzo, trova le vittime successive, un uomo anziano con la nipotina legati sotto un molo e lasciati ad annegare, riuscendo tuttavia a salvare solo la bambina. Anche questa volta il killer lascia degli indizi e Amelia riesce ad interpretarli senza l'aiuto di Rhyme, giungendo ad una scioccante conclusione: la prossima vittima del killer sar\u00e0 lo stesso Rhyme.\nIl killer si rivela essere Richard Thompson, il tecnico sanitario responsabile della manutenzione delle macchine di Rhyme. Questi uccide brutalmente Thelma, l'infermiera di Rhyme, accoltellandola al ventre, e Cheney, dopodich\u00e9 racconta allo stupefatto criminologo la propria storia: Thompson \u00e8 in realt\u00e0 Marcus Andrews, un ex tecnico della Scientifica licenziato e finito in galera anni prima a causa di una perizia stesa dallo stesso Rhyme che dimostrava che Andrews aveva inquinato la scena di un delitto, portando all'arresto di sei innocenti. Tutti gli omicidi commessi erano un atto di sfida nei confronti di Rhyme e ora Andrews si appresta ad ucciderlo; Rhyme, astutamente e nonostante la paralisi, riesce a tenerlo a bada fino all'arrivo di Amelia, che uccide Andrews un attimo prima che questi accoltelli Rhyme.\nLa scena finale mostra un Rhyme rinvigorito e deciso a continuare a vivere mentre festeggia il Natale a casa propria circondato da tutti i suoi amici e parenti; accanto a lui, c'\u00e8 anche Amelia, ed \u00e8 implicito che i due ora siano compagni anche nella vita, oltre che sul lavoro.\nEdizione italiana.\nIl doppiaggio venne effettuato presso la SEFIT-CDC e diretto da Manlio De Angelis su i dialoghi di Marco Mete.\nIncassi.\nIl film ha incassato a livello mondiale , di cui negli Stati Uniti."}
{"id": "1485726", "revid": "533647", "url": "https://it.wikipedia.org/wiki?curid=1485726", "title": "Lista dei kanji per numero di tratti", "text": ""}
{"id": "1485728", "revid": "767487", "url": "https://it.wikipedia.org/wiki?curid=1485728", "title": "Siluridae", "text": "I Siluridae sono una famiglia di pesci ossei d'acqua dolce dell'ordine Siluriformes.\nDistribuzione e habitat.\nSono diffusi in Asia e in Europa orientale. Le specie europee sono due: \"Silurus glanis\", introdotto anche in Italia, e \"Silurus aristotelis\".\nDescrizione.\nQuesti pesci si distinguono dagli altri Siluriformes per avere la pinna dorsale molto breve, al massimo di 7 raggi e talvolta assente. Non ci sono raggi spinosi o rigidi nella dorsale, manca anche la pinna adiposa. Le pinne ventrali sono piccole o mancano del tutto. La pinna anale \u00e8 invece molto lunga. C'\u00e8 un paio di barbigli mascellari allungati e due paia sulla mascella inferiore, mentre manca il barbiglio nasale.\n\"Silurus glanis\" raggiunge eccezionalmente la lunghezza di 5 metri per 330\u00a0kg di peso.\nAcquariofilia.\nLe specie del genere \"Kryptopterus\" sono spesso allevate negli acquari domestici."}
{"id": "1485733", "revid": "125770973", "url": "https://it.wikipedia.org/wiki?curid=1485733", "title": "Massimo Corizza", "text": "Attivo dagli anni settanta sia per il cinema sia per la televisione, oggi svolge anche l'attivit\u00e0 di direzione del doppiaggio e dialoghista."}
{"id": "1485734", "revid": "857138", "url": "https://it.wikipedia.org/wiki?curid=1485734", "title": "Mihai Bravu", "text": "Mihai Bravu \u00e8 la denominazione di diverse localit\u00e0 della Romania:\nMihai Bravu \u00e8 inoltre il nome di una stazione della Metropolitana di Bucarest"}
{"id": "1485736", "revid": "37401", "url": "https://it.wikipedia.org/wiki?curid=1485736", "title": "Annale", "text": ""}
{"id": "1485738", "revid": "438678", "url": "https://it.wikipedia.org/wiki?curid=1485738", "title": "Il matrimonio del mio migliore amico", "text": "Il matrimonio del mio migliore amico (\"My Best Friend's Wedding\") \u00e8 una commedia romantica del 1997, diretta da P.J. Hogan, con Julia Roberts.\nLe riprese del film si sono svolte dal 10 giugno al 19 settembre 1996.\nIl film ha ricevuto recensioni generalmente positive da parte della critica ed \u00e8 stato un successo al botteghino.\nLa canzone della colonna sonora di \"I Say a Little Prayer (For You)\" \u00e8 stata reinterpretata dalla cantante Diana King ed ha fortemente caratterizzato il film, rendendola una hit della Billboard Top 100. La colonna sonora ha caratterizzato diverse canzoni di Burt Bacharach e Hal David.\nTrama.\nLa ventisettenne Julianne Potter, critica gastronomica newyorkese, riceve una telefonata dal suo amico da una vita Michael O'Neal, con il quale al college fece un accordo: se nessuno dei due fosse convolato a nozze entro i ventott'anni, si sarebbero sposati tra di loro. Tre settimane prima del ventottesimo compleanno Michael le annuncia che di l\u00ec a quattro giorni sposer\u00e0 Kimberly Wallace, detta Kimmy, studentessa universitaria ventenne di Chicago, di famiglia benestante.\nJulianne \u00e8 delusa dal fatto che egli si sposer\u00e0 con qualcuno di cos\u00ec sbagliato per lui, che conosce da poco tempo. Si rende conto di essere innamorata di lui e corre a Chicago, intenzionata a sabotare il matrimonio. Poco dopo il suo arrivo incontra Kimmy, che le chiede di essere la damigella d'onore e ci\u00f2 mette in moto un piano in cui Julianne deve fingere di essere una premurosa damigella d'onore, mentre sta segretamente tramando per impedire la celebrazione del matrimonio: ad esempio, porta Kimmy e Michael a un bar con il karaoke, dopo aver scoperto che la ragazza \u00e8 terribilmente stonata, chiede poi al suo amico gay e redattore George Downes di far finta di essere il suo fidanzato, sperando cos\u00ec di fare ingelosire Michael.\nQuando queste tattiche non funzionano, George convince Julianne a fare l'ovvio: dire a Michael di essere innamorata di lui. Una mattina il futuro sposo trova Julianne da sola e le dice che sar\u00e0 l'ultima volta che potranno rimanere soli; lui esprime un certo scetticismo nello sposare Kimmy, spiegando che lui e la ragazza non hanno una canzone speciale come invece hanno lui e Julianne. Michael invita discretamente l'amica a confessare di essere innamorata di lui, ma lei lascia \"sfumare il momento\". Egli inizia a cantare la loro canzone e afferra Julianne, tenendola tra le braccia, mentre ballano per l'ultima volta. La giovane manda un'e-mail al datore di lavoro dell'amico senza autorizzazione, utilizzando il computer del futuro suocero, e provoca cos\u00ec ulteriori problemi a Michael e Kimmy, al punto che lui vuole annullare il matrimonio.\nLa mattina seguente \u00e8 il giorno delle nozze, ma Julianne cerca di sabotare ulteriormente la situazione; visto che Michael e Kimmy non si parlano, comunicano tra di loro usando l'amica, non rendendosi conto che \u00e8 proprio lei a manipolarli, la quale cerca il modo di farli separare per sempre. Nonostante ci\u00f2 Michael e Kimmy si amano e, dopotutto, vogliono ancora sposarsi. Julianne e Michael fanno una passeggiata ed ella finalmente gli confessa di essere innamorata di lui, chiedendogli di sposare lei invece della fidanzata, per poi baciarlo appassionatamente. Kimmy assiste alla scena e fugge in lacrime, subito rincorsa dal fidanzato.\nJulianne lo insegue, lamentandosi al telefono con George, il quale cerca di farle capire che ormai \u00e8 arrivato il momento per lei di arrendersi: Michael ama Kimmy, non lei. La critica gastronomica trova l'amico alla stazione di Chicago, arrivato fin l\u00ec per cercare Kimmy, e gli confessa di aver scritto la lettera per il suo capo; nonostante sia arrabbiato con lei, Michael perdona l'amica. Alla fine quest'ultima rintraccia Kimmy nel bagno del Comiskey Park, la quale \u00e8 furiosa con Julianne e cos\u00ec la affronta. Alcune donne assistono al loro litigio e si schierano subito con Kimmy, disgustate dai tranelli tesi dalla newyorkese. Quest'ultima, tuttavia, si scusa e spiega a Kimmy che ha baciato Michael, inaspettatamente, e che lui non l'ha affatto contraccambiata, perch\u00e9 \u00e8 veramente innamorato della fidanzata. Julianne dichiara che Kimmy ha vinto e che accetta la decisione di Michael. Le due donne, cos\u00ec, si riconciliano e mentre si abbracciano, le donne del bagno applaudono commosse.\nDopo il matrimonio, alla reception Julianne \"autorizza\" Michael a ballare la loro canzone speciale con Kimmy fino a quando la coppia non ne avr\u00e0 una propria, augura loro il meglio e si dicono addio, andando finalmente avanti con le loro vite, questa volta separatamente. Pi\u00f9 tardi George, alla fine delle nozze, fa una sorpresa all'amica, che rimane stupita al vederlo.\nDistribuzione.\nIl film \u00e8 al n \u00b02 al box-office nordamericano, facendo $ 21,678,377 di dollari nel suo weekend di apertura, dietro a Batman &amp; Robin. In Italia incass\u00f2 in totale \u20ac 12.000.000. \u00c8 rimasto nella top 10 settimanale americano box-office per sei settimane consecutive, e alla fine ha guadagnato $ 127.120.029. I mondiali lordi stand totale a $ 299.288.605 (elencati come uno dei 10 pi\u00f9 grandi film del 1997 sia a livello nazionale e in tutto il mondo)."}
{"id": "1485740", "revid": "69794", "url": "https://it.wikipedia.org/wiki?curid=1485740", "title": "Consiglio circoscrizionale", "text": "Il Consiglio circoscrizionale \u00e8 un'assemblea pubblica rappresentativa delle zone in cui \u00e8 divisa una Citt\u00e0, e costituiscono l'articolazione decentrata dell'Amministrazione comunale. L'istituzione di consigli circoscrizionali \u00e8 obbligatoria per i Comuni secondo quanto previsto nell'art. 17 del D.Lgs. 18 agosto 2000, n. 267 (Testo unico delle leggi sull'ordinamento degli enti locali) e successive modifiche ed integrazioni (legge finanziaria 2008), per il quale le circoscrizioni devono essere istituite dai comuni con popolazione superiore a 250.000 abitanti, mentre la loro istituzione \u00e8 facoltativa nei comuni con popolazione tra i 100.000 e i 250.000 abitanti, fermo restando che la popolazione media delle circoscrizioni non pu\u00f2 essere inferiore a 30.000 abitanti. Nei comuni con popolazione superiore a 300.000 abitanti lo statuto pu\u00f2 prevedere particolari e pi\u00f9 accentuate forme di decentramento di funzioni e di autonomia organizzativa e funzionale, determinando altres\u00ec gli organi, lo status dei componenti e le modalit\u00e0 di elezione, nomina o designazione.\nLa legge stabilisce che i Consigli circoscrizionali costituiscono organismi di partecipazione, di consultazione, di gestione dei servizi di base e di esercizio delle funzioni delegate dal Comune.\nElezione.\nL'elezione del Consiglio di zona avviene contestualmente alle elezioni del Consiglio comunale e con la modalit\u00e0 del suffragio diretto dei cittadini residenti aventi diritto al voto.\nI Consigli di zona restano in carica per lo stesso periodo dei Consigli comunali.\nFunzionamento.\nIl Consiglio di zona \u00e8 convocato e presieduto da un Presidente. Le regole di funzionamento interno del Consiglio di zona sono contenute in regolamenti. \nOgni Consiglio costituisce una serie di Commissioni istruttorie. Queste Commissioni hanno il compito di esaminare le questioni che, inserite nell'ordine del giorno del Consiglio, saranno poi oggetto di votazione. \nEsse sono presiedute da un Consigliere di zona, si svolgono in seduta pubblica e possono essere chiamati a partecipare ai loro lavori, ma senza diritto di voto, i cittadini."}
{"id": "1485741", "revid": "857138", "url": "https://it.wikipedia.org/wiki?curid=1485741", "title": "Putineiu", "text": "Il toponimo Putineiu pu\u00f2 riferirsi a diverse localit\u00e0 della Romania:"}
{"id": "1485742", "revid": "767487", "url": "https://it.wikipedia.org/wiki?curid=1485742", "title": "Paranoid Park", "text": "Paranoid Park \u00e8 un film del 2007 diretto da Gus Van Sant e tratto dall'omonimo romanzo di Blake Nelson. Il film, ambientato a Portland, Oregon, \u00e8 la storia di uno skateboarder adolescente (interpretato da Gabe Nevins) sullo sfondo di un'indagine della polizia su una morte misteriosa.\nVan Sant ha scritto la bozza della sceneggiatura due giorni dopo aver letto e deciso di adattare il romanzo di Nelson. Per interpretare i giovani del film, Van Sant ha pubblicato un casting aperto sul social MySpace invitando gli adolescenti a fare un'audizione per i ruoli parlati, cos\u00ec come gli skateboarder esperti a recitare come comparse. Le riprese sono iniziate nell'ottobre 2006 e si sono svolte in varie localit\u00e0 a Portland e dintorni. Le scene dell'immaginario Eastside Skatepark sono state girate al Burnside Skatepark che, come l'Eastside, \u00e8 stato costruito illegalmente dagli skateboarders.\n\"Paranoid Park\" \u00e8 stato presentato in anteprima il 21 maggio 2007 al Festival di Cannes ed ha avuto una distribuzione limitata nei cinema il 7 marzo 2008. Ha incassato oltre 4.481.000 dollari a fronte di un budget di 3 milioni di dollari. Il film ha ricevuto recensioni per lo pi\u00f9 positive; alcuni critici hanno elogiato in particolare la regia e la cinematografia, anche se altri hanno ritenuto che il film fosse eccessivamente stilizzato e dal ritmo lento. Ha vinto un Independent Spirit Award, due premi Boston Society of Film Critics e il premio speciale per il 60\u00ba anniversario del Festival di Cannes .\nTrama.\n\"Sebbene il film sia raccontato in ordine non cronologico, per comodit\u00e0 la seguente sinossi racconta la trama del film in ordine.\"\nAlex, uno skateboarder di 16 anni, viaggia clandestinamente su un treno merci insieme ad un uomo di nome Scratch che ha appena conosciuto all'Eastside Skatepark di Portland, meglio noto come \"Paranoid Park\". Mentre il treno si muove, una guardia di sicurezza nota i due, li insegue e cerca di farli scendere colpendo Scratch con la sua torcia. Durante il corpo a corpo, Alex lo colpisce con lo skateboard e la guardia, perdendo l'equilibrio, cade su un altro binario nel preciso momento in cui sta giungendo un altro treno merci. Sconvolto per l'accaduto, Alex cerca di distruggere alcune delle prove. Ad esempio, lancia il suo skateboard nel fiume Willamette dallo Steel Bridge e quando arriva a casa del suo amico Jared, si fa una doccia e si sbarazza dei vestiti che indossava.\nQualche tempo dopo, mentre \u00e8 a scuola, Alex e molti altri studenti che praticano skateboard vengono vengono interrogati dal detective Richard Lu. A quanto pare, la polizia ha trovato uno skateboard vicino alla scena del crimine sul quale \u00e8 stato trovato del DNA. Il detective aggiunge che l'analisi del DNA permetter\u00e0 di scoprire l'identit\u00e0 dell'assassino. Sconvolto da tutto questo, Alex si rifugia nel silenzio e nelle bugie.\nPer tutto il film Alex tiene per s\u00e9 quanto accaduto e non si confida con nessun altro. Dopo aver fatto sesso impassibile con la sua ragazza, Jennifer, la lascia. Una delle sue amiche, Macy, si accorge che il ragazzo sembra essere preoccupato per qualcosa e gli consiglia di annotare tutto ci\u00f2 che lo preoccupa se non altro come una catarsi. Inizialmente Alex rifiuta l'idea, ma alla fine scrive cosa \u00e8 successo la notte dell'omicidio. Dopo aver completato lo scritto, Alex brucia il tutto.\nProduzione.\nGus Van Sant ha scelto di adattare il romanzo \"Paranoid Park\" dello scrittore americano Blake Nelson in un film con lo stesso nome perch\u00e9 era ambientato nella sua citt\u00e0 natale di Portland, Oregon, perch\u00e9 lui stesso era uno skateboarder dilettante e perch\u00e9 trovava la storia particolarmente interessante. Quando ha letto per la prima volta il romanzo, stava accumulando le finanze per un altro film, ma ha abbandonato il progetto e ha deciso invece di scrivere una sceneggiatura basata sulla storia di Nelson. La sua prima bozza della sceneggiatura fu scritta in due giorni, e la bozza finale era lunga solo 33 pagine.\nCome fece per il suo film del 2003 \"Elephant\", Van Sant ha cercato giovani attori non professionisti per interpretare i ruoli principali, e cos\u00ec ha creato una pagina del film sul social MySpace. Sulla pagina, ha pubblicato un casting aperto per ragazzi e ragazze di et\u00e0 compresa tra 14 e 18 anni che erano \"skaters, honor roll [studenti], cheerleader, punk, ragazzi di teatro, musicisti, artisti, consiglio studentesco [membri], atleti, vincitori di premi, skipper di classe, fotografi, membri della band, leader, seguaci, ragazzi timidi, clown di classe\". Due sessioni di audizione si sono svolte il 3 agosto e il 5 agosto 2006, cos\u00ec come un ulteriore casting call per skateboarder esperti che recitassero come comparse nel film; un totale di 2.971 persone hanno partecipati ai casting. Gabe Nevins, non avendo mai recitato prima, ha sentito della chiamata al casting da un negozio di skateboard e inizialmente ha fatto un'audizione come comparsa. Nevins \u00e8 stato scelto per il ruolo di protagonista, il quale egli disse era basato sulla sua innocenza che Van Sant credeva che mancasse ad attori addestrati Jake Miller, originario di Boise, Idaho, era in viaggio a Portland quando ha saputo della chiamata al casting e ha deciso di fare un provino con i suoi amici. Taylor Momsen era un attore professionista e ha ricevuto la sceneggiatura di \"Paranoid Park\" tramite il suo agente. Ha ottenuto il ruolo dopo aver inviato la sua audizione registrata a Van Sant. Il film presenta due apparizioni cameo: il padre di Alex \u00e8 interpretato dallo skateboarder professionista ay \"Smay\" Williamson, e suo zio \u00e8 interpretato dal direttore della fotografia del film Christopher Doyle. La maggior parte degli attori indossava i propri vestiti e ha scritto alcuni dialoghi dei loro personaggi per mantenere un senso di autenticit\u00e0.\nLe riprese principali sono iniziate in Oregon nell'ottobre 2006. Le location delle riprese includevano la Portland State University, lo Steel Bridge, il St. Johns Bridge, il Lloyd Center, la Madison High School e la casa sulla spiaggia di Van Sant. Le scene dell'immaginario Eastside Skatepark sono state girate al Burnside Skatepark di Portland, che \u00e8 stato, come l'Eastside, costruito illegalmente dagli skateboarder e successivamente approvato dalla citt\u00e0 come skatepark pubblico. Van Sant ha detto che la sua richiesta di filmare a Burnside \u00e8 stata trattata con un certo sospetto dagli utenti del park, poich\u00e9 \"quello che nessuno di loro voleva era che interpretassimo un'immagine banale del park.\" Il direttore della fotografia Christopher Doyle ha girato parti del film con un obiettivo grandangolare utilizzato per girare video sullo skate. Le sequenze di skateboard del film sono state girate su pellicola Super 8 mm, un mezzo comunemente usato nei video di skate, e il resto del film \u00e8 stato girato su pellicola 35mm, il mezzo scelto da Van Sant.\nDistribuzione.\nDistribuzione cinematografica.\nLa prima mondiale di \"Paranoid Park\" si \u00e8 tenuta il 21 maggio, al Festival di Cannes 2007. Il film \u00e8 stato successivamente proiettato all'\nAuckland International Film Festival, all'Edinburgh International Film Festival, al Toronto International Film Festival, all'Athens Film Festival, al Raindance Film Festival, New York Film Festival, al Vienna International Film Festival e all'Oslo Films from the South Festival prima della sua uscita nelle sale. Il suo tour internazionale del circuito dei festival \u00e8 continuato dopo la sua uscita negli Stati Uniti, ed \u00e8 stato proiettato al Rotterdam International Film Festival, al Portland International Film Festival, al London Lesbian and Gay Film Festival, al Transilvania International Film Festival, al Midnight Sun Film Festival e al Cinepur Choice Film Festival.\n\"Paranoid Park\" ha avuto una distribuzione limitata negli Stati Uniti il 7 marzo 2008. Ha incassato 30.678 dollari nel suo weekend di debutto, in due sale cinematografiche. La settimana successiva, si espanse a 22 localit\u00e0 ed incass\u00f2 75.917 dollari con una media per schermo di 3.451 dollari ed un totale lordo di 118.784 dollari. Ha guadagnato altri 90.403 dollari da 36 localit\u00e0 nella sua terza settimana con una media per schermo di 2.511 dollari ef un totale lordo di 241.672 dollari. Il film ha concluso la sua corsa nelle sale con un totale interno lordo di $ 486.767 e un incasso straniero di 3.994.693 dollari , per un totale mondiale di 4.481.460 dollari.\nHome media.\n\"Paranoid Park\" \u00e8 stato rilasciato in DVD in Canada il 22 luglio 2008, e negli Stati Uniti il 7 ottobre 2008. Il disco includeva i trailer di \"The Last Winter\" e \"How to Rob a Bank\" che precedono il film.\nAccoglienza.\nCritica.\nIl sito Rotten Tomatoes riporta che il 77% di 124 recensioni raccolte del film sono state positive, con un punteggio medio di 6,97/10. Il consenso del sito afferma che \"In \"Paranoid Park\" il regista Gus Van Sant cattura ancora una volta in modo superbo i dettagli della vita da adolescente, un ritratto silenziosamente devastante di un giovane che vive con colpa e ansia.\" Su Metacritic, che assegna un punteggio normalizzato di 100 alle recensioni dei critici mainstream, il film ha ricevuto un punteggio medio di 83 basato su 27 recensioni, indicando \"un plauso universale\".\nManohla Dargis del \"The New York Times\" ha descritto \"Paranoid Park\" come \"un ritratto ammaliante e voluttuosamente bello di un adolescente\" e come \"un trionfo in scala modesta senza un momento falso o sprecato\". Ha elogiato la regia di Van Sant, la fotografia e il realismo generale del film. Carina Chocano del \"Los Angeles Times\" hs riassunto il film come \"una storia meravigliosamente cruda, ipnotizzante e ellittica\". Ha elogiato in particolare il \"lavoro di macchina da presa sognante\" e la \"regia semplice e carica\". J. Hoberman ha scritto per \"The Village Voice\" che \"Pochi registi hanno rivisitato le loro prime preoccupazioni con tanto vigore [come Van Sant].\" Ha concluso la sua recensione dicendo: \"\"Paranoid Park\" \u00e8 meravigliosamente lucido: rende la confusione qualcosa di tangibile e il crepacuore la cosa pi\u00f9 naturale nella vita.\" Todd McCarthy di \"Variety\" ha scritto che \"Attraverso l'uso immacolato di immagini, suoni e tempo, il regista aggiunge un altro pannello alla sua serie di immagini sulla giovinezza disamorata e scollegata\". Ha elogiato la cinematografia \"adorabile\" e la credibilit\u00e0 dei personaggi femminili, anche se ha ritenuto che la colonna sonora a volte fosse fonte di distrazione. Scrivendo per il periodico \"New York\", David Edelstein ha affermato che il film era \"una fusione soprannaturalmente perfetta dell'estetica da viaggio della testa del progetto di arte concettuale attuale di Van Sant e del romanzo per giovani adulti in prima persona finemente sintonizzato di Blake Nelson\". Sentiva che \"Paranoid Park\" era diverso dai precedenti film \"sperimentali\" di Van Sant in quanto \"funziona\", anche se criticava la recitazione \"clinicamente inespressiva\" di Nevins. Peter Travers di \"Rolling Stone\" ha premiato il film con 3,5 stelle su 4 e ha commentato che la combinazione della colonna sonora con i 'miracoli' visivi della cinematografia, 'uno schiaffo di sfida a chiazza di petrolio formula di Hollywood, \u00e8 ipnotizzante\". In una recensione per \"The Hollywood Reporter\", Kirk Honeycutt ha definito il film \"uno dei migliori film [di Van Sant] ancora\".\nIn alternativa, William Arnold del \"Seattle Post-Intelligencer\" ha classificato il film come C+ e lo ha descritto come \"un film sull'incapacit\u00e0 del suo eroe adolescente di esprimere i suoi sentimenti: a se stesso, ai suoi genitori, ai suoi amici e, sfortunatamente, al pubblico\". Ha criticato la cinematografia \"amatoriale\", i \"tentativi di mistero\" e il cast \"di legno\". Andrew O'Hehir di Salon.com ha scritto che le \"rappresentazioni altamente estetizzate e stilizzate della vita adolescenziale di \"Paranoid Park\" a volte sembrano come se fossero state riprese dall'estremit\u00e0 sbagliata di un telescopio\". Sentiva che il dialogo era \"ripetitivo\"e quell'esistenza adolescenziale, cos\u00ec come rappresentata nel film, era meno realistica della maggior parte dei clich\u00e9 di Hollywood. Il critico Armond White del \"New York Press\" ha scritto che, nel film, \"Van Sant si rivolge alla sottocultura degli adolescenti, solo per imbalsamare la sua insoddisfazione in arte\" e l'ha trovato \"pieno di clich\u00e9 di film d'arte\". David Edwards, scrivendo per il \"The Daily Mirror\", ha definito il film \"Triste con la D maiuscola\" e \"lento, malinconico, ma per lo pi\u00f9 semplicemente strano\".\nListe Top ten.\nIl film \u00e8 apparso nelle prime dieci liste dei migliori film del 2008 da parte della critica::\nColonna sonora.\nLa maggior parte delle scelte musicali \u00e8 avvenuta durante il processo di montaggio; Van Sant e gli editori hanno ascoltato le raccolte di iTunes l'uno dell'altro mentre lavoravano e usavano le canzoni che sentivano che pensavano funzionassero bene. I paesaggi sonori del film \u2014 descritti da Sam Adams del \"Los Angeles Times\" come \"una pioggia di rumori stranieri\" \u2014 sono stati per lo pi\u00f9 realizzati dal musicista Ethan Rose e descritti da Van Sant come \"molto complicati\". Randall Roberts di \"LA Weekly\" ha elogiato molto la colonna sonora, scrivendo: \"Non capita troppo spesso che la musica di un film modifichi il mio filtro visivo e sonoro a tal punto che in realt\u00e0 percepisco un'intera classe di persone [skateboarder] sotto una nuova luce, con pi\u00f9 profondit\u00e0 o empatia o qualsiasi altra cosa.\" La colonna sonora \u00e8 stata rilasciata per la prima volta in Francia nell'ottobre 2007 e negli Stati Uniti nel marzo 2008 in concomitanza con l'uscita del film."}
{"id": "1485747", "revid": "1369234", "url": "https://it.wikipedia.org/wiki?curid=1485747", "title": "Pronome dimostrativo", "text": "Il pronome dimostrativo \u00e8 un pronome che indica una persona oppure un oggetto in riferimento al tempo, allo spazio o al discorso, similmente all'aggettivo dimostrativo.\nForme.\nI principali pronomi dimostrativi sono:\nLe forme flesse di \"questo\" sono quattro in funzione del numero e del genere: \"questo, questi, questa, queste\". Coincidono con le forme del corrispettivo aggettivo dimostrativo.\nLe forme flesse di \"codesto\" sono quattro in funzione del numero e del genere: \"codesto, codesti, codesta, codeste\". Coincidono con le forme del corrispettivo aggettivo dimostrativo.\nLe forme flesse di \"quello\", invece, non coincidono con quelle dell'aggettivo dimostrativo perch\u00e9 non compaiono forme come \"quei, quegli\". Le forme sono \"quello, quelli, quella, quelle\".\nA differenza dell'aggettivo dimostrativo, prende il posto del sostantivo invece di accompagnarlo.\nFanno parte dei pronomi dimostrativi anche:\nUso del pronome dimostrativo.\nL'uso del pronome dimostrativo pu\u00f2 essere giustificato dalla fusione della deissi, cio\u00e8 di indicare qualcosa, nel contesto, in rapporto allo spazio oppure al tempo:\nMolto spesso, il pronome dimostrativo viene usato per non ripetere una parola che \u00e8 gi\u00e0 stata pronunciata in precedenza: si parla in questo caso di funzione anaforica:\nAltre volte, questo e quello introducono un elemento che deve ancora essere specificato (catafora):\nCollegamenti esterni.\nPer un approfondimento di codesto dell'Accademia della Crusca"}
{"id": "1485749", "revid": "287204", "url": "https://it.wikipedia.org/wiki?curid=1485749", "title": "Lingua Veneta", "text": ""}
{"id": "1485753", "revid": "15756", "url": "https://it.wikipedia.org/wiki?curid=1485753", "title": "Mike Huckabee", "text": "Biografia.\nMembro del Partito Repubblicano, si \u00e8 laureato con lode in teologia ed ha svolto la professione di pastore battista: gi\u00e0 nel 1978 faceva parte dello staff del telepredicatore James Robinson.\nHa cominciato la sua carriera politica nel 1992 candidandosi al Senato, ma ricevette il 40% dei voti e venne sconfitto dal democratico Dale Bumpers. Dal 1993 al 1996 fu vice governatore dell'Arkansas. Nel 1996 fu candidato dai repubblicani governatore dell'Arkansas ed in queste consultazioni vinse con grande margine nei confronti del democratico uscente Jim Guy Tucker, coinvolto in uno scandalo. Ricevette dagli elettori un secondo mandato nel 2002, quando con il 53% dei consensi super\u00f2 Jimmie Lou Fisher.\nRimasto in sella fino al 2007, si \u00e8 candidato alle Primarie per le Elezioni presidenziali degli Stati Uniti del 2008. Contro le previsioni Huckabee vinse il caucus nell'Iowa battendo il candidato favorito Mitt Romney (34% vs 24%), e per un certo periodo riusc\u00ec a proporsi come outsider nella corsa alla Casa Bianca grazie all'appoggio ricevuto da numerosi attivisti cristiani.\nNonostante i buoni risultati elettorali in numerosi stati fra cui Kansas e Virginia Occidentale, la carenza di fondi per la campagna elettorale e le limitazioni nel suo programma elettorale non gli hanno permesso di ottenere un numero di delegati sufficiente a contrastare l'ascesa di John McCain, e il 4 marzo 2008 ha annunciato il suo ritiro dalla competizione elettorale arrivando secondo con 278 delegati (seppur ha vinto 8 Stati contro gli 11 di Mitt Romney che per\u00f2 ha ottenuto 4.699.079 voti contro i 4.227.132 di Huckabee ma i 270 delegati di Romney). Si \u00e8 parlato di lui come un possibile candidato vicepresidente del Partito Repubblicano, prima che McCain scegliesse di assegnare questo ruolo a Sarah Palin.\nNel novembre 2010, riguardo alla diffusione di documenti riservati da parte dell'organizzazione WikiLeaks, ha dichiarato che i responsabili dell'operazione dovrebbero essere condannati a morte.\nIl 5 maggio 2015 annuncia a Hope la sua candidatura alle presidenziali del 2016 per i Repubblicani. \u00c8 il terzo Battista della Convenzione del Sud dopo Ted Cruz e Lindsey Graham. I sondaggi, all'inizio, lo quotavano al 9%, terzo dietro a Jeb Bush e Scott Walker e appaiato al senatore libertario Rand Paul (8.5%), ma con l'intensificarsi della campagna il suo consenso si \u00e8 assottigliato, venendo infine stimato al 2.2%.\nIl 1\u00ba febbraio 2016, dopo il primo test delle primarie in Iowa (vinte da outsider nel 2008), in cui giunge nono su dodici candidati, raggiungendo l'1,8% delle preferenze e con un unico delegato, annuncia il suo ritiro dalla corsa presidenziale. \u00c8 il primo in assoluto ad abbandonare la corsa dopo un voto elettorale ed il primo dello schieramento repubblicano nonch\u00e9 il primo dello Iowa mentre il sesto in assoluto dopo George Pataki, Lindsey Graham, Bobby Jindal, Scott Walker e Rick Perry prima degli inizi. Non dichiara quale candidato sosterr\u00e0..\nIl 4 maggio 2016, con il ritiro dalla corsa repubblicana di John Kasich e Ted Cruz, l'unico in corsa rimane Donald Trump. Huckabee decide di fare proprio l'appello del partito ad unirsi nell'appoggiare Trump per sconfiggere Hillary Clinton, sostenendo pubblicamente il tycoon. \u00c8 il primo a fare un endorsement dopo il voto in Indiana (3 maggio), ossia dal momento in cui Trump \u00e8 rimasto candidato unico.\n\u00c8 il tredicesimo in assoluto a fare un endorsement dopo Lindsey Graham (Bush), Rick Perry (Cruz), George Pataki (Rubio), Bobby Jindal (Rubio), Rick Santorum (Rubio), Chris Christie (Trump), Carly Fiorina (Cruz), Ben Carson (Trump), Lindsey Graham (ri-endorsement per Cruz) Jeb Bush (Cruz), Scott Walker (Cruz), George Pataki (ri-endorsement per Kasich), nono dopo Santorum (Iowa), Christie (Nevada), Fiorina (Michigan-Mississippi-Hawaii-Idaho), Carson (Guam-Washington DC-Wyoming), Graham (Florida-Illinois-Missouri-Nord Carolina-Ohio-Isole Marianne), Bush (Arizona e Utah), Walker (Utah-Arizona-Nord Dakota-America Samoa), Pataki (Winsconsin) a farlo dopo un voto elettorale. \u00c8 il primo a fare il suo primo endorsement di tutta la campagna elettorale dopo che Trump \u00e8 rimasto candidato unico dopo voto Indiana. \u00c8 il terzo a sostenere Trump dopo il governatore del New Jersey, il moderato Chris Christie e il neurorchirurgo nero radicale anti-establishment Ben Carson prima dell'abbandono di tutti gli avversari."}
{"id": "1485754", "revid": "105841084", "url": "https://it.wikipedia.org/wiki?curid=1485754", "title": "Fake Chemical State", "text": "Fake Chemical State \u00e8 il secondo album da solista della cantante britannica Skin, pubblicato il 20 marzo 2006 dalla V2 Records."}
{"id": "1485755", "revid": "268111", "url": "https://it.wikipedia.org/wiki?curid=1485755", "title": "Singureni", "text": "Il toponimo Singureni pu\u00f2 riferirsi a diverse localit\u00e0:"}
{"id": "1485760", "revid": "287204", "url": "https://it.wikipedia.org/wiki?curid=1485760", "title": "Stanesti", "text": ""}
{"id": "1485763", "revid": "916580", "url": "https://it.wikipedia.org/wiki?curid=1485763", "title": "St\u0103ne\u0219ti", "text": "Il toponimo St\u0103ne\u015fti pu\u00f2 riferirsi a diverse localit\u00e0 della Romania:"}
{"id": "1485766", "revid": "118600662", "url": "https://it.wikipedia.org/wiki?curid=1485766", "title": "Annali", "text": "Gli annali sono documenti d'archivio che narrano succintamente i maggiori eventi storici e le catastrofi naturali pi\u00f9 rilevanti che coinvolgono un popolo. Si dicono cos\u00ec perch\u00e9 originariamente erano ordinati di anno in anno, ma in et\u00e0 moderna il termine si applica indipendentemente dal modo di ordinamento.\nErano spesso redatti e conservati da autorit\u00e0 religiose. Quelli di Roma antica erano gli \"annales pontificum\": ciascun anno era indicato con i nomi dei due alti magistrati eponimi in carica. Da essi deriva l'annalistica medioevale. Gli annali romani rappresentano, in qualche modo, gli albori di un'attitudine storiografica. Esistono vari esemplari di tali narrazioni.\nElenco.\nEcco un elenco dei pi\u00f9 importanti annali romani e medioevali:"}
{"id": "1485767", "revid": "729019", "url": "https://it.wikipedia.org/wiki?curid=1485767", "title": "Arcipelago di Pakri", "text": "Le isole di Pakri sono un piccolo arcipelago estone situate circa 3\u00a0km al largo della cittadina di Paldiski. Attualmente disabitate, sono state in passato colonizzate da famiglie svedesi. In epoca sovietica hanno svolto la funzione di poligono militare. Le due maggiori \"V\u00e4ike\" e \"Suur\", piccola e grande isole di Pakri, sono per dimensione l'ottava e la nona in Estonia.\nStoria.\nNel 1345 cinque famiglie svedesi acquistarono l'isola occidentale dal monastero Padise ed avviarono la fondazione di una comunit\u00e0 multiculturale (nel 1934 erano 341 svedesi e 13 tedeschi). Pescatori ma anche efficaci contadini, il nome svedese era \"R\u00e5g\u00f6arna\" (in svedese, le isole della segale).\nDurante il periodo della prima indipendenza, le isole formarono un'autonoma contea di Pakri. Nel 1934 c'erano 354 abitanti e 119 fattorie, divise in cinque villaggi. Nessun estone ha mai vissuto l\u00e0.\nNel 1940 tutta la popolazione venne obbligata a lasciare l'isola per tornare in Svezia, i villaggi vennero distrutti e le isole vennero trasformate in una base militare dell'Unione Sovietica ed in un poligono per le nazioni aderenti al Patto di Varsavia. Oltre alle basi militari, dal 1952 un terrapieno collega le isole alla terraferma, attraversando i 10 ettari dell'isoletta di Langgranne.\nLe isole sono state bombardate nel 1992 all'inizio della sovranit\u00e0 della repubblica estone, ma fortunatamente le bombe di addestramento non hanno arrecato eccessivi danni alla natura. Le isole sono tornate all'Estonia nel 1994.\nRiserva naturalistica.\n\u00c8 interessante sapere che il nome delle isole (entrambe di 6 x 2,5\u00a0km) attualmente contraddice le loro reali dimensioni: la dimensione di V\u00e4ike-Pakri (piccola Pakri) \u00e8 12,9\u00a0km\u00b2 mentre quella di Suur-Pakri (grande Pakri) \u00e8 solo 11,6\u00a0km\u00b2. Probabilmente la ragione \u00e8 che l'isola pi\u00f9 piccola chiamata Suur-Pakri (grande Pakri) aveva un maggior numero di abitanti e maggiori coltivazioni. Ad ogni modo l'area totale delle isole ed isolette \u00e8 di 24,7\u00a0km\u00b2."}
{"id": "1485773", "revid": "889336", "url": "https://it.wikipedia.org/wiki?curid=1485773", "title": "Sahr-i-Bahlol", "text": "Sahr-i-Bahlol (scritto anche Sehri-Bahlol) \u00e8 un sito storico nelle vicinanze di Takht-i-Bahi, ad una distanza di circa 70 chilometri a nord-ovest di Peshawar, capitale della North West Frontier Province in Pakistan. \u00c8 stato incluso tra i Patrimoni dell'umanit\u00e0 dell'UNESCO nel 1980. \nContiene resti di un Buddha non ancora completamente scavato. Antichit\u00e0 quali statue, monete, utensili e gioielleria sono molto comuni. Il termine \"Sehri-Bahlol\" significa, secondo gli abitanti locali, \"Signor Bahlol\" (personaggio politico e religioso locale) in lingua hindko. In ogni caso il nome non \u00e8 vecchio quanto il villaggio di Sehri-Bahlol.\nLe persone del luogo vivono di agricoltura sfruttando i terreni lussureggianti che circondano la collina su cui sorge il paese. Per arrotondare lo stipendio praticano un'archeologia illegale scavando sotto le proprie case o nei terreni circostanti, e vendendo i reperti recuperati ad antiquari locali."}
{"id": "1485776", "revid": "599013", "url": "https://it.wikipedia.org/wiki?curid=1485776", "title": "Thomas Helmer", "text": "Carriera.\nCominci\u00f2 la carriera nell' nel 1986 e successivamente pass\u00f2 al (1989), , e Sunderland (Inghilterra), club con cui concluse la carriera di calciatore.\nHa vinto tre Titoli Nazionali nel 1994, 1997 e 1999 con il , due Coppe di Germania (1989 e 1998) e una Coppa UEFA nel 1996.\nCon la Nazionale tedesca ha preso parte alla Fase Finale degli Europei 1992 e 1996 (questi ultimi vinti) e dei Mondiali 1994 e 1998.\nDal 2005 lavora per il giornale \"65+\" come inviato della partite della Nazionale."}
{"id": "1485778", "revid": "767487", "url": "https://it.wikipedia.org/wiki?curid=1485778", "title": "Gradualismo filetico", "text": "Il gradualismo filetico \u00e8 considerato un approccio teorico che vede l'evoluzione biologica come un processo graduale, ma a velocit\u00e0 variabile (secondo i casi). \u00c8 connesso all'attualismo ed \u00e8 stato uno dei punti di partenza del neodarwinismo.\nSecondo questa teoria vi \u00e8 una differenza genetica impercettibile tra una generazione e la successiva, e le grandi modificazioni sono la somma di piccoli cambiamenti generati dalla selezione naturale. Ci\u00f2 comporta la difficolt\u00e0 (o impossibilit\u00e0) di stabilire la differenza tra le varie specie biologiche, che vengono viste come insiemi non discreti di individui, senza quindi separazioni nette.\nGi\u00e0 Thomas Henry Huxley, primo divulgatore della teoria darwiniana, aveva contestato tale interpretazione dei meccanismi di evoluzione, mettendo l'accento sulla difficolt\u00e0 di dare un senso alla graduale formazione degli organi complessi, ad esempio l'inutilit\u00e0 del cristallino in assenza della retina. Ernst Mayr ed altri studiosi vicini alla Sintesi moderna hanno proposto come soluzioni a tale problema i meccanismi di speciazione allopatrica e preadattamento.\nLa critica al gradualismo filetico \u00e8 invece centrale nel pensiero di Niles Eldredge e Stephen Jay Gould, autori della Teoria degli equilibri punteggiati. L'evidenza dei lunghi periodi di stasi evolutiva denotata dai ritrovamenti fossili li porta a sostenere che il processo evolutivo conosce periodi relativamente brevi di veloce mutazione, che pu\u00f2 portare alla speciazione, alternati da lunghi periodi di cambiamenti poco profondi.\nImportanti studiosi come Richard Dawkins e Daniel Dennett hanno per\u00f2 sostenuto che Gould ed Eldredge hanno forzato il termine \"gradualismo\". Secondo loro questo concetto non avrebbe mai comportato la velocit\u00e0 costante nella mutazione genetica, ed il termine fu scelto in contrapposizione al saltazionismo, che prevedeva la nascita di una nuova specie in una o poche generazioni. Dawkins e Dennett hanno fatto notare che Charles Darwin affermava che la velocit\u00e0 di evoluzione non \u00e8 costante, e considerano quindi la \"Teoria degli equilibri punteggiati\" come una riedizione della teoria classica."}
{"id": "1485781", "revid": "81195", "url": "https://it.wikipedia.org/wiki?curid=1485781", "title": "Lattone", "text": ""}
{"id": "1485782", "revid": "107406094", "url": "https://it.wikipedia.org/wiki?curid=1485782", "title": "Mac Mackenzie", "text": "Cindy \"Mac\" Mackenzie \u00e8 un personaggio della serie televisiva \"Veronica Mars\". \u00c8 interpretata da Tina Majorino.\nBiografia.\nNell'episodio in cui viene introdotta nella serie, Mac aiuta Veronica a scoprire chi ha rubato la password del suo account studentesco e ha compilato al suo posto il \"test di purezza\" (un test on line di moda tra gli studenti del Neptune High) in modo da farla sembrare una poco di buono. Mac, appassionata di computer, la aiuta, e le due ragazze si prendono presto in simpatia. Alla fine Veronica scopre che \u00e8 stata Mac ad inventare il test di purezza, per raccogliere soldi per comprarsi un'auto nuova.\nMac \u00e8 una ragazza timida e molto dolce, allegra e con una gran voglia di vedere il mondo; ha una grande passione per i computer e lo studio, a scuola passa inosservata, preferendo passare molto tempo nel laboratorio di informatica. I suoi genitori sono sempre gentili ed ospitali, ha un fratello minore e spesso va in campeggio con la famiglia in camper, attivit\u00e0 che i genitori amano molto. La sua famiglia non \u00e8 ricca, ma fanno tutto il possibile per lei. Nonostante l'ambiente familiare sereno Mac ha sempre sentito di non essere in sintonia con la sua famiglia, cos\u00ec chiede a Veronica di investigare sul passato dei suoi genitori, sperando in qualche trascorso giovanile divertente o avventuroso ; Veronica scopre per\u00f2 che Mac \u00e8 stata scambiata per sbaglio alla nascita con Madison Sinclair, una delle ragazze pi\u00f9 arroganti e snob della scuola. L'errore era stato scoperto quattro anni dopo la nascita delle due bambine ma i genitori di entrambi decisero di tenere la figlia da loro cresciuta, non riuscendo a separarsene. Ogni famiglia ricevette per\u00f2 un rimborso di un milione di dollari dall'ospedale. Mentre la famiglia di Madison invest\u00ec i soldi che fruttarono, quella di Mac decide di fondare un'impresa che per\u00f2 and\u00f2 in bancarotta. Mac e Veronica vanno, non invitate, alla festa dei 16 anni di Madison, dato che Mac vuole vedere come sarebbe stata la sua vita con la sua vera famiglia e conosce la sorella minore, che le somiglia molto. Inizialmente Mac vorrebbe rivelare la verit\u00e0 a Madison anche per farle dispetto, ma non ci riesce. Riesce comunque a far capire alla sua vera madre di sapere la verit\u00e0, ma non se la sente di stravolgere la vita dei genitori e del fratello e inizia ad apprezzarli di pi\u00f9.\nMac trova in Veronica la sua migliore amica e spesso si lascia coinvolgere nelle investigazioni, dove pu\u00f2 esprimere il suo talento nell'informatica e nell'elettronica.\nMac \u00e8 stata fidanzata con Cassidy Casablancas, nonostante sia pi\u00f9 grande di lui, ma la loro relazione fin\u00ec quando Cassidy non volle avere rapporti sessuali con lei. I due ragazzi tornarono insieme poco prima del diploma nell'episodio \"Nessuna foto\"; nello stesso episodio per\u00f2 Veronica scopre che Cassidy \u00e8 il responsabile dell'incidente dello scuolabus. Cassidy, intercettando il messaggio di Veronica, abbandona la stanza e Mac, che si trova sotto la doccia, portandole via tutti i vestiti. In seguito cerca di uccidere Veronica che viene salvata dall'intervento di Logan. La stessa notte Cassidy si suicida.\nNella terza stagione Mac frequenta l'Hearst College con Veronica e inizialmente rimane distaccata da possibili nuove relazioni. Una serie di stupri nel campus le fanno tornare in mente brutti ricordi ma in seguito riesce a superare le sue paure e iniziare delle nuove storie, prima con Bronson, un convinto animalista che spesso libera gli animali da laboratorio, e poi con Max con cui condivide la passione per l'informatica. La loro storia si interrompe perch\u00e9 Max non vuole abbandonare la sua redditizia attivit\u00e0 di vendita dei test d'esame ma al contrario vuole abitare in pianta stabile vicino al campus. Nel film ,ambientato anni dopo, ha un buon lavoro ed \u00e8 diventata molto attraente e sofisticata."}
{"id": "1485784", "revid": "339392", "url": "https://it.wikipedia.org/wiki?curid=1485784", "title": "Cindy &quot;Mac&quot; MacKenzie", "text": ""}
{"id": "1485787", "revid": "36426", "url": "https://it.wikipedia.org/wiki?curid=1485787", "title": "Chiesa dei Diecimila Martiri", "text": "La chiesa dei Santi Diecimila Martiri \u00e8 una chiesa barocca di Palermo.\nStoria.\nLa chiesa fu costruita nei primissimi anni del XVII secolo su commissione dei Cavalieri Gerosolimitani altres\u00ec noti come la Compagnia dei diecimila martiri. La chiesa fu completamente ristrutturata nel 1715. Durante lo scorso secolo \u00e8 anche diventata sede di un partito politico. Attualmente la chiesa \u00e8 in stato d'abbandono.\nStile.\nLa struttura attuale mostra una facciata semplice ed i motivi decorativi ricordano i temi del martirio quali le palme e l'alloro, al centro della struttura \u00e8 presente un medaglione in stucco nel quale sono presenti sant'Acacio e i suoi 9.000 soldati che insieme ad altri 1.000 pagani furono martirizzati dall'imperatore romano a causa della loro conversione al cristianesimo ritenuta un tradimento."}
{"id": "1485788", "revid": "599013", "url": "https://it.wikipedia.org/wiki?curid=1485788", "title": "Marco Bode", "text": " Ha collezionato 40 presenze in Nazionale."}
{"id": "1485793", "revid": "125713709", "url": "https://it.wikipedia.org/wiki?curid=1485793", "title": "L'Uomo Ragno e i suoi fantastici amici", "text": "L'Uomo Ragno e i suoi fantastici amici (\"Spider-Man and His Amazing Friends\") \u00e8 una serie televisiva a cartoni animati prodotta nel 1981 dalla DePatie-Freleng Enterprises (primi 5 episodi) e realizzata dai Marvel Studios. Si compone di 24 episodi, distribuiti in tre stagioni. La serie \u00e8 basata sul celebre eroe dei fumetti Marvel Comics e ad alcuni membri degli X-Men in una sorta di crossover tra fumetti.\nAspetti salienti.\nQuesta serie viene distribuita poco dopo la precedente serie del 1981, ma \u00e8 poco fedele al fumetto. La trama non si limita a seguire le imprese del solo Uomo Ragno, ma anche quelle dei suoi due partner, i fantastici supereroi Uomo Ghiaccio e Stella di Fuoco, con i quali forma una squadra affiatata che combatte contro il crimine e le forze del male.\nNella serie del 1981, il Dottor Doom viene polverizzato dal suo cannone laser, accidentalmente manomesso dall'Uomo Ragno, e Boris, il suo vecchio assistente, si allea al protagonista per fermarlo, cos\u00ec come Red Skull muore. Siccome per\u00f2 il Dottor Doom appare e il fedele Boris lo accompagna, cos\u00ec come Red Skull \u00e8 ancora vivo, questa serie non \u00e8 il seguito della precedente.\nDalla serie dovevano nascere alcuni spin-off: il sesto episodio doveva gettare le basi per due serie animate, una dedicata a Capitan America e l'altra al Dottor Strange. Anche gli episodi 20 e 23 dovevano portare a una creazione di serie animate (la prima con Daredevil e l'altra con gli X-Men), ma non si sa perch\u00e9 nessuno di questi progetti \u00e8 stato attuato."}
{"id": "1485794", "revid": "599013", "url": "https://it.wikipedia.org/wiki?curid=1485794", "title": "Steffen Freund", "text": "Carriera.\nClub.\nCominci\u00f2 la carriera nel 1989 nello Stahl Brandeburgo dopo aver fatto la trafila delle giovanili della medesima squadra. Nel 1991 venne acquistato dallo Schalke 04 dove conferm\u00f2 di essere un importante centrocampista. La dirigenza per\u00f2, spinta dai problemi finanziari della societ\u00e0, lo cedette al Borussia Dortmund, dove rimase fino al 1999. Con i gialloneri vinse due Bundesliga (1994-1995, 1995-1996), una Champions League nel 1997 e una Coppa Intercontinentale sempre nel 1997. Gioc\u00f2 successivamente per il Tottenham dal 1999 al 2003, per il Kaiserslautern dal 2003 al 2004 e termino la carriera nel 2004 al Leicester City.\nNazionale.\nCon la collezion\u00f2 21 presenze tra il 1995 e il 1998 e partecip\u00f2 con la spedizione tedesca al vittorioso e al , in cui la Germania venne sconfitta dalla Croazia.\nAllenatore.\nInizia come vice di Frank Engel alla Nazionale di calcio della Germania Under-20, dal 1\u00ba luglio 2007 al 31 dicembre 2007. Il 1\u00ba gennaio 2008 raggiunge Berti Vogts che \u00e8 alla guida della Nigeria, e affianca Thomas H\u00e4ssler nel ruolo di vice. Il 20 febbraio 2008 i tre tedeschi lasciano la nazionale. Il 21 febbraio 2008 ritorna come vice di Frank Engel che \u00e8 sempre alla guida della nazionale di calcio della Germania Under-20. Rimane anche con Horst Hrubesch alla guida, lascia il ruolo di vice il 17 luglio 2009 per guidare la Nazionale di calcio della Germania Under 16. Rimane alla guida fino al 30 giugno 2010.\nIl 1\u00ba luglio 2010 accetta di diventare il ct della Nazionale di calcio della Germania Under-17. Fino al 30 giugno 2011. Dal 1\u00ba luglio 2011 al 30 giugno 2012 ritorna come ct della nazionale di calcio della Germania Under-16. Il 1\u00ba luglio 2012 diventa di nuovo il ct della nazionale di calcio della Germania Under-17, il 10 luglio d\u00e0 le dimissioni per diventare il giorno successivo vice allenatore di Andr\u00e9 Villas-Boas al Tottenham."}
{"id": "1485799", "revid": "1516566", "url": "https://it.wikipedia.org/wiki?curid=1485799", "title": "Armoriale dei comuni dell'Ostrobotnia", "text": "Questa pagina contiene le armi (stemma e blasonatura) dei comuni finlandesi appartenenti alla regione dell'Ostrobotnia."}
{"id": "1485800", "revid": "599013", "url": "https://it.wikipedia.org/wiki?curid=1485800", "title": "Olaf Thon", "text": "Carriera.\nClub.\nThon ha debuttato da professionista a soli 17 anni, con lo FC Schalke 04. Il suo impatto fu immediato, visto che segn\u00f2 14 gol in 38 partite, decisive nell'aiutare la squadra di Gelsenkirchen a tornare nella Bundesliga nel 1984. Sempre in quella stagione segn\u00f2 una tripletta contro il Bayern Monaco nella DFB-Pokal 1983-1984, in un 6-6 casalingo in semifinale; i bavaresi alla fine vinsero la partita di ripetizione e anche il torneo.\nIl 24 agosto 1984 Thon fece la sua prima apparizione nella massima lega tedesca, scendendo in campo nella sconfitta per 1-3 in casa del Borussia M\u00f6nchengladbach. Durante la Bundesliga 1984-85 e le tre stagioni successive, termin\u00f2 la stagione una sola volta senza andare in doppia cifra, saltando raramente una partita per la squadra.\nNell'estate del 1988, Thon pass\u00f2 al FC Bayern Monaco, come sostituto di Lothar Matth\u00e4us, a sua volta trasferitosi all'Inter. Nella sua prima stagione segn\u00f2 8 gol in 32 partite, aiutando la squadra a conquistare del campionato, cosa che avvenne anche nella l'anno successivo, con il giocatore che and\u00f2 nuovamente in gol in 8 occasioni.\nDopo sei stagioni, Thon torn\u00f2 al suo primo club, lo Schalke, nel 1994, all'et\u00e0 di 28 anni, dopo aver vinto un altro scudetto nella Bundesliga 1993-1994, anche se non fu decisivo, poich\u00e9 pass\u00f2 la maggior parte della stagione infortunato e inoltre Matth\u00e4us era tornato al Bayern. Durante il suo secondo periodo nella squadra di Gelsenkirchen, ha giocato quasi esclusivamente come libero e, al suo terzo anno, ha giocato in un totale di 46 partite ufficiali, aiutando il suo club a vincere la Coppa UEFA 1996-1997, andando anche in gol nella lotteria dei rigori contro l'Inter.\nNei suoi ultimi anni, Thon ha sofferto di parecchi infortuni, scendendo in campo solamente in nove partite nelle sue ultime due stagioni messe insieme. Si ritir\u00f2 nel giugno 2002 all'et\u00e0 di 36 anni, con un totale di 443 partite e 82 gol in Bundesliga.\nNazionale.\nVanta 52 presenze e 3 reti con la selezione tedesca (di cui una a Euro 1988 nel successo per 2-0 contro la ), partecipando a un Europeo e 3 Mondiali, tra cui quelli vinti dai tedeschi in Italia (1986, 1990 e 1998)."}
{"id": "1485802", "revid": "124123", "url": "https://it.wikipedia.org/wiki?curid=1485802", "title": "Remo Calapso", "text": "Attivit\u00e0 scacchistica.\nMaestro a tavolino (1924), giocatore per corrispondenza (1925-26; 1929-30), problemista e solutore di problemi, fu collaboratore de \u00abL'Italia Scacchistica\u00bb (1926). \nFu attivo a Messina (1921-25), Palermo (1921-22), Reggio Calabria (dicembre 1932), Catania (1934) e poi stabilmente a Roma (1935-36; 1945; 1947; 1951; 1970). Prese parte a numerosi tornei: Palermo (26 maggio-3 giugno 1924), Foligno (14-25 settembre 1924), Bologna (13-27 settembre 1925), Livorno (1-15 agosto 1926), Firenze (4-17 ottobre 1936; 1948), Chioggia-Sottomarina Lido (24 maggio-2 giugno 1970), Imperia (19-27 settembre 1970), Rovigo (3-11 ottobre 1970), Catanzaro (17-25 aprile 1971). \nCalapso \u00e8 stato uno scacchista di primo livello. Fu a Messina per una buona parte della sua vita, non a caso \u00e8 spesso considerato messinese d'origine. Proveniva da una famiglia di matematici e di scacchisti, ed egli eccelse in entrambe le discipline. Suo nonno, Catello Calapso, era stato a sua volta un buon giocatore e problemista. Remo Calapso affront\u00f2 giocatori di primissimo piano conseguendo risultati encomiabili. Tra questi va menzionata una patta con il campione del mondo Tigran Petrosian, ottenuta al 6\u00ba turno del torneo di Venezia 1967. \nLo stesso Petrosian ricord\u00f2 \u2013 sulla rivista russa \"Shachmatnaja Moskva\" \u2013 un curioso evento avvenuto in torneo, a seguito di quel pareggio, quando gli si avvicin\u00f2 indispettito il GM Janosevi\u0107. Questi cos\u00ec si rivolse al campione del mondo: \"Come avete fatto a pattare con lui?\u201d - disse Janosevi\u0107. \u2013 \u201cVi far\u00f2 vedere io come si deve giocare!\u201d. Due giorni dopo, al 9\u00ba turno, Calapso guid\u00f2 i pezzi bianchi contro Janosevi\u0107 giocando in maniera molto precisa, tanto che gi\u00e0 alla ventesima mossa il grande maestro jugoslavo si ritrov\u00f2 con il lato di Donna completamente privo di pezzi, per poi essere costretto ad abbandonare dopo poche mosse.\nVincenzo Nestler, il giocatore siciliano pi\u00f9 forte dell'era moderna, impar\u00f2 a giocare a Messina, proprio a casa dell'amico Calapso.\nCalapso era uso farsi radere da un barbiere presso la propria abitazione, e durante la barba non disdegnava di giocare varie partite alla cieca contro alcuni oppositori. In una di quelle occasioni, quando Calapso stava giocando quattro partite alla cieca, era presente anche Nestler che rimase colpito ed affascinato da questa capacit\u00e0, ed a seguito di quell'evento si dedic\u00f2 con impegno agli scacchi, divenendo il forte giocatore che l'Italia ricorda."}
{"id": "1485804", "revid": "2028514", "url": "https://it.wikipedia.org/wiki?curid=1485804", "title": "Precedenza", "text": "La precedenza \u00e8 il diritto di un qualsivoglia tipo di veicolo, rotabile ferroviario, natante o aeromobile ad occupare o impegnare temporaneamente un determinato spazio prima di un altro che gli ceder\u00e0 quindi il passo.\nPrecedenza stradale.\nNei paesi aderenti alla Convenzione di Ginevra sulla circolazione stradale che hanno adottato il sistema di circolazione a destra \u00e8 fatto obbligo di concedere precedenza ai veicoli che nelle intersezioni stradali giungono da destra, salvo che la segnaletica imponga obblighi diversi. Questa norma non si applica ai veicoli che circolano su rotaia, che conservano quindi sempre il diritto di precedenza, ad eccezione del caso in cui abbiano un segnale negativo di precedenza da rispettare.\nIn Italia, ulteriori norme specifiche sulla precedenza sono previste, dal 2020, per i velocipedi che circolano o si immettono sulle strade urbane ciclabili, oppure che viaggiano sulle corsie ciclabili: questi hanno infatti precedenza sul resto del traffico.\nIn circostanze specifiche come rotatorie e corsie di accelerazione, in cui \u00e8 usanza consolidata dare precedenza ai veicoli che sono nella rotatoria stessa o in autostrada da parte di coloro si immettono, \u00e8 opportuno chiarire che questa non \u00e8 una \"regola generale\" stabilita da un articolo del Codice della Strada, ma deriva dal fatto che sistematicamente ormai queste intersezioni sono provviste di apposita segnaletica, allo stesso modo in cui possono esserne corredate tutte le altre comuni intersezioni.\nUna ricca segnaletica a supporto indica poi, a seconda dei casi: strade con diritto di precedenza, strade prive dello stesso, incroci con precedenza, immissioni e via dicendo, con l'indicazione in preavviso della distanza da cui \u00e8 necessario dare la precedenza.\nVi sono comunque eccezioni fatte per talune tipologie di veicoli, i quali non soggiacciono agli obblighi imposti dalla normativa, sostanzialmente i mezzi di soccorso, con dispositivi di emergenza azionati, (ambulanze, forze dell'ordine, vigili del fuoco) facilmente individuabili da luce lampeggiante di colore blu, nonch\u00e9 i veicoli circolanti su rotaia. \nViene fatto inoltre obbligo di concedere precedenza ai pedoni sugli appositi passaggi.\nNella maggior parte delle legislazioni il segnale \"dare precedenza\" \u00e8 costituito da un cartello triangolare rovesciato dai colori rosso e bianco (nella segnaletica verticale), integrato da un triangolo bianco nella segnaletica orizzontale.\nNei Paesi dove si tiene la mano sinistra non \u00e8 detto che per questo vi sia una regola generale per cui (tranne dove diversamente segnalato) valga la precedenza a sinistra. In UK nelle rotatorie \u00e8 regola generale dare precedenza a destra, e similmente nelle corsie di accelerazione di accesso alle autostrade.\nPrecedenza ferroviaria.\nLa circolazione dei treni \u00e8 regolata dalle norme dei regolamenti di circolazione dei treni emanati dai gestori di infrastruttura ferroviaria. Il termine precedenza assume nella circolazione ferroviaria un significato differente dal caso stradale, in quanto si tratta delle regole che stabiliscono che un treno di categoria inferiore debba cedere il passo, in opportuna stazione ad un treno di categoria superiore previo ricovero e fermata in binario deviato, chiamato binario di precedenza. \nLo sviluppo tecnico dei mezzi di sicurezza e controllo ha permesso negli ultimi decenni l'istituzione della \"precedenza dinamica\", quindi senza fermata del treno che cede il passo, sulle linee a doppio binario con \"banalizzazione della circolazione treni\" attrezzate specificamente allo scopo.\nPrecedenza navale.\nLa circolazione dei natanti e l'ordine di passaggio negli stretti, l'incrocio in navigazione nonch\u00e9 l'ingresso o l'uscita dai porti \u00e8 regolata dal Codice della navigazione che stabilisce nelle diverse casistiche quale natante debba dare la precedenza e con quali cautele.\nPrecedenza tra aeromobili.\nL'ordine di partenza o di atterraggio, il rallentamento o il cambio di quota allo scopo di dar precedenza sono stabiliti e regolati dalle norme procedurali e dal Codice della navigazione aerea."}
{"id": "1485807", "revid": "220883", "url": "https://it.wikipedia.org/wiki?curid=1485807", "title": "Achille Campo", "text": "Attivit\u00e0 scacchistica.\nAttivo a Campobasso (1882-84) e a Palermo (1894-1900). Redattore di rubriche scacchistiche sul \"Sannio\" di Campobasso (1882), su \"Il Fanfulla da Lodi\" (1886-89), sul \"Giornale di Sicilia\" (1894-95). Collabor\u00f2 per la Nuova Rivista degli Scacchi (1884; 1892). \nProblemista (dal 1883) e solutore di problemi (1894), fu anche giocatore a tavolino e per corrispondenza (1895). Pubblic\u00f2 \"Raccolta di 120 problemi di scacchi\" (Lodi 1887) e \"Raccolta di 80 problemi di scacchi e 20 finali\" (Livorno 1900). Presidente e socio fondatore del \"Circolo Scacchistico del Club Alpino Siciliano\" di Palermo (aprile e 8 novembre 1896)."}
{"id": "1485810", "revid": "78273", "url": "https://it.wikipedia.org/wiki?curid=1485810", "title": "Legame ponte idrogeno", "text": ""}
{"id": "1485811", "revid": "94647", "url": "https://it.wikipedia.org/wiki?curid=1485811", "title": "Desinenze", "text": ""}
{"id": "1485814", "revid": "126257", "url": "https://it.wikipedia.org/wiki?curid=1485814", "title": "Presidente della Giunta comunale", "text": ""}
{"id": "1485815", "revid": "126257", "url": "https://it.wikipedia.org/wiki?curid=1485815", "title": "Presidente Giunta comunale", "text": ""}
{"id": "1485822", "revid": "1354930", "url": "https://it.wikipedia.org/wiki?curid=1485822", "title": "Giuseppe Olmo", "text": "Soprannominato \"Gepin\", tra i dilettanti vinse la medaglia d'oro olimpica nel 1932 nella prova a squadre e la medaglia d'argento in linea ai mondiali del 1931; professionista dal 1933 al 1942, vinse due Milano-Sanremo, nel 1935 e 1938, e venti tappe al Giro d'Italia. Fu poi fondatore dell'omonima azienda di produzione di biciclette.\nCarriera.\nNato a Celle Ligure, secondo di sei fratelli, venne scoperto nel 1924 dal campione ligure Giuseppe Olivieri, professionista dal 1910 al 1928, che ne divent\u00f2 presto allenatore e consigliere.\nDa dilettante vinse, nel 1931, il campionato italiano su strada e la Coppa Italia con la maglia della Ercole Piaggio di Genova. Nello stesso anno fece parte della squadra azzurra per la prova individuale dei campionati del mondo in Danimarca, disputata a cronometro e nella quale arriv\u00f2 secondo dietro il danese Henry Hansen. Ai Giochi olimpici del 1932 a Los Angeles, grazie al quarto posto ottenuto nella prova individuale (cronometro di cento chilometri), vinse la medaglia d'oro nella classifica a squadre: condivise l'oro con Attilio Pavesi (primo individuale) e Guglielmo Segato (secondo). Pass\u00f2 professionista alla fine del 1932, a neanche ventuno anni, con la maglia della torinese Fr\u00e9jus, e si fece subito notare vincendo la Milano-Torino, la pi\u00f9 antica classica italiana, lasciandosi alle spalle i principali campioni italiani dell'epoca.\nDal 1933 al 1940 corse con la milanese Bianchi. In maglia celeste si afferm\u00f2 come passista-velocista. Al Giro d'Italia vinse venti tappe: due al suo primo Giro, nel 1933, tre nel 1934, quattro nel 1935, ben dieci nel 1936 (inclusa la cronoscalata del Terminillo, nonostante le doti di non brillante scalatore) e una nel 1937. Fu anche secondo nella classifica generale della corsa nel 1936, dietro Gino Bartali, dopo aver vestito per quattro giorni la maglia rosa, terzo nel 1935, preceduto da Vasco Bergamaschi e Giuseppe Martano (vestendo di rosa per sette giorni), e quarto nel 1934 con un giorno in rosa. Vinse la Milano-Sanremo nel 1935 e nel 1938, e il Giro dell'Emilia nel 1936; nello stesso 1936 fu anche campione italiano su strada, avendo la meglio su Giovanni Cazzulani nella classifica a punti della competizione multi-prova. Non ottenne invece risultati nelle tre partecipazioni (1934, 1935, 1936) con la Nazionale professionisti ai campionati del mondo su strada: nel 1934 fu squalificato per irregolarit\u00e0, l'anno dopo cadde e concluse nelle retrovie, mentre nel 1936 fu attardato da diverse forature.\nNel 1935 gli fu offerta l'opportunit\u00e0 di correre per il record dell'ora. Olmo ci pens\u00f2 e decise di gareggiare appena ventiquattr'ore dopo, il 31 ottobre 1935. Per questo motivo, quando scese in pista, il Velodromo Vigorelli era completamente deserto, poich\u00e9 non c'era stato abbastanza tempo per pubblicizzare l'evento; aveva peraltro piovuto fino a poche ore prima. Montando una Bianchi da 8,5\u00a0kg e rapporto 24\u00d77, Olmo conquist\u00f2 il record: fu il primo a infrangere il muro dei 45 chilometri orari, con 45,090\u00a0km. Il record gli sarebbe stato strappato un anno dopo, il 14 ottobre 1936 sempre a Milano, dal francese Maurice Richard.\nNel 1941, ultima stagione da professionista, gareggi\u00f2 con la milanese Dei; concluse la carriera nel marzo 1942, in concomitanza con l'incedere della Seconda guerra mondiale.\nDopo il ritiro.\nNel 1939 cominci\u00f2 l'attivit\u00e0 di costruzione artigianale di telai in una bottega a Celle Ligure, dedicandovisi dopo il ritiro dalle corse. L'attivit\u00e0, ampliata a livello industriale e spostata nel dopoguerra prima a Milano e poi nuovamente a Celle Ligure, si afferm\u00f2 nel campo dei cicli (sportivi e non) e motocicli leggeri con il marchio \"Olmo\", espandendosi poi alla produzione di prodotti come pneumatici, tubolari e materie plastiche. Su telai Olmo gareggiarono tra fine anni 1970 e inizio anni 2000 ciclisti professionisti come Pierino Gavazzi, Marino Lejarreta, \u00d3scar Freire e Danilo Di Luca.\nSposatosi nel 1940 con Dina Dapelo, ebbe tre figlie. \u00c8 morto a Milano il 5 marzo 1992."}
{"id": "1485824", "revid": "1494380", "url": "https://it.wikipedia.org/wiki?curid=1485824", "title": "Chiesa di Santa Maria della Pace (Palermo)", "text": "La chiesa di Santa Maria della Pace (conosciuta anche come Chiesa dei Cappuccini) \u00e8 una chiesa tardo gotica successivamente ristrutturata in stile barocco nel quartiere Cuba di Palermo. \nL'aggregato monumentale costituito dalla chiesa di Santa Maria della Pace, dal convento dell'Ordine dei frati minori cappuccini, dalle Catacombe dei Cappuccini e dal Cimitero dei Cappuccini \u00e8 ubicato in fondo alla seicentesca strada via Ippolito Pindemonte.\nStoria.\nPochi anni dopo, nel 1565 i Cappuccini riedificano la chiesa con annesso un vasto convento. I frati avevano gi\u00e0 realizzato la chiesa, in realt\u00e0 \u00e8 un riadattamento dell'esistente edificio, pi\u00f9 che di costruzione ex novo, adottando la pianta propria delle chiese cappuccine: una navata centrale con cappelle laterali intercomunicanti.\nNel 1854 \u00e8 aggiunto l'altare maggiore intagliato in legno, opera di uno dei frati del convento. L'attuale aspetto \u00e8 dovuto ad un'ulteriore ricostruzione avvenuta nel 1934. L'intervento \u00e8 attuato con lo scopo di aumentare la capienza interna, operando attraverso l'abolizione delle cappelle laterali, optando per la soluzione a tre navate con ambiente centrale pi\u00f9 ampio e capiente rispetto alla preesistente costruzione.\nL'aggregato monumentale era meta d'interesse del Grand Tour, Alessandro Dumas, Mario Praz, Guy de Maupassant, Fanny Lewald e Carlo Levi sono annoverati tra i visitatori celebri che fanno espresso riferimento dell'attrattiva nelle loro opere. Un luogo talmente suggestivo cui non rimase insensibile neppure Ippolito Pindemonte, che visit\u00f2 le Catacombe dei Cappuccini il 2 novembre durante uno dei suoi viaggi e le menziona nei versi del poemetto \"I cimiteri\", cui alludono i versi 213/4 nel carme \"Dei sepolcri\" dell'amico Ugo Foscolo.\nStruttura.\nPianta basicale divisa in tre navate senza transetto, le navate sono corredate di sepolcri. In fondo alle navate sono presenti un'ampia sagrestia e il coro, entrambi corredati da un ampio crocefisso e arredati con mobili settecenteschi.All'interno della Chiesa troviamo parte dell'antica chiesa tardo gotica con il soffitto diviso a volte a crociera ogivali costolonate; vastissimo \u00e8 il numero di opere d'arte e monumenti sepolcrali che vennero costruiti in un periodo che va dalla met\u00e0 del XVIII secolo agli inizi del XIX secolo da nobili e vicer\u00e9 che hanno protetto e sostenuto il Convento.\nAl di sotto della chiesa vi \u00e8 una catacomba scavata verso la fine del XVI secolo in stile gotico con corridoi con volte a crociera ogivali costolonate e corridoi con volta ogivale; la struttura di forma rettangolare, che raccoglie circa ottomila salme, e accanto alla chiesa si trovano le famose Catacombe dei Cappuccini con l'annesso cimitero.\nInterno.\nSopra il portone centrale di ingresso nella controfacciata c'\u00e8 il busto marmoreo del principe Gaetano Cottone.\nPresbiterio.\nNel cappellone centrale, collocata su un ricco altare ligneo con intagli, opera di frate Riccardo da Palermo (1871), \u00e8 custodita la statua marmorea raffigurante la \"Madonna dei Cappuccini\". I Frati hanno ricevuto in dono questa statua nel 1731 dalla famiglia Lavaggi, alla quale era giunta dopo varie peripezie. Il simulacro fu incoronato con solennit\u00e0 nel 1779.\nNell'antisacrestia sono custodite due tele artistiche: \"Nascita di Cristo\", dipinto attribuito a Matthias Stomer (1650 circa) ed il \"Presepio\" ascrivibile a Gerard van Honthorst.\nIn sacrestia domina il \"Crocifisso\" scolpito da frate Benedetto Valenza da Trapani e quattro crocifissini in bosso, attribuiti allo stesso artista.\nNel coro \u00e8 collocato un \"Calvario\", un capolavoro di Benedetto, e dipinti del Fedele da San Biagio Platani con scene della \"Passione di Cristo\".\nChiesa di Santa Maria della Pace.\nPersonalit\u00e0 sepolte o commemorate con medaglioni o targhe opere di Ignazio Marabitti:\nConvento francescano sotto il titolo di \u00abMadonna della Pace\u00bb.\nMolti ambienti del convento e la stessa chiesa vantano un nutrito ciclo pittorico realizzato da Fedele Tirrito."}
{"id": "1485825", "revid": "35804", "url": "https://it.wikipedia.org/wiki?curid=1485825", "title": "Teatro Comunale di Vicenza", "text": ""}
{"id": "1485829", "revid": "729019", "url": "https://it.wikipedia.org/wiki?curid=1485829", "title": "Orion 2", "text": "Orion 2 \u00e8 la seconda missione del Programma Constellation per il test della navetta Orion e di Ares I.\nIl 1\u00ba febbraio 2010, in occasione della presentazione del budget per l'anno fiscale 2011, il Presidente Barack Obama ha proposto di eliminare il programma Constellation. In accordo con il Presidente, il 10 marzo, la NASA ha ufficializzato la sospensione del programma.\nQuesta missione doveva permettere di risolvere le eventuali problematiche che potevano sorgere nelle fasi di sviluppo del Programma oppure che potevano sorgere dalla missione precedente.\nOrion 2 doveva essere lanciata per un rendezvous con la Stazione Spaziale Internazionale, anche se non avrebbe effettuato l'attracco. Doveva atterrare alla Edwards Air Force Base."}
{"id": "1485833", "revid": "932277", "url": "https://it.wikipedia.org/wiki?curid=1485833", "title": "Per tabulas", "text": "Per tabulas \u00e8 una locuzione in lingua latina che significa letteralmente: \"attraverso gli scritti.\"\nL'espressione trova largo uso nel diritto, dove viene utilizzata per indicare che un determinato fatto o dato risulta dagli atti (ad esempio, \"la circostanza \u00e8 stata smentita \"per tabulas\"\"). Ormai infrequente \u00e8 il suo ricorrere nel linguaggio comune; compare generalmente come voce dotta, sempre con il medesimo significato."}
{"id": "1485838", "revid": "729019", "url": "https://it.wikipedia.org/wiki?curid=1485838", "title": "Orion 3", "text": "Orion 3 \u00e8 la prima missione con equipaggio del Programma Constellation.\nIl 1\u00ba febbraio 2010, in occasione della presentazione del budget per l'anno fiscale 2011, il Presidente Barack Obama ha proposto di eliminare il programma Constellation. In accordo con il Presidente, il 10 marzo, la NASA ha ufficializzato la sospensione del programma.\nIl presidente Obama il 14 aprile a Cape Canaveral ha annunciato che la navicella Orion non morir\u00e0 ma verr\u00e0 usata come scialuppa di salvataggio per la stazione spaziale internazionale.\nLa navetta Orion doveva essere equipaggiata con due piloti e diventare la prima navetta con equipaggio della NASA dopo il ritiro degli Space Shuttle ad effettuare un rendezvous e un attracco con la Stazione Spaziale Internazionale. Si prevedeva un atterraggio alla Edwards Air Force Base o un ammaraggio nell'Oceano Pacifico."}
{"id": "1485840", "revid": "547034", "url": "https://it.wikipedia.org/wiki?curid=1485840", "title": "Giovanni Guzzetta", "text": "Biografia.\nPresidente nazionale della FUCI (Federazione Universitaria Cattolica Italiana) dal 1987 al 1990, consegue la laurea in Giurisprudenza presso l'Universit\u00e0 degli studi di Roma Tor Vergata. Tra i suoi maestri figurano Pierfrancesco Grossi e Antonio D'Atena. \nHa svolto attivit\u00e0 di ricerca in diritto costituzionale presso l'European University institute, dove ha successivamente conseguito il Ph.D.. Si \u00e8 specializzato a lungo all'estero, soprattutto negli Stati Uniti, Germania e Inghilterra. \nDopo aver insegnato istituzioni di diritto pubblico presso la facolt\u00e0 di sociologia dell'Universit\u00e0 di Trento, \u00e8 divenuto professore ordinario della stessa materia presso l'Universit\u00e0 degli Studi di Roma Tor Vergata, nonch\u00e9 titolare della cattedra \"Jean Monnet\" in \"Costitutional Trends in European Integration\" nel medesimo ateneo. \nCostituzionalista, \u00e8 professore ordinario di Istituzioni di diritto pubblico presso il Dipartimento di Diritto Pubblico dell'Universit\u00e0 degli Studi di Roma Tor Vergata dal 2005. \nPresidente del comitato promotore dei referendum abrogativi del 2009 sulla legge elettorale, ha elaborato i quesiti referendari per cui si \u00e8 votato il 21 e 22 giugno 2009 ed \u00e8 stato, nel 1993, l'ideatore, insieme a Serio Galeotti, dei quesiti per il referendum sulla legge elettorale. \n\u00c8 coautore con il collega Francesco Saverio Marini di un manuale di diritto pubblico italiano ed europeo, nonch\u00e9 autore di diverse monografie e saggi.\nIl 20 febbraio 2010, a Roma, Giovanni Guzzetta e una trentina di altri soci fondatori hanno dato vita all'associazione \"Scelgo l'Italia\", un nuovo soggetto politico di ispirazione liberale.\nNel giugno 2011 \u00e8 stato scelto come capo di gabinetto da Renato Brunetta, Ministro per la funzione pubblica del IV Governo Berlusconi.\nDal 2012 al 2018 \u00e8 stato membro e Presidente del Collegio garante della costituzionalit\u00e0 delle norme della Repubblica di San Marino e, dal 2016, ne \u00e8 presidente.\nIl 18 settembre 2013 \u00e8 stato eletto, dal Senato della Repubblica Italiana, membro del Consiglio di presidenza della giustizia amministrativa, di cui \u00e8 stato anche vicepresidente.\n\"Fellow\" della Von Humvoldt Stiftung , \u00e8 autore di decine di articoli e volumi, tra cui da ultimo: (con F.S. Marini) Lineamenti di diritto pubblico italiano ed europeo, Torino Giappichelli 2015, La contaminazione costituzionale del diritto europeo, Torino, Giappichelli 2015; Italia si cambia. Identikit della riforma costituzionale, Soveria Mannelli, Rubbettino, 2016.\n\u00c8 stato coordinatore del comitato \"InsiemeSicambia per il s\u00ec al referendum sulla riforma costituzionale\" del 2016. \n\u00c8 stato vicepresidente del comitato direttivo della Scuola superiore della magistratura italiana.\nIl 30 novembre 2018 \u00e8 stato nominato dirigente, a capo quindi, del Tribunale Unico e Commissariale della Repubblica di San Marino.\nIl 24 luglio 2020 \u00e8 cessato dall'incarico di Dirigente del Tribunale Unico di San Marino a seguito di annullamento in autotutela della sua nomina da parte del Consiglio Giudiziario Plenario. La delibera \u00e8 stata impugnata e il relativo giudizio pende presso la giurisdizione di San Marino."}
{"id": "1485841", "revid": "729019", "url": "https://it.wikipedia.org/wiki?curid=1485841", "title": "Orion 4", "text": "Orion 4 \u00e8 una missione del Programma Constellation.\nIl 1\u00ba febbraio 2010, in occasione della presentazione del budget per l'anno fiscale 2011, il Presidente Barack Obama ha proposto di eliminare il programma Constellation. In accordo con il Presidente, il 10 marzo, la NASA ha ufficializzato la sospensione del programma.\nEssa prevedeva il lancio della navetta Orion tramite il vettore Ares I che avrebbe effettuato un rendezvous con la Stazione Spaziale Internazionale. Dovevano essere continuate le valutazioni sui sistemi di navigazione, propulsione e protezione termica della navetta."}
{"id": "1485842", "revid": "729019", "url": "https://it.wikipedia.org/wiki?curid=1485842", "title": "Orion 5", "text": "Orion 5 \u00e8 una missione con equipaggio del Programma Constellation nella quale la navetta Orion si sarebbe dovuta agganciare alla Stazione Spaziale Internazionale.\nIl 1\u00ba febbraio 2010, in occasione della presentazione del budget per l'anno fiscale 2011, il Presidente Barack Obama ha proposto di eliminare il programma Constellation. In accordo con il Presidente, il 10 marzo, la NASA ha ufficializzato la sospensione del programma.\nL'equipaggio doveva composto da due astronauti, come nei primi test dello Space Shuttle."}
{"id": "1485843", "revid": "729019", "url": "https://it.wikipedia.org/wiki?curid=1485843", "title": "Orion 6", "text": "Orion 6 \u00e8 la missione del Programma Constellation nella quale avrebbe dovuto essere lanciata per la prima volta la navetta Orion configurata in versione cargo e avrebbe dovuto portare rifornimenti alla Stazione Spaziale Internazionale, a cui sarebbe rimasta attraccata per 90 giorni prima di rientrare.\nIl 1\u00ba febbraio 2010, in occasione della presentazione del budget per l'anno fiscale 2011, il presidente Barack Obama ha proposto di eliminare il programma Constellation. In accordo con il Presidente, il 10 marzo, la NASA ha ufficializzato la sospensione del programma."}
{"id": "1485844", "revid": "729019", "url": "https://it.wikipedia.org/wiki?curid=1485844", "title": "Orion 7", "text": "Orion 7 \u00e8 una missione con equipaggio del Programma Constellation nella quale la navetta Orion si sarebbe dovuta agganciare alla Stazione Spaziale Internazionale.\nIl 1\u00ba febbraio 2010, in occasione della presentazione del budget per l'anno fiscale 2011, il Presidente Barack Obama ha proposto di eliminare il programma Constellation. In accordo con il Presidente, il 10 marzo, la NASA ha ufficializzato la sospensione del programma.\nGli astronauti sarebbero dovuti restare sulla stazione per circa sei mesi."}
{"id": "1485845", "revid": "729019", "url": "https://it.wikipedia.org/wiki?curid=1485845", "title": "Orion 8", "text": "Orion 8 \u00e8 una missione con equipaggio del Programma Constellation nella quale la navetta Orion si sarebbe dovuta agganciare alla Stazione Spaziale Internazionale.\nIl 1\u00ba febbraio 2010, in occasione della presentazione del budget per l'anno fiscale 2011, il Presidente Barack Obama ha proposto di eliminare il programma Constellation. In accordo con il Presidente, il 10 marzo, la NASA ha ufficializzato la sospensione del programma."}
{"id": "1485846", "revid": "729019", "url": "https://it.wikipedia.org/wiki?curid=1485846", "title": "Orion 9", "text": "Orion 9 \u00e8 una missione con equipaggio del Programma Constellation nella quale la navetta Orion si sarebbe dovuta agganciare alla Stazione Spaziale Internazionale.\nIl 1\u00ba febbraio 2010, in occasione della presentazione del budget per l'anno fiscale 2011, il Presidente Barack Obama ha proposto di eliminare il programma Constellation. In accordo con il Presidente, il 10 marzo, la NASA ha ufficializzato la sospensione del programma."}
{"id": "1485847", "revid": "729019", "url": "https://it.wikipedia.org/wiki?curid=1485847", "title": "Orion 10", "text": "Orion 10 \u00e8 una missione con equipaggio del Programma Constellation nella quale la navetta Orion si sarebbe dovuta agganciare alla Stazione Spaziale Internazionale.\nIl 1\u00ba febbraio 2010, in occasione della presentazione del budget per l'anno fiscale 2011, il Presidente Barack Obama ha proposto di eliminare il programma Constellation. In accordo con il Presidente, il 10 marzo, la NASA ha ufficializzato la sospensione del programma.\nLa missione sarebbe stata l'ultima verso la Stazione Spaziale Internazionale."}
{"id": "1485848", "revid": "729019", "url": "https://it.wikipedia.org/wiki?curid=1485848", "title": "Orion 11", "text": "Orion 11 \u00e8 una missione con equipaggio del Programma Constellation nella quale la navetta Orion si sarebbe dovuta agganciare alla Stazione Spaziale Internazionale.\nIl 1\u00ba febbraio 2010, in occasione della presentazione del budget per l'anno fiscale 2011, il Presidente Barack Obama ha proposto di eliminare il programma Constellation. In accordo con il Presidente, il 10 marzo, la NASA ha ufficializzato la sospensione del programma.\nLa missione sarebbe stata l'ultima senza equipaggio e diretta sulla Stazione Spaziale Internazionale."}
{"id": "1485851", "revid": "115371214", "url": "https://it.wikipedia.org/wiki?curid=1485851", "title": "Niles Eldredge", "text": "\u00c8 inoltre curatore del \"Department of Invertebrate\" dell'American Museum of Natural History.\nBiografia.\nDopo aver studiato latino ed antropologia alla Columbia University si appassion\u00f2 alla paleontologia ed inizi\u00f2 un PhD della Columbia in collaborazione con l'American Museum of Natural History. Complet\u00f2 il dottorato nel 1969 e divenne nello stesso anno curatore del Dipartimento degli invertebrati del museo, carica che ricopre tuttora. \u00c8 inoltre divenuto professore aggiunto della City University of New York.\n\u00c8 uno specialista dei trilobiti, gruppo di artropodi marini vissuti nel Paleozoico.\nNel 1972, assieme a Stephen Jay Gould propose la teoria degli equilibri punteggiati: una teoria dell'evoluzione che pone l'accento sull'irregolarit\u00e0 del processo evolutivo. A lunghi periodi di stasi si alternano rapide mutazioni che originano nuove specie; lo studio dei fossili di cui si occupa \u00e8 determinante nel formulare tale ipotesi, che cerca di spiegare il perch\u00e9 della stratificazione delle varie specie nei ritrovamenti, senza passaggi intermedi tra le une e le altre.\nEldredge sostiene una visione gerarchica dell'evoluzione (Eldredge, 1985), affermando che le \"mutazioni genetiche\" (primo livello) modificano la \"variabilit\u00e0 degli individui\" (secondo livello) sulla quale agisce la selezione naturale che porta ai caratteri pi\u00f9 vantaggiosi a livello di \"popolazione rispetto all'habitat\" (terzo livello). Quindi avvengono tre momenti nel processo di selezione, la competizione tra geni, individui e popolazioni di una specie. Le popolazioni, varianti in base alle diversit\u00e0 degli habitat, generalmente si ricombinano e vengono ricomprese nella specie, ma in determinate condizioni (ad esempio un evento che modifica il territorio) possono disgiungersi andando incontro ad una speciazione che le rende incompatibili geneticamente.\nNegli ultimi due decenni Eldredge ha sviluppato il proprio interesse per l'aspetto ecologico dell'evoluzione, l'importanza attribuita cio\u00e8 alla relazione con l'ambiente e le radicali modificazioni di quest'ultimo, connettendolo con le preoccupazioni per quello che definisce un nuovo contemporaneo evento di estinzione di massa, causato dall'uomo."}
{"id": "1485857", "revid": "287204", "url": "https://it.wikipedia.org/wiki?curid=1485857", "title": "Giampiero Poggiali Berlinghieri", "text": "Biografia.\nFiorentino, fino agli anni novanta esponeva come Giampiero Poggiali, per poi usare il doppio cognome Poggiali Berlinghieri per non confondersi con l'altro fiorentino, ma pi\u00f9 giovane, Giovanni Poggiali.\nHa esordito nel 1968, quando espone i suoi lavori in una personale alla Galleria Inquadrature di Firenze. Dopo essere stato premiato, nel 1975, per il suo lavoro dall'Associazione artisti Plastici jugoslavi, soggiorna al villaggio artistico di Po\u00e7itely. \nSegnalato sul Catalogo Bolaffi da Tommaso Paloscia (1975) e da Umberto Baldini (1981), nel 1984 espone alla mostra Contemporary Art Made in Florence, chiamato dalla Fondazione John Wamaker di Filadelfia. Nel 1985 \u00e8 insignito della cittadinanza onoraria a Vitulano, dopo che ha eseguito un suo murales sulIa facciata del Municipio.\nNel 1986, al Forte Belvedere di Firenze, partecipa alla rassegna a cura di Renato Barilli.\nNel 2013 l'accademia di belle arti \"Michelangelo\" di Agrigento gli ha conferito la laurea \"honoris causa\" in Arti Visive e Discipline dello Spettacolo.\nOpere.\nLe opere di Poggiali Berlinghieri spaziano dai dipinti alle installazioni; sempre intrise di \u00abconnotati fantastico-favolistici\u00bb, contengono spesso reminiscenze di pop art o del secondo futurismo, in special modo dei \u00abgiocattoli\u00bb di Fortunato Depero. Ha eseguito numerosi autoritratti. La sua scultura di acciaio \"Pegaso\" \u00e8 esposta a Sesto Fiorentino in Piazza XXX novembre. \nNegli anni Ottanta ha esposto al Palazzo dei Diamanti di Ferrara e a Palazzo Strozzi a Firenze.\nPierre Restany lo ha accostato, rivalutandone l'opera, al Nouveau R\u00e9alisme francese."}
{"id": "1485863", "revid": "1124164", "url": "https://it.wikipedia.org/wiki?curid=1485863", "title": "Fontana del Garraffo", "text": "La fontana del Garraffo \u00e8 una fontana barocca del 1698, era il centro della piazza del Mercato della Vucciria, a Palermo. Il suo nome significa \"abbondante d'acqua\" e deriva dall'arabo \"gharraf\".\nDa non confondere con la fontana del Garraffello.\nDescrizione e storia.\nL'opera venne scolpita dallo scultore Gioacchino Vitagliano nel 1698 su progetto di Paolo Amato.\nLa struttura marmorea \u00e8 composta da una vasca contenente un'elevazione piramidale culminante con la figura di una dea dell'abbondanza che sormonta un'aquila in lotta contro un'idra.\nLungo i fianchi della pila centrale sono adagiati i corpi di delfini orientati nelle quattro direzioni i quali sostengono con il capo e sospendono per la coda altrettante vasche a forma di conchiglia. Il gioco d'acqua prende avvio dalle bocche dell'idra, elemento che si riversa nel primo ordine di conche e defluisce nella teoria sottostante. Il ciclo si conclude attraverso le bocche dei quattro tursiopi alimentando la vasca il cui perimetro esterno ha la forma di un quadrato, con lobi mediani in corrispondenza dei getti provenienti dalle sculture, e angoli smussati. L'installazione poggia su un basamento elevato su tre gradini centrato su una piattaforma marmorea mistilinea.\nInizialmente il fonte monumentale era posto di fronte al Genio del Garraffo alla Vucciria, in piazza del Garraffo. Nel 1862 fu spostata presso piazza Marina.\nGalleria d'immagini.\n "}
{"id": "1485864", "revid": "1318658", "url": "https://it.wikipedia.org/wiki?curid=1485864", "title": "Pueri Cantores di Vicenza", "text": "Il coro Pueri Cantores del Veneto, \u00e8 un coro di voci bianche con aggiunta una formazione giovanile fondato nel 1984 e diretto sin dalla sua fondazione dal Maestro Roberto Fioretto. Conta circa 80 elementi fra ragazzi e ragazze e svolge la sua attivit\u00e0 in sei centri: Mestre, Vicenza, Lonigo, Creazzo, Isola Vicentina e Padova.\nStoria.\nIl coro ha partecipato a prestigiosi incontri musicali, festival internazionali e ha tenuto concerti in molte citt\u00e0 d'Italia. Nella consueta tourn\u00e9e annuale all'estero il coro ha tenuto concerti presso la cattedrale di Bristol e presso la S. Michael Church di Londra, in Germania presso la Reitstadel di Neumarkt e nel Monastero di Maulbronn, a M\u00fclhlausen Sulz, Rotenburg W\u00fcmme ed Abensberg, in Austria a Vienna, Graz e Salisburgo, in Svizzera a Basilea e Zurigo, in Francia ad Annecy, Cannes ed Antibes sulla Costa Azzurra, nella Repubblica Ceca a Praga, nella Repubblica Slovacca a Bratislava, Ro\u017eomberok ed Hummen\u00e9e; in Spagna a Madrid, ad Alicante e Las Palmas nell'Isola delle Canarie.\nDal 1995 il coro \u00e8 membro aderente all'International Forum Junge Chormusik, Associazione Culturale con riconoscimento ufficiale dell'UNESCO e dell'ONU.\nHa collaborato con gli Enti Lirici \"Arena di Verona\", \"Fenice di Venezia\", \"Teatro Real\" di Madrid e qui ha cantato sotto la direzione di Maestri quali John Eliot Gardiner, Cesare Alfieri, Giuliano Carella, Yon Marin, Giuseppe Grazioli e Claudio Scimone.\nInoltre il coro ha tenuto concerti in diverse citt\u00e0 italiane con orchestre quali: \"Orchestra Verdi di Milano\", \"I Solisti Veneti\", \"I Musicali Affetti\" e l\"'Orchestra del Teatro Olimpico\" di Vicenza, \"Orchestra Federale del Veneto\" e la \"Philharmonia Veneta\".\nDopo aver partecipato alla produzione cinematografica francese: \"Les Enfants du Siecle\" incentrato sulla vita di George Sand girato a Venezia nel 1999, nel 2001 il coro, nel corso di una sua tourn\u00e9e in Costa Amalfitana, ha partecipato all'international Giffoni Film Festival ricevendo un riconoscimento dal direttore e fondatore del Festival Claudio Gubitosi che ha patrocinato un film sulla storia di questo coro dove appunto i ragazzi del medesimo sono i protagonisti.\nIn occasione del concerto per la Pace nel Mondo presso l'Ara Pacis di Medea del 3 luglio 2011, la stampa ha definito i \"Pueri Cantores del Veneto\" il \"miglior coro di voci bianche d'Italia\".\nDiscografia.\nHa inciso alcuni Compact-Disc; con l'esecuzione di due opere di Giovanni Battista Pergolesi: la sequenza \"Stabat Mater Dolorosa\", e il Salmo CXII \"Laudate Pueri Dominum\" (in prima esecuzione mondiale); due \"Magnificat\" il primo di Vivaldi e l'altro di Galuppi, nonch\u00e9 un mottetto di Bach \"Der Gerechte Kommt Um\", l\"'Oratorio di Natale\" di Bach, la \"Matth\u00e4us-Passion\" BWV 244 di Bach e il \"Requiem KV 626 di Mozart\".\nIl coro si sta specializzando nell'interpretazione della Fiaba in Musica, avendo realizzato in teatri di prestigio nazionale varie opere come \"Pollicino\" di Henze, \"Il Piccolo Spazzacamino\" di Britten, inoltre \"Pinocchio\" e \"La Piccola Fiammiferaia\" di Jos\u00e9 Cura e \"H\u00e4nsel e Gretel\" di Engelbert Humperdinck. N\u00e9 tralascia il repertorio pi\u00f9 classico avendo realizzato sempre in forma di fiaba un rifacimento moderno de \"Il Flauto Magico\" di Mozart (una produzione del Teatro \"Giuseppe Borgatti\" di Cento) e l'opera \"Nabucco\" di Giuseppe Verdi."}
{"id": "1485865", "revid": "767487", "url": "https://it.wikipedia.org/wiki?curid=1485865", "title": "Filiera (tessile)", "text": "Nell'industria tessile, la filiera \u00e8 un ugello metallico munito di uno o pi\u00f9 fori attraverso i quali viene estruso il polimero, fuso o in soluzione, necessario per la fabbricazione di fibre artificiali o sintetiche.\nLa forma e la grandezza di una filiera differisce molto a seconda del tipo di fibra prodotta e del tipo di macchinario utilizzato per la filatura. La filiera \u00e8 montata su un supporto in cui possono essere inseriti setti filtranti e/o elementi riscaldanti che prevengono l'ostruzione degli orifizi.\nUna filiera pu\u00f2 contare da uno a diverse migliaia di fori, il cui diametro \u00e8 dell'ordine di pochi decimi di millimetro. Generalmente sono di sezione circolare, ma possono anche avere forme diverse, ad esempio triangolari, a stella o anulari per conferire alla fibra caratteristiche particolari. Alcune fibre composite utilizzano filiere a fori anulari concentrici per coestrudere polimeri diversi.\nLe molecole del polimero subiscono un orientamento prima nel passaggio attraverso lo stretto capillare del foro, poi dallo stiro a cui sono sottoposte durante la solidificazione che avviene per coagulazione, evaporazione o raffreddamento a seconda della tecnologia di filatura impiegata.\nDa ogni foro si ottiene un filamento chiamato bava, una o pi\u00f9 bave formeranno il filo che verr\u00e0 successivamente raccolto su un supporto adeguato. Il numero di bave che compongono un filato \u00e8 facilmente identificabile al microscopio da una sezione trasversale dello stesso."}
{"id": "1485873", "revid": "92719", "url": "https://it.wikipedia.org/wiki?curid=1485873", "title": "Cervo rosso", "text": ""}
{"id": "1485874", "revid": "640129", "url": "https://it.wikipedia.org/wiki?curid=1485874", "title": "Zbigniew Rybczy\u0144ski", "text": "Ha ricevuto numerosi premi in tutto il mondo, tra cui il premio Oscar nel 1983 e l'Emmy nel 1990.\nBiografia.\nNegli anni sessanta frequenta prima il liceo artistico a Varsavia e poi, a \u0141\u00f3d\u017a, sua citt\u00e0 natale, la Scuola di Cinema. In questi anni realizza due cortometraggi: \"Kwadrat\" e \"Take five\". Dopo l'accademia viene assunto dalla Se.Ma.For, un celebre studio di animazione polacco e, parallelamente, lavora come operatore freelance di film didattici, corti e lungometraggi di finzione, collaborando tra l'altro con registi quali Andrzej Baranski e Grzegorz Krolikiewicz. In questo periodo aderisce al gruppo d'avanguardia Warsztat Formy Filmowej. \nNel 1977 si reca a Vienna dove realizza \"Weg Zum Nachbarn\" e \"Mein Fenster\". Durante il soggiorno viennese Rybczynski diviene un attivista di Solidarno\u015b\u0107 e, dopo il colpo di Stato di Jaruzelski in Polonia, chiede, per protesta, asilo politico al governo austriaco. \nNel 1980 realizza \"Tango\" che oltre a dargli fama e notoriet\u00e0 gli permetter\u00e0 di vincere nel 1983 il Premio Oscar come miglior cortometraggio d'animazione.\nHa lavorato anche in Italia, collaborando nel 1987 alla trasmissione di Rai 1 \"Immagina\", condotta da Edwige Fenech, e nel 1989 a \"Fluff, processo alla TV\" di Andrea Barbato.\nTrasferitosi negli Stati Uniti, fonda la sua casa di produzione, la Zbig Vision, e lavora ai suoi primi video in alta definizione (\"Steps\" nel 1987, \"L'orchestre\" nel 1990, \"Kafka\" nel 1992) e ad alcuni videoclip musicali (da ricordare \"Opportunities (Let's Make Lots of Money)\" dei Pet Shop Boys e \"Close (to the Edit)\" degli Art of Noise, vincitore di due MTV Video Music Awards nel 1985). \nDopo l'esperienza americana, Rybczy\u0144ski si trasferisce in Germania, prima a Berlino, dove approfondisce le tecniche di grafica computerizzata applicate al video e poi a Colonia, dove insegna all'Accademia di Arti Mediali. \nNel 2001 si trasferisce nuovamente negli Stati Uniti. Nel 2009 torna in Polonia, dove nel 2013 fonda il Centro delle Tecnologie Audiovisive (CeTA), presso lo Studio Cinematografico di Breslavia."}
{"id": "1485875", "revid": "125321292", "url": "https://it.wikipedia.org/wiki?curid=1485875", "title": "Ufficio I", "text": "L'Ufficio I \u00e8 progenitore del Servizio Informazioni Militare (SIM, 1925-1945), del Servizio Informazioni Forze Armate (SIFAR), del Servizio Informazioni Difesa (SID), del Servizio per le Informazioni e la Sicurezza Militare (SISMI), operante dal 1977 al 2007 e dell'attuale Agenzia per le Informazioni e la Sicurezza Esterna (AISE).\nIntelligence e Risorgimento (1859 - 1866).\nI primi passi dell'intelligence militare coincidono con l'Unit\u00e0 d'Italia quando, in occasione della seconda guerra d'indipendenza, venne istituito nel 1859 un servizio informazioni dell'Esercito del Regno di Sardegna che ag\u00ec anche dietro le linee austriache. Al suo comando il giovane maggiore Giuseppe Govone (1825-1872) destinato ad una tanto brillante e discussa carriera che lo porter\u00e0 alla guida del Ministero della Guerra. Govone ha girato l'Europa ed \u00e8 un esperto di nuove armi e tattiche moderne: in particolare l'utilizzo delle ferrovie nella logistica dei moderni conflitti e l'uso, appunto, dello spionaggio militare. Esisteva anche un meno noto servizio informazioni creato da Cavour, non strutturato secondo i canoni moderni, ma molto efficiente .\nIn questi anni lo spionaggio militare, ancora poco amato dagli Stati Maggiori, si limita a gruppi di perlustratori ed incursori a cavallo che compiono veloci infiltrazioni dietro le linee nemiche preferibilmente all'alba o al tramonto. Il tutto per osservare movimenti, posizionamento e quantit\u00e0 delle batterie di artiglieria e dei reparti a cavallo. Questi embrioni di servizio contano, nei casi pi\u00f9 fortunati, su qualche osservatore \"civile\" lasciato o gi\u00e0 stanziato dietro le linee. Si iniziano ad utilizzare, negli eserciti pi\u00f9 evoluti, mongolfiere per l'osservazione dall'alto. Le regole della guerra non puniscono ancora con la pena capitale lo spionaggio militare, quindi l'attivit\u00e0 viene condotta ancora con uno spirito pi\u00f9 sportivo che avventuroso.\nIl vero debutto post-unitario avviene nel 1863 con l'Ufficio Informazioni dello Stato Maggiore del Regio Esercito sotto il comando del colonnello Edoardo Driquet (1824-1916), oriundo ungherese. La terza guerra d'indipendenza del 1866 si conclude con le due sconfitte di Custoza e Lissa. Ed \u00e8 proprio l'inefficienza dell'Ufficio Informazioni nel prevedere o nel raccogliere evidenze su alcune banali manovre dell'esercito austriaco nei pressi di Custoza a determinare il subitaneo scioglimento del servizio.\nL'Ufficio I: nuovi scopi e professionalizzazione (1890 - 1900).\nDevono passare 24 anni prima che venga ricostituito lUfficio Informazioni con prevalenti funzioni di polizia e di controspionaggio. I nuovi compiti stanno a significare per la prima volta la tipica alternanza che caratterizzer\u00e0 per quasi centoventi anni il nostro intelligence militare: prevale in questa fase la natura investigativa e di prevenzione dell'attivit\u00e0 dei servizi stranieri in Italia. Nel 1889 l'Italia norma i reati di spionaggio a favore di potenze straniere. Il rinato servizio conta ora un maggior numero di Reali Carabinieri nei suoi ranghi. Con questo si rimarca inoltre lo stretto legame con la Casa Reale e le stesse funzioni di Polizia Militare a ridurre possibili infiltrazioni di varia natura all'interno del Regio Esercito.\nCome si potr\u00e0 osservare la minaccia non \u00e8 solamente esogena (gli austriaci del temuto Evidenzbureau, cos\u00ec come gli agenti del Deuxi\u00e8me Bureau di Parigi, Paese considerato alla fine del XIX secolo non pi\u00f9 amico) ma pu\u00f2 divenire endogena: in questi anni si rafforza il movimento operaio, nasce nel 1892 il Partito Socialista Italiano, si preparano le barricate che il generale Fiorenzo Bava-Beccaris reprimer\u00e0 ferocemente a Milano nel 1898. Non aiuta inoltre il fatto che dal 1861 sia in vigore la coscrizione obbligatoria: si reputa necessaria l'attivit\u00e0 di controllo interno. Negli stessi anni nasce anche l'intelligence civile: l'Ufficio Riservato presso il Ministero dell'Interno.\nNegli ultimi venti anni del secolo non manca una ricca attivit\u00e0 di intelligence nelle prime colonie d'Italia ed in Eritrea. Si tratta \"in primis\" del frutto di iniziative private, come nel caso della Compagnia di Raffaele Rubattino di Genova, che poggia su una miriade di agenti: esploratori, mercanti, missionari. Ma agli inizi degli anni Novanta si passa ad una gestione pi\u00f9 organica, affidata ad elementi militari.\nGli orientamenti dell'interesse nazionale di questo fine secolo sono chiaramente contro le grandi potenze coloniali. Ci\u00f2 \u00e8 dovuto innanzitutto all'amarezza dell'Italia nei confronti della Francia per come non siano state prese in considerazione le proprie rivendicazioni in Tunisia e pi\u00f9 in generale in Africa. Ci\u00f2 ha portato alla scelta diplomatica del 1882 di aderire alla Triplice Alleanza con Germania e Austria-Ungheria.\nNegli anni successivi gli ufficiali dell'intelligence italiano si concentrano quindi a perlustrare in lungo e largo la Francia sudorientale, raccogliendo informazioni di interesse militare. Di questi anni \u00e8 l'attivit\u00e0 dietro le linee nemiche francesi del giovane capitano Eugenio De Rossi, destinato ad una lunga carriera nei nostri servizi.\nI primi esercizi nelle Alpi Marittime, in Savoia e nella Valle del Rodano.\nDalle sue memorie si comprende che De Rossi \u00e8 certamente un uomo brillante e pieno di inventiva. Il suo ingresso nell\"'intelligence\" avviene un po' per caso: da ufficiale subalterno dei bersaglieri di stanza a Pinerolo redige una simulazione di quello che potrebbe essere un Piano di aggressione all'Italia da parte della Francia. Il documento viene avidamente letto dallo Stato Maggiore, che lo pensa inizialmente autentico. Gli alti ufficiali vogliono quindi conoscere l'autore del manoscritto ed inizia cos\u00ec una lunga carriera nell'Ufficio I.\nLe prime missioni di De Rossi sono delle vere e proprie \"passeggiate\" in bicicletta in territorio francese lungo i crinali alpini, partendo da Tenda e giungendo nel retroterra di Nizza. Il bersagliere osserva con attenzione i movimenti di truppe, il morale dei soldati transalpini ed il comportamento degli ufficiali. In un'altra gita, si ritrova nei pressi di Chambery nel pieno di un'esercitazione tattica notturna. \nIn un'altra occasione dirige le operazioni di soccorso di un reparto di soldati francesi finito in un crepaccio sul versante italiano. Tutti vengono salvati, ma De Rossi riesce a trafugare un fucile, che viene prontamente spedito a Roma per essere studiato dagli esperti di balistica. Un colpaccio: si tratta del nuovissimo Lebel del 1886, modificato nel 1893, un fucile a ripetizione con serbatoio da otto colpi (pu\u00f2 arrivare in realt\u00e0 a dieci) ed ha un calibro da 8 millimetri.\nL'impressione che il nostro ufficiale trae da queste esperienze \u00e8 comunque che la Francia si stia preparando molto bene, in termini di risorse, tattiche ed armi, all'inizio del nuovo secolo. Spionaggio di significativa entit\u00e0 viene compiuto da De Rossi anche nei confronti della Svizzera, con un occhio di riguardo alla \"Landswehr\" elvetica. Da Ginevra, il nostro agente far\u00e0 delle incursioni anche nell'alta valle del Rodano.\nSempre con riferimento alla Francia, De Rossi viene chiamato a collaborare nell'attivit\u00e0 investigativa a Milano dei carabinieri dell'Ufficio I quando vengono individuati degli agenti di Parigi o sospette spie infiltrate nel nostro corpo ufficiali.\nL'avvio del secolo tra ristrettezze ed innovazioni (1900 - 1915).\nNel settembre 1900 l'Ufficio I venne affidato al colonnello Felice De Chaurand de Saint Eustache. Al volgere del secolo si contava ancora su esigue risorse: la forza organica che affiancava il direttore era di un capitano con funzioni di segretario e di un tenente dei carabinieri cui era affidato il controspionaggio e la polizia militare. Il budget a disposizione era di 50.000 Lire annue, con il quale occorreva procurarsi informatori ed organizzare missioni. I modesti uffici erano ospitati a Roma presso lo Stato Maggiore. \nSe Govone e Driquet furono tanto creativi quanto fallimentari nell'applicazione del nuovo mezzo di intelligence militare, De Chaurand diede ordine al servizio e si concentr\u00f2 prevalentemente nelle funzioni di controspionaggio e polizia militare, non mancando inoltre di approfondire innovativi strumenti. Egli avvi\u00f2 ad esempio l'uso dei cifrari e lo studio della crittografia, che in Italia, nel futuro Servizio Informazioni Militare, divenne una vera e propria arte, forse complice, al di l\u00e0 della facile battuta, la gi\u00e0 diffusa passione nazionale per l'enigmistica. Garioni tent\u00f2 di aumentare l'organico, richiedendo un ufficiale superiore e due capitani, ma tale richiesta fu respinta.\nCon i cosiddetti giri di valzer dei ministri degli Esteri Emilio Visconti Venosta (1899) e Giulio Prinetti (1902) mut\u00f2 la politica internazionale italiana, ed avvenne il progressivo riorientamento dell'Italia, da Paese triplicista a prossimo della Francia, e quindi favorevole all'Intesa.\nNel luglio 1902 il colonnello dei bersaglieri Vincenzo Garioni avvicend\u00f2 De Chaurand e si prodig\u00f2 in una serie di innovazioni per il servizio italiano: venne adottato il primo cifrario telegrafico; furono inviate nuove istruzioni per la raccolta di informazioni ai consolati ed alle sedi diplomatiche; venne introdotto un piano per la censura postale ed il controllo della stampa in caso di guerra; furono definite le istruzioni per la corrispondenza degli informatori all'estero e vennero compiuti i primi corsi di formazione per il personale dell'Ufficio I.\nGarioni lasci\u00f2 nel giugno 1905 e gli succedette un altro colonnello dei bersaglieri, Silvio Negri. Anche Negri fu un innovatore, avvalendosi nella propria attivit\u00e0 della collaborazione di geografi ed archeologi, sotto la copertura di societ\u00e0 ed istituti vari. Nel biennio che precedette la Guerra italo-turca si moltiplicarono ad esempio le missioni geografiche in Tripolitania e Cirenaica.\nParticolarmente attivo fu l'intelligence ai danni dell'Impero Ottomano ed uno dei migliori ufficiali dell'Ufficio I fu il capitano Pietro Verri, che cadde in Libia nel corso del conflitto. \nNello stesso periodo prosper\u00f2 anche l'attivit\u00e0 di intelligence dell'Ufficio Monografie dello Stato Maggiore, guidato dal generale Carlo Porro di Santa Maria della Bicocca, e concentrato nell'analisi, attraverso fascicoli riservati, di informazioni su alcuni paesi obiettivo. L'Ufficio Monografie alcune volte collabor\u00f2 con l'Ufficio I mentre in altre occasione fu concorrente nell'attivit\u00e0 di raccolta delle informazioni.\nUn giro di valzer e cambiano gli obiettivi : l'attivit\u00e0 nell'impero austro-ungarico.\nNei dieci anni antecedenti lo scoppio della Prima Guerra Mondiale si moltiplicarono gli sforzi e le missioni di spionaggio nell'impero austro-ungarico. Ancora una volta De Rossi fu protagonista di importanti ricognizioni in Istria e Dalmazia, dove fotograf\u00f2 unit\u00e0 della flotta austro-ungarica, e in Galizia, dove si procur\u00f2 i piani di mobilitazione ferroviaria dell'esercito.\nIn altre occasioni, lo stesso Negri comp\u00ec missioni in Slovenia. Al contempo gli addetti militari italiani a Vienna vennero sollecitati a raccogliere il maggior numero di informazioni sensibili. Ci\u00f2 non sfugg\u00ec al tenente colonnello Max Ronge dell'Evidenzbureau che confezion\u00f2 informazioni artefatte per lo Stato Maggiore Italiano. A farne le spese il tenente colonnello Cesare Delmastro, addetto militare italiano a Vienna.\nL'Ufficio I di Negri e De Rossi non tard\u00f2 a prendersi una piccola rivincita approfittando di informazioni e contropartite fornite dal colonnello Alfred Redl, il famoso direttore reggente dell'Evidenzbureau che lavor\u00f2 per l'Ochrana russa negli anni antecedenti il conflitto, e che fu probabilmente compromesso dagli uomini dell'Ufficio I per le sue frequentazioni omosessuali al Lido di Venezia.\nNon vi fu solo l'utilizzo di addetti militari ed agenti in trasferta per la raccolta di informazioni, ma anche l'uso di esponenti dell'irredentismo italiano nel Trentino e nella Venezia Giulia. Negli anni 1910-1915 venne infine sviluppata un'attivit\u00e0 \"domestica\", legata ad influenzare in senso interventista l'opinione pubblica italiana di matrice cattolica o socialista, e quindi pacifista. Nell'ottobre 1912 giunge alla guida dell'Ufficio I il colonnello Rosolino Poggi, ancora una volta un bersagliere.\nIl Servizio I in Guerra (1915 - 1918).\nCon lo scoppio della prima guerra mondiale si moltiplicarono i servizi: l'Ufficio I divenne Servizio I del Comando Supremo, mentre gli vennero affiancati due altri servizi informativi dipendenti direttamente dagli Stati Maggiori dell'Esercito e della Marina. In particolare, il Servizio Informazioni della Regia Marina sar\u00e0 autore del cosiddetto Colpo di Zurigo, un'azione che permise di individuare e neutralizzare nel febbraio 1917 la centrale dello spionaggio austriaco per l'Italia, collocata nel Consolato austroungarico di Zurigo.\nIl Servizio I giunse allo scoppio della grande guerra in condizioni di impreparazione sia dal punto di vista organizzativo che dimensionale. Se confrontato all'Evidenzbureau, il Servizio I era nel 1915 un'organizzazione artigianale e, a detta di molti, dilettantesca. Valida era stata nei mesi antecedenti le ostilit\u00e0, l'impiego di qualche brillante ufficiale irredentista, fuoriuscito da Trentino, Venezia Giulia, Istria e Dalmazia. \nTra questi il colonnello degli alpini trentino Tullio Marchetti che comand\u00f2 l'Ufficio Informazioni Truppe Operanti (ITO) della 1\u00aa Armata, ma anche i volontari di guerra Cesare Battisti, Damiano Chiesa e Fabio Filzi, i quali fornirono collaborazione all'intelligence italiano. In particolare Battisti oper\u00f2 per conto dell'Ufficio Monografie in Trentino e nel Sud Tirolo dal 1913 al 1914. Con l'inizio della Guerra pass\u00f2 al Servizio I ed agli uffici ITO, per i quali lavor\u00f2 fino al martirio.\nNell'attivit\u00e0 di immediata preparazione al conflitto vanno anche citati i \"Manuali del Servizio Informazioni Italiano\", nei quali erano raccolti tutti i dettagli del modo in cui l'esercito Austro-Ungarico attu\u00f2 la costruzione di avamposti, trincee e, in generale, sistemi difensivi, sull'Isonzo e in Trentino. \nSempre nel corso del conflitto, il Comando Supremo si doter\u00e0 di un Servizio Estero. Nel 1925 il Servizio I diverr\u00e0 Servizio Informazioni Militare (SIM)."}
{"id": "1485877", "revid": "76963", "url": "https://it.wikipedia.org/wiki?curid=1485877", "title": "Antonio D'Atena", "text": "Biografia.\nAllievo di Vezio Crisafulli e di Aldo M. Sandulli, \u00e8 ora professore emerito presso la facolt\u00e0 di giurisprudenza dell'Universit\u00e0 degli studi di Roma Tor Vergata, dove ha insegnato, per un trentennio, diritto costituzionale e diritto regionale. \u00c8, inoltre, docente presso la Libera universit\u00e0 internazionale degli studi sociali Guido Carli (Luiss) di Roma dal 1999. Dal 2012 al 2015 \u00e8 stato Presidente dell\u2019Associazione italiana dei Costituzionalisti (AIC).Dal 1\u00ba gennaio 2003 al 31 maggio 2010 \u00e8 stato Direttore dell'Istituto di Studi sui Sistemi Regionali Federali e sulle Autonomie \"Massimo Severo Giannini\"..\nHa dedicato gran parte della sua produzione scientifica alle problematiche del federalismo e del regionalismo, seguendo l\u2019evoluzione dell\u2019esperienza regionale italiana ed i processi di riforma da cui essa \u00e8 stata interessata.\nOpere.\nBibliografia parziale"}
{"id": "1485879", "revid": "125847507", "url": "https://it.wikipedia.org/wiki?curid=1485879", "title": "Razor (gruppo musicale)", "text": "I Razor sono una band speed thrash metal canadese nata nel 1982 a Guelph, Ontario.\nStoria.\nI Razor si formarono nel 1982 a Guelph, Ontario ad opera di Dave Carlo.\nIl gruppo si \u00e8 sciolto una prima volta nel 1992 per poi riunirsi nel 1997, per la pubblicazione dell'album \"Decibels\". Dopo un nuovo scioglimento la band si \u00e8 riformata nel 2005 e attualmente sta pensando di dare alle stampe un nuovo album.\nNella loro carriera hanno accompagnato in tour band come Slayer, Mot\u00f6rhead e Venom. L'unico membro della formazione originale ancora presente \u00e8 il chitarrista Dave Carlo, principale responsabile della stesura dei testi."}
{"id": "1485880", "revid": "767487", "url": "https://it.wikipedia.org/wiki?curid=1485880", "title": "Victor Brooke", "text": "Fu il nonno del primo Visconte Brookeborough, il terzo Primo Ministro dell'Irlanda del Nord.\nBrooke studi\u00f2 ad Harrow e poi viaggi\u00f2 a lungo, essendo un appassionato di caccia grossa. Dopo il matrimonio si stabil\u00ec in una villa a Pau, dove mor\u00ec di polmonite.\nL'opera sulle antilopi a cui stava lavorando rimase incompiuta alla sua morte. Le incisioni di Joseph Smit e Joseph Wolf furono in seguito riutilizzate nel \"The Book of Antelopes\" (1894-1900) di Philip Sclater e Oldfield Thomas."}
{"id": "1485882", "revid": "1610933", "url": "https://it.wikipedia.org/wiki?curid=1485882", "title": "Daino persiano", "text": ""}
{"id": "1485885", "revid": "320578", "url": "https://it.wikipedia.org/wiki?curid=1485885", "title": "Exile On Main Street", "text": ""}
{"id": "1485888", "revid": "36426", "url": "https://it.wikipedia.org/wiki?curid=1485888", "title": "Codice Bullettone", "text": "Il Codice Bullettone \u00e8 un voluminoso manoscritto che contiene i dati patrimoniali della diocesi di Firenze fin dall'alto medioevo, ed \u00e8 conservato nell'archivio della Curia Arcivescovile di Firenze.\nIl nome deriva dalle \"bullette\" (chiodi) che caratterizzavano la rilegatura originale. \u00c8 una delle fonti pi\u00f9 importanti sui vescovi e sulle propriet\u00e0 della diocesi fiorentina, talvolta l'unica per i vescovi antecedenti all'XI secolo.\nIn particolare fu redatto essenzialmente come registro dei beni immobili episcopali e degli atti ad essi relativi, dei diritti e dei privilegi della curia fiorentina, dal X secolo al 1223. Fu fatto compilare dalla famiglia Visdomini, che era tra quelle che avevano la giurisdizione sulla sede vescovile durante la vacanza (cio\u00e8 quei periodi tra la rinuncia o la morte di un vescovo e l'elezione e insediamento del successivo)."}
{"id": "1485894", "revid": "254059", "url": "https://it.wikipedia.org/wiki?curid=1485894", "title": "Convento e Catacombe dei Cappuccini (Palermo)", "text": "Il convento dei Cappuccini a Palermo, nel quartiere Cuba, \u00e8 annesso alla chiesa di Santa Maria della Pace. Chiesa e convento risalgono al XVI secolo, bench\u00e9 edificati su strutture precedenti. Nel sotterraneo si trovano le famose catacombe dei Cappuccini in stile gotico, cos\u00ec chiamate ma in realt\u00e0 cimitero e non catacomba, cio\u00e8 luogo di culto e riunione paleocristiana.\nDescrizione.\nIl Convento \u00e8 conosciuto in tutto il mondo per la presenza nei suoi sotterranei di un vasto cimitero, che attira la curiosit\u00e0 di numerosi turisti, fin dai secoli scorsi tappa obbligata del \"Grand Tour\" (fu visitato anche da Guy de Maupassant). Le gallerie furono scavate alla fine del XVI secolo in stile gotico con sottotitoli a volte a crociera ogivali costolonate e a volta ogivale; queste formano un ampio cimitero di forma rettangolare. Non sono mai state inventariate le salme ivi presenti, ma si \u00e8 calcolato che debbano raggiungere la cifra di circa 8.000.\nLe mummie, in piedi o coricate, vestite di tutto punto, sono divise per sesso e categoria sociale, anche se la maggior parte di esse appartengono ai ceti alti, poich\u00e9 il processo di imbalsamazione era costoso. Nei vari settori si riconoscono: prelati; commercianti e borghesi nei loro vestiti \"della domenica\"; ufficiali dell'esercito in uniforme di gala; giovani donne vergini, decedute prima di potersi maritare, vestite con il loro abito da sposa; gruppi familiari disposti in piedi su alte mensole, delimitate da sottili ringhiere simili a balconate; bambini; ecc.\nNumerose salme appartengono comunque a frati dell'ordine dei Cappuccini stessi: il primo a essere stato inumato all'interno delle catacombe fu infatti frate Silvestro da Gubbio il 16 ottobre del 1599. La sua salma \u00e8 la prima sulla sinistra subito dopo l'ingresso.\nIl metodo di imbalsamazione prevedeva prima di tutto di far \"scolare\" la salma per circa un anno, dopo averle tolti gli organi interni. Quindi il corpo, pi\u00f9 o meno rinsecchito, veniva lavato con aceto, riempito di paglia, e rivestito con i suoi abiti. Altri metodi, utilizzati specialmente in periodi di epidemie, prevedevano un bagno di arsenico o di acqua di calce.\nEntrando a sinistra, in fondo al primo corridoio, sulla destra, vi sono imponenti monumenti sepolcrali, fra cui il pi\u00f9 grande \u00e8 quello di Giuseppe Grimau (morto nel 1755).\nUna delle mummie pi\u00f9 note \u00e8 quella del campagnolo Antonino Prestigiacomo, morto nel 1844 all'et\u00e0 di 50 anni e imbalsamato con arsenico per via endovasale.\nQuando a met\u00e0 Ottocento le disposizioni sanitarie vietarono le sepolture nelle chiese e nei sotterranei, fu eretto a fianco della chiesa il Cimitero dei Cappuccini.\nMummia di Rosalia Lombardo.\nTra le salme delle Catacombe dei Cappuccini \u00e8 particolarmente nota quella di Rosalia Lombardo, visibile nella Cappella di Santa Rosalia in fondo al primo corridoio, sulla sinistra. Nata a Palermo il 13 dicembre 1918 e ivi morta di polmonite il 6 dicembre 1920, la bambina \u00e8 stata una delle ultime persone a essere ammesse alla sepoltura nella cripta. L'imbalsamazione, fortemente voluta dal padre affranto, fu curata dal professor Alfredo Salafia, lo stesso che imbalsam\u00f2 Francesco Crispi.\nCome si \u00e8 scoperto solo nel 2009 grazie a studi compiuti sugli appunti di Salafia, per l'operazione fu utilizzata una miscela composta da formalina, per uccidere i batteri, alcool, che avrebbe contribuito alla disidratazione, glicerina, per impedire l'eccessivo inaridimento, acido salicilico, che avrebbe impedito la crescita dei funghi, e sali di zinco, che conferiscono rigidit\u00e0. La bambina appare intatta (infatti attraverso una radiografia accurata si pu\u00f2 notare che anche l'intero corpo della piccola \u00e8 perfettamente integro, si possono vedere chiaramente gli emisferi cerebrali e il fegato) tanto da destare l'impressione che stia dormendo, e da meritare il soprannome di \"Bella addormentata\".\nNonostante il processo di mummificazione, nel corso degli anni il corpo ha iniziato a presentare piccoli segni di decomposizione. \u00c8 stato quindi necessario collocare la storica bara all'interno di una teca ermetica di acciaio e vetro, satura di azoto, che impedisce la crescita di microrganismi, tenuta alla temperatura costante di 20\u00a0\u00b0C e con umidit\u00e0 del 65%.\nAnaloghi cimiteri in Sicilia.\nOltre alle note catacombe dei Cappuccini di Palermo e alla serie di S. Maria della Grazia di Comiso, si ricordano i siti di Savoca, Piraino, Santa Lucia del Mela, Novara di Sicilia e Militello Rosmarino, tutti localizzati nella porzione nord-orientale dell'isola (provincia di Messina) oltre alle piccole catacombe dell'Eremo di Santa Rosalia a santo Stefano di Quisquina (provincia di Agrigento)."}
{"id": "1485895", "revid": "2134764", "url": "https://it.wikipedia.org/wiki?curid=1485895", "title": "Klaudio Ndoja", "text": "Carriera.\nCresciuto nel Vllaznia Scutari, nel 1998 sbarca in Italia su un gommone di clandestini, vicenda che ha ispirato il libro \"La Morte \u00e8 certa, la Vita no - La Storia di Klaudio Ndoja\". Dopo un inizio nel CSI grazie a un parroco milanese e due anni di dilettantismo a Desio, Ndoja viene ingaggiato dal Casalpusterlengo. Successive tappe a Sant'Antimo e Borgomanero, prima di approdare nella Serie A con l'Orlandina. Dopo l'esclusione dell'Orlandina dalla serie A si accasa in Legadue allo Scafati Basket, dove giocher\u00e0 35 partite tra regular season e play-off, realizzando 19,8 minuti e 8,4 punti di media a partita.\nNel 2009 si trasferisce all'Aurora Basket Jesi.\nL'anno successivo rappresenta l'Italia al \"3vs3 Street Basket World Championship\", che si \u00e8 svolto a Mosca dal 28 luglio al 1\u00ba agosto 2010.\nDurante la manifestazione il terzetto azzurro guidato da Ndoja, e composto anche dal suo ex compagno di squadra \u00d3scar Gugliotta, si classificher\u00e0 al terzo posto a scapito della Romania.\nInoltre le ottime percentuali dall'arco consentiranno all'ala italo-albanese di aggiudicarsi il premio come miglior tiratore del torneo.\nIl 19 agosto 2010 viene ufficialmente presentato dal Basket Club Ferrara alla stampa. Dove totalizzer\u00e0 33,6 minuti e 14,7 punti di media stagionali.\nNonostante fosse richiesto da alcune societ\u00e0 di Lega A, nella stagione 2011-12 si accorda con la formazione di Brindisi, partecipante al campionato di Legadue, di cui \u00e8 subito capitano. Costretto a saltare il finale di stagione regolare per un infortunio muscolare, torna a disposizione per guidare la sua squadra nei playoff, e ottenendo la promozione in Serie A nella gara 4 di finale contro Pistoia, dopo solo un anno di permanenza in Legadue. Nell'estate del 2013 viene ingaggiato dalla Guerino Vanoli Basket.\nNazionale.\nHa partecipato e vinto con la nazionale albanese under 18 la FIBA Europe Under-18 Championship \"Division C\" svoltasi a Malta nel 2003, contro le rappresentative di Scozia, Andorra, Malta e Gibilterra.\nIn questo torneo Ndoja conquista la classifica marcatori segnando complessivamente 85 punti, con un massimale a referto di 29 punti 10 rimbalzi e 4 assist realizzati contro la Scozia.\nNell'estate del 2012 risponde alla convocazione della nazionale maggiore albanese per partecipare alle qualificazioni del Campionato europeo di Basket 2013.\nCaratteristiche.\nAtleta dotato di grande prestanza fisica, viene definito particolarmente duttile per la sua capacit\u00e0 di giocare sia da numero 3 sia da 4, grazie anche alle sue buone doti di tiratore.\nPer il suo carattere deciso e determinato viene soprannominato \"Il Gladiatore\""}
{"id": "1485896", "revid": "1305772", "url": "https://it.wikipedia.org/wiki?curid=1485896", "title": "Provincia di Santa Cruz", "text": ""}
{"id": "1485897", "revid": "729019", "url": "https://it.wikipedia.org/wiki?curid=1485897", "title": "Vittorio Sogno", "text": "Tra il 1932 e il 1934 fu comandante del Servizio Informazioni Militare (SIM). Durante il corso della seconda guerra mondiale fu comandante della 20\u00aa Divisione fanteria \"Friuli\", del VII Corpo d'armata, del XVII Corpo d'armata, del XXX Corpo d'armata e del II Corpo d'armata.\nBiografia.\nNacque a Spoleto il 24 luglio 1885. Dopo aver frequentato la Regia Accademia di Artiglieria e Genio di Torino ne usc\u00ec con il grado di sottotenente dell'arma del genio nel 1904, assegnato al 3\u00ba reggimento genio. Passato al 2\u00ba reggimento genio nel 1912, come ufficiale di Stato maggiore partecip\u00f2 alla guerra italo-turca del 1911-1912 e alla prima guerra mondiale, formalmente assegnato al comando del I corpo di Torino.\nTenente colonnello nel corpo di stato maggiore (anzianit\u00e0 7 ottobre 1917), fu capo sezione dello SM centrale sino al 1\u00ba maggio 1924 ed effettivo al 7\u00ba raggruppamento genio, dal 30 giugno 1924 e all'8\u00ba reggimento genio, dal 20 ottobre 1926.\nPromosso colonnello l'8 maggio 1927, dal seguente 1\u00ba gennaio 1928 fu nominato comandante dell'11\u00ba reggimento genio.\nSogno s'avvicin\u00f2 quindi al mondo dell'intelligence e tra il 1932 e il 1934, fu alla guida del Servizio Informazioni Militare (SIM), dello stato maggiore del Regio esercito. Fu poi comandante del genio del Corpo d'armata di Firenze e in seguito, promosso generale di brigata il 16 giugno 1935, fu vicecomandante della 126\u00aa Divisione fanteria \"Assietta\" II, partecipando marginalmente alla guerra d'Etiopia.\nPromosso generale di divisione il 21 novembre 1937, l'anno successivo divenne comandante della 20\u00aa Divisione fanteria \"Curtatone e Montanara\", in seguito ridenominata 20\u00aa Divisione fanteria \"Friuli\" nel 1939, alla sua guida partecip\u00f2 alle prime operazioni belliche dopo l'entrata in guerra del Regno d'Italia, avvenuta il 10 giugno 1940. Lasciato il comando della divisione il 31 agosto dello stesso anno, il giorno successivo pass\u00f2 alla guida (facente funzioni) del VII Corpo d'armata di Firenze sino al 14 aprile 1941, transitando poi al Ministero della guerra ed al comando del XVII Corpo d'armata a Roma per riprendere poco dopo, il 3 novembre 1941, il comando del VII Corpo d'armata che mantenne fino al 9 giugno 1942, quando fu rinominato XXX.\nElevato al grado di generale di corpo d'armata il 1\u00ba gennaio 1942, dopo aver assunto il comando del corpo di spedizione (XXX corpo d'armata, gi\u00e0 VII) che in agosto avrebbe dovuto conquistare l'isola di Malta (Operazione C3), tra il novembre 1942 e l'8 maggio 1943 fu ancora al comando del XXX Corpo d'armata, ora operante in Tunisia. Sfuggito alla resa delle armate dell'Asse in Tunisia, con uno degli ultimi voli per Castelvetrano l'8 maggio, dal 5 luglio al 1\u00ba settembre seguente fu comandante del II Corpo d'armata a Siena, poi sostituito dal generale Gervasio Bitossi.\nDesignato, dal 9 settembre, ad assumere il comando della 9\u00aa Armata a Tirana (Albania), in sostituzione del generale Lorenzo Dalmazzo, ne fu impedito il trasferimento per la proclamazione dell'armistizio dell'8 settembre 1943, che lo colse di sorpresa a Roma poche ore prima della partenza.\nQui si dedic\u00f2, insieme ai generali Giacomo Carboni e Antonio Sorice, ad organizzare un tentativo di sostituire come capo del governo il Maresciallo d'Italia Pietro Badoglio con il parigrado Enrico Caviglia. Nel tentativo di organizzare la difesa della Capitale, divenne Capo di stato maggiore, ombra del Maresciallo Caviglia, tentando di avviare trattative coi tedeschi, poi rese vane dallo svolgersi degli eventi.\nNel 1944 fu presidente del Tribunale supremo militare per le terre liberate. Va in congedo nel 1947. Autore, fra l'altro, di una documentata storia del XXX Corpo d'Armata che si fece onore nell'ultima battaglia italiana in Africa settentrionale, mor\u00ec nel 1971."}
{"id": "1485903", "revid": "107831", "url": "https://it.wikipedia.org/wiki?curid=1485903", "title": "Graspop", "text": ""}
{"id": "1485904", "revid": "149726", "url": "https://it.wikipedia.org/wiki?curid=1485904", "title": "Trilobitomorpha", "text": ""}
{"id": "1485906", "revid": "1305772", "url": "https://it.wikipedia.org/wiki?curid=1485906", "title": "La Reina", "text": "La Reina pi\u00f9 riferirsi a diverse localit\u00e0 dell'America latina:"}
{"id": "1485918", "revid": "1149807", "url": "https://it.wikipedia.org/wiki?curid=1485918", "title": "Oh! great", "text": "Oh! great \u00e8 lo pseudonimo utilizzato dal mangaka e dal suo team per firmare le proprie opere. Nasce come gioco di parole partendo dal suo vero nome, letto \"alla giapponese\". Inoltre \"Oh\" , significa \"re\" in giapponese, il che rende possibile intendere il suo pseudonimo come \"Grande re\".\nBiografia.\nNato a Hyuga (prefettura di Miyazaki), Ogure inizi\u00f2 la sua carriera da fumettista disegnando per diversi anni brevi storie hentai, tra cui \"September Kiss\". Il suo successo popolare arriv\u00f2 per\u00f2 con \"Inferno e paradiso\", pubblicato per la prima volta nel 1997 dalla rivista \"seinen\" \"Ultra Jump\", da cui \u00e8 stato tratto un omonimo anime.\nOpere.\nSebbene in un primo momento non abbiano avuto molto successo, grazie a \"Inferno e paradiso\" prima e \"Air Gear\" poi, queste hanno reso Oh! great un fumettista celebre tra gli appassionati di manga. \nLe sue opere sono caratterizzate da frequenti scene di nudit\u00e0 femminili mischiate a violenza e commedia demenziale."}
{"id": "1485920", "revid": "228587", "url": "https://it.wikipedia.org/wiki?curid=1485920", "title": "Sfera locale", "text": "Si definisce sfera locale nel punto \"P\" dell'ellissoide, la sfera tangente al punto \"P\" considerato dell'ellissoide e avente il raggio R uguale alla media geometrica fra \u03c1 e \"N\", in cui \u03c1 \u00e8 il pi\u00f9 piccolo raggio di curvatura di tutte le ellissi che passano in \"P\", mentre \"N\" corrisponde al massimo raggio di curvatura fra tutte le ellissi che passano in P. Quest'ultimo valore \u00e8 chiamato anche \"gran normale\".\nApplicazione in geodesia.\nIl campo sferico \u00e8 quella zona di terreno attorno al punto \"P\", di raggio non superiore ai 110 km, in cui si pu\u00f2 considerare la Terra sferica anzich\u00e9 ellissoidica, per ogni fine pratico; infatti gli scarti nelle distanze calcolate tra i due punti, prima sull'ellissoide e poi sulla sfera, sono di circa 1 parte su 100 milioni del loro valore ellissoidico, mentre gli angoli sferici si discostano da quelli ellissoidici di qualche millesimo di secondo."}
{"id": "1485921", "revid": "1149807", "url": "https://it.wikipedia.org/wiki?curid=1485921", "title": "Air Gear", "text": " \u00e8 uno sh\u014dnen manga scritto ed illustrato da Ito \"Oh! great\" \u014cgure. \"Air Gear\" ruota intorno alla vita di Itsuki Minami, noto anche come \"Ikki o Crow\", ma anche come \"Baby Face\", \"Lil\" (o Little Crow), ed i suoi amici. La storia segue il loro inizio nell'utilizzare le Air Gear, un'invenzione derivata da pattini normali. Le parti iniziali della trama introducono i personaggi che alla fine si uniranno a Ikki. Con il continuare la storia, si concentra sui loro ruoli come Storm Riders e sulla loro ricerca di arrivare sulla cima della Trophaeum Tower. Pubblicato in origine sulla rivista contenitore \"Weekly Sh\u014dnen Magazine\" da novembre 2002 a maggio 2012. I singoli capitoli sono stati raccolti in 37 volumi formato \"tank\u014dbon\" e pubblicati dal 16 maggio 2003 al 17 luglio 2012. In Italia il manga \u00e8 pubblicato dalla casa editrice Panini Comics, nella divisione Planet Manga, a partire dal 23 marzo 2007, concludendosi il 16 marzo 2013 con l'uscita del 37\u00b0 albo. Nel 2006 il manga ha vinto il primo premio per la categoria \"sh\u014dnen\" nel Kodansha Manga Award.\nNel 2006 ha ricevuto una trasposizione in un anime da 25 episodi realizzato da Toei Animation trasmesso dal 4 aprile al 26 settembre 2006. Inoltre sono stati realizzati tre OAD dallo studio di animazione Satelight.\nTrama.\nLa storia ha inizio con una scaramuccia tra due diverse scolaresche per il possesso del territorio. Minami \"Ikki\" Itsuki, capo di una delle due bande belligeranti, riesce a vincere contro gli avversari, che prima di andarsene lo minacciano di mandare come rappresaglia i loro amici Skull Saders, un team di storm riders (letteralmente \"domatori della tempesta\", sono gli utilizzatori di Air Treck) famosi per la loro spietatezza.\nIl giorno dopo gli Skull linciano i poveri compagni di Ikki, il quale si ritrover\u00e0 impotente davanti a un team numericamente superiore e inoltre munito di Air Treck (speciali pattini a motore che permettono di compiere acrobazie mortali e spettacolari, abbreviato anche in \"AT\"). Ikki viene sconfitto e umiliato pesantemente, e al suo ritorno a casa le sorelle adottive, le quattro sorelle Noyamano, anch'esse facenti parte di un team che utilizza le AT, decidono di vendicare il povero fratello adottivo e andare di persona al covo degli Skull.\nLa notte vede l'annientamento degli Skull, debolissimi in confronto alla Sleeping Forest, il leggendario team a cui appartengono le sorelle Noyamano. Il loro capo Maga, come ultimo disperato tentativo di salvarsi la faccia, sfida Ikki a una battaglia di Air Treck, dalla quale quest'ultimo ne uscir\u00e0 vincitore. Inizia cos\u00ec l'appassionante carriera del ragazzo che, ormai completamente affascinato da questo nuovo mezzo tecnologico, punter\u00e0 sempre pi\u00f9 in alto per tentare di diventare infine il \"Re del Cielo\", il pi\u00f9 forte e temuto Storm Rider esistente.\nMedia.\nManga.\nPubblicato in origine sulla rivista contenitore \"Weekly Sh\u014dnen Magazine\" da maggio 2003 a maggio 2012. I singoli capitoli sono stati raccolti in 37 volumi formato \"tank\u014dbon\" e pubblicati dal 16 maggio 2003 al 17 luglio 2012. Un'edizione italiana \u00e8 pubblicata dalla casa editrice Panini Comics, nella divisione Planet Manga, a partire dal 23 marzo 2007 a cadenza prima mensile, successivamente bimestrale ed infine trimestrale. Essa si \u00e8 conclusa con il 37\u00ba albo il 16 marzo 2013. Negli Stati Uniti il manga \u00e8 stato pubblicato prima da Del Rey Manga, che ha pubblicato il primo volume il 25 luglio 2006, e poi da Kodansha Comics USA a partire dal volume 18, uscito nel giugno 2011.\nAnime.\nNel 2006 \u00e8 stata prodotta una trasposizione anime in 25 episodi (pi\u00f9 un episodio speciale) da parte di Toei Animation, trasmessa in Giappone dal 4 aprile al 26 settembre 2006, i cui diritti sono stati acquistati in Italia dalla Yamato Video.\n\u00c8 stato prodotta anche una serie OAD, composta da tre episodi, intitolata ; il primo OAV \u00e8 uscito in Giappone il 17 novembre 2010, il secondo il 17 marzo 2011 e il terzo \u00e8 stato pubblicato il 17 giugno 2011, allegati alle edizioni limitate dei volumi 30, 31 e 32 del manga. Il primo OAD narra le vicende legate al 16\u00b0 \"tank\u014dbon\" del manga (ovvero lo scontro tra Ikki e Ringo), mentre nel secondo e nel terzo \u00e8 raccontata la battaglia virtuale tra i Kogarasumaru e i membri della vecchia Sleeping Forest (rispettivamente nel 24\u00b0 e nel 25\u00b0 \"tank\u014dbon\"). Gli OAD sono stati realizzati dallo studio di animazione Starlight.\nMusical.\nIl manga \u00e8 stato adattato anche in un musical chiamato \"Musical Air Gear\" venendo rappresentato dal 7 al 21 gennaio 2007. I ruoli di Ikki, Kazuma e Spitfire sono stati interpretati rispettivamente da Kenta Kamakari, KENN e Kenjiro Tsuda. Per il suo successo ha anche avuto una replica a maggio 2007 intitolata , col cast precedente, ad eccezione di Kenta Kamaraki, che ha ripreso i vecchi ruoli. Ad aprile 2010 il musical ha avuto un'ulteriore replica chiamata \"Musical Air Gear vs. Bacchus Top Gear Remix\"."}
{"id": "1485923", "revid": "84184", "url": "https://it.wikipedia.org/wiki?curid=1485923", "title": "Province del Cile", "text": "Le province del Cile costituiscono la suddivisione territoriale di secondo livello del Paese, dopo le regioni, e sono pari a 54; esse si suddividono a loro volta in comuni, in tutto 346.\nFino al 1980 le province hanno rappresentato la suddivisione territoriale di primo livello. Esse erano: Tarapac\u00e1, Antofagasta, Atacama, Coquimbo, Aconcagua, Valpara\u00edso, Santiago, O'Higgins, Colchagua, Curico, Talca, Maule, Linares, Nuble, Concepci\u00f3n, Arauco, Biob\u00edo, Malleco, Caut\u00edn, Valdivia, Osorno (dal 1940), Llanquihue, Chilo\u00e9, Ais\u00e9n (dal 1929) e Magallanes (dal 1929).\nProfili istituzionali.\nOgni governo provinciale (\"Gobernacion provinciale\") \u00e8 guidato da un governatore (\"gobernador\") nominato dal presidente della Repubblica. Il governatore esercita i propri poteri in conformit\u00e0 con le istruzioni dell'intendente regionale (\"intendente\"). Il governatore \u00e8 affiancato dal Consiglio economico e sociale provinciale (\"Consejo Econ\u00f3mico y Social Provinciale\" o \"CESPRO\"). L'unica eccezione \u00e8 costituita dalla Provincia di Santiago, che non prevede un governo provinciale, il quale \u00e8 sostituito dalla Regione Metropolitana di Santiago: nel gennaio 2001, \u00e8 stata creata la Delegazione Provinciale di Santiago con l'attribuzione di un delegato provinciale, che esercita le tipiche funzioni di un governatore provinciale per conto del rispettivo intendente."}
{"id": "1485925", "revid": "729019", "url": "https://it.wikipedia.org/wiki?curid=1485925", "title": "Edoardo Driquet", "text": "Biografia.\nEdoardo Driquet \u00e8 uno di quei patrioti ungheresi che sceglie l'Italia come patria d'elezione. Nel 1838 \u00e8 cadetto nel reggimento Ceccopieri. Nel 1845 diviene sottotenente e combatte nel 1848 in Italia. Nel 1851 viene a far parte dell'Esercito del Regno di Sardegna, militando prima nel 5\u00ba reggimento e poi nello Stato Maggiore. Combatte durante la seconda guerra di indipendenza alla battaglia di San Martino, ove ottiene l'Ordine Militare di Savoia.\nCon l'unit\u00e0 d'Italia raggiunge nel 1863 il grado di colonnello e gli viene affidato il nascituro Ufficio I, primo embrione dell'intelligence italiano. La scelta del comandante e di alcuni suoi collaboratori \u00e8 dovuta al vantaggio della conoscenza delle lingue che si parlano nell'impero.\nNel marzo 1866 \u00e8 inviato al seguito del generale Giuseppe Govone a Berlino per negoziare con Bismarck e von Moltke l'alleanza italo-prussiana che porta alla terza guerra di indipendenza. All'indomani della sconfitta nella battaglia di Custoza vengono riversate sull'Ufficio I accuse di inefficienza che ne causano il subitaneo scioglimento.\nNel 1877 Driquet \u00e8 nominato maggiore generale e comandante della divisione Palermo. A seguire \u00e8 comandante in seconda del corpo di Stato Maggiore, comandante delle divisioni Brescia e Verona. Nel 1887 ottiene il comando dell'VIII Corpo d'armata.\nNel marzo 1891 Driquet \u00e8 nominato dal presidente del Consiglio di Rudin\u00ec membro della commissione d'inchiesta sulle brutalit\u00e0 commesse nella colonia d'Eritrea dal tenente dei carabinieri Livraghi e dall'ufficiale di polizia Cagnassi.\nNel 1894 \u00e8 posto in ausiliaria. Il 25 ottobre 1896 \u00e8 nominato Senatore del Regno e nel 1899 va a riposo dal Regio Esercito."}
{"id": "1485926", "revid": "1305772", "url": "https://it.wikipedia.org/wiki?curid=1485926", "title": "FuG 200 Hohentwiel", "text": "Il FuG 200 Hohentwiel era un'apparecchiatura radar di ricerca ASV (Anti-Surface Vessel) costruito dall'azienda tedesca Lorenz negli anni quaranta ed usato da alcuni velivoli della Luftwaffe per la rilevazione di navi e per l'assistenza alla navigazione durante la seconda guerra mondiale.\nDescrizione tecnica.\nIl FuG 200 era costituito da un trasmettitore ad alta potenza che operava sulla frequenza dei 550 MHz, dotato di due valvole termoioniche, un ricevitore supereterodina, ed un tubo catodico. Il sistema di antenne consisteva in tre sezioni, una di trasmissione e due di ricezione. L'antenna di trasmissione consisteva di otto dipoli a mezza lunghezza d'onda alimentati in serie ed accoppiati sulla stessa struttura, montati su una staffa nella parte anteriore della fusoliera e puntati in avanti rispetto alla linea di volo. Il ricevitore non aveva un amplificatore rf. Quando era collegato, tramite degli attuatori elettrici, le due antenne collocate a dritta ed a babordo della fusoliera si muovevano alternativamente di 30\u00b0 rispetto alla linea di volo.\nNella parte inferiore a destra c'era una sezione con quattro manopole che servivano per le calibrazioni dell'apparecchiatura. L'interruttore superiore serviva per accendere e spegnere l'apparecchiatura. La manopola inferiore controllava il guadagno del ricevitore. La levetta di destra era autocentrante e serviva per la registrazione fine della frequenza mentre quella di sinistra era utilizzata quando si superavano i 2\u00a0000 m di altezza.\nLa scala delle distanze incisa sul vetro dello schermo del tubo catodico coincideva con la base dei tempi verticale ed era calibrata da zero a 150 km ad intervalli di 10 km, intervalli che diventavano progressivamente pi\u00f9 piccoli all'avvicinarsi del fondo scala. A causa dell'eco dal suolo, le letture non risultavano soddisfacenti se ottenute ad una distanza minore di tre km. Per ovviare a questo problema, alcuni FuG 200 furono modificati dotandoli di un interruttore che permetteva di ingrandire la scala in modo che le distanze potessero essere lette ad intervalli di 50 m.\nPoich\u00e9 l'apparecchiatura era fornita di un telecomando, l'apparato ricevente ed il trasmettitore non erano probabilmente accessibili durante il volo.\nPer il bombardamento notturno i risultati migliori sono stati ottenuti tramite l'uso concomitante del FuG 200 Hohentwiel, del sistema di navigazione X-Ger\u00e4t e degli altimetri FuG 101, FuG 101 A, o FuG 103."}
{"id": "1485929", "revid": "46291", "url": "https://it.wikipedia.org/wiki?curid=1485929", "title": "Azorella compacta", "text": "La yareta o llareta (\"Azorella compacta\") \u00e8 una specie botanica originaria delle Ande e vive tra i 3000 e 4500 metri di quota.\n\u00c8 stata intensamente sfruttata come combustibile domestico ed industriale. Attualmente \u00e8 una pianta protetta."}
{"id": "1485933", "revid": "599", "url": "https://it.wikipedia.org/wiki?curid=1485933", "title": "Digrafo monogeno", "text": ""}
{"id": "1485935", "revid": "1494169", "url": "https://it.wikipedia.org/wiki?curid=1485935", "title": "5S", "text": ""}
{"id": "1485940", "revid": "1428919", "url": "https://it.wikipedia.org/wiki?curid=1485940", "title": "Muda (termine giapponese)", "text": " \u00e8 un termine giapponese che identifica attivit\u00e0 inutili o che non aggiungono valore o improduttive. Nella cultura locale lo spreco \u00e8 visto come un atto \"disonorevole\", quasi peccaminoso. \nFa parte dei concetti \"lean\", alla base del Toyota Production System.\nIl sistema di produzione Toyota applic\u00f2 per primo questi concetti creando un processo \nmirante a produrre solo i beni o i servizi richiesti dal cliente e che il medesimo era disposto a pagare. Al concetto di \"muda\" vanno legati anche quelli di \"muri\" (inteso come sovraccarico di una risorsa oppure come richiesta o risorsa irragionevole e/o illogica), e di \"mura\" (irregolarit\u00e0 o incoerenza di un processo).\nIn questa filosofia aziendale si possono individuare sette sprechi principali (i sette \"muda\").\nI sette sprechi.\nI seguenti \"sette sprechi\" identificano e classificano risorse che usualmente sono degli sprechi. Essi sono stati identificati da Taiichi \u014cno, ingegnere capo Toyota, come parte del Toyota Production System.\nDifetti.\nSono errori di realizzazione e rifacimenti od anche produzione di parti e prodotti non necessari. Difetti alla qualit\u00e0 portano il cliente a rifiutare il prodotto. Lo sforzo necessario a cercare questi difetti \u00e8 uno spreco.\nSovrapproduzione.\nLa sovrapproduzione \u00e8 la produzione o l'acquisizione di beni prima che siano effettivamente richiesti. \u00c8 uno spreco molto pericoloso per le aziende perch\u00e9 tende a nascondere problemi di produzione. La sovrapproduzione deve essere immagazzinata, gestita e protetta, generando quindi altri sprechi.\nTrasporti.\nOgni volta che un prodotto \u00e8 trasferito rischia di essere danneggiato, perso, ritardato, etc., cos\u00ec diventa un costo che non produce valore. I trasporti non introducono alcuna trasformazione al prodotto che il cliente sia disposto a pagare.\nAttese.\nSi riferisce sia al tempo impiegato dai lavoratori nell'attesa che la risorsa sia disponibile, sia al capitale immobilizzato in beni e servizi che non sono ancora stati consegnati al cliente.\nScorte.\nLe scorte, siano esse in forma di materie prime, di materiale in lavorazione (WIP), o di prodotti finiti, rappresentano un capitale che non ha ancora prodotto un guadagno sia per il produttore che per il cliente. Ciascuna di queste tre voci che non sia ancora elaborata per produrre valore \u00e8 uno spreco.\nMovimento.\n\u00c8 simile ai trasporti, ma si riferisce, anzich\u00e9 ai prodotti, ai lavoratori o alle macchine. Questi possono subire danneggiamenti, usure, problemi di sicurezza. \nProcessi inutilmente costosi.\nUsare pi\u00f9 risorse rispetto a quelle effettivamente necessarie per le attivit\u00e0 produttive o aggiungere funzioni in pi\u00f9, oltre a quelle che aveva originariamente richiesto il cliente, produce solo sprechi.\nC'\u00e8 un particolare problema in tal senso che riguarda gli operatori. Gli operatori che possiedono una qualifica superiore a quella necessaria per realizzare le attivit\u00e0 richieste, generano dei costi per mantenere le proprie competenze che vanno sprecati nella realizzazione di attivit\u00e0 meno qualificate."}
{"id": "1485941", "revid": "226458", "url": "https://it.wikipedia.org/wiki?curid=1485941", "title": "Miglioramento continuo", "text": ""}
{"id": "1485942", "revid": "228587", "url": "https://it.wikipedia.org/wiki?curid=1485942", "title": "Castelmauro", "text": "Castelmauro (\"Ca\u0161tell\u00f9cce\" in molisano) \u00e8 un comune italiano di abitanti della provincia di Campobasso, in Molise. Fino al 1885 era denominato Castelluccio Acquaborrana.\nStoria.\nFondato nel XII secolo, il borgo vide la costruzione di un castello nel XIII secolo, di propriet\u00e0 dei Canzano.\nIn origine il borgo era chiamato \"Castelluccio Acquaborrana\".\nNel 1885 assunse il nome attuale.\nMonumenti e luoghi d'interesse.\nPalazzo ducale.\nIl vecchio castello, oggi residenza signorile, fu edificato nel XIII secolo. Di propriet\u00e0 dei Canzano, successivamente ceduto a diversi altri proprietari. Si tratta di una compatta costruzione residenziale priva di torri perch\u00e9 non ebbe mai funzioni militari.\nPianta rettangolare con bastioni e cortile interno. Sopra il portale vi \u00e8 lo stemma nobile.\nChiesa di San Leonardo.\nLa chiesa fu costruita nel XII secolo, infatti ne \u00e8 testimonianza un'iscrizione bizantina sulla facciata che ricorda il vescovo Giambattista Lomellino.\nLa facciata si fonde con una porta urbica, con arco gotico, e pertanto \u00e8 molto stretta: il portale decorato \u00e8 rinascimentale. Il campanile \u00e8 a torre.\nL'interno \u00e8 stato trasmesso in forma barocca, rimodellato nel XVII secolo, con intonaci lill\u00e0. Si conserva un ricco pulpito di legno del Settecento.\nCultura.\nOsservatorio Boccardi.\nNel 2008 \u00e8 stato inaugurato un osservatorio astronomico, interamente finanziato dalla provincia di Campobasso e prendendo il nome da Giovanni Boccardi, insigne astronomo nato a Castelmauro. \u00c8 situato a 1042\u00a0m s.l.m. e dispone di un telescopio a montatura altazimutale robotizzata, in configurazione Ritchey-Chr\u00e9tien e con specchio primario del diametri di 60\u00a0cm.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nCalcio.\nLa principale squadra di calcio della citt\u00e0 \u00e8 l\"'A.S.D. C.S.C. Castelmauro 1986\" che milita in Promozione Molise. \u00c8 nata nel 1986."}
{"id": "1485945", "revid": "125325419", "url": "https://it.wikipedia.org/wiki?curid=1485945", "title": "Rodovetro", "text": "Un rodovetro, o anche in inglese cel, \u00e8 un particolare foglio trasparente in acetato di cellulosa sul quale il disegno dell'animatore viene stampato sopra e poi dipinto, questo procedimento si svolge per ogni singolo fotogramma che comporr\u00e0 la sequenza animata di un cartone animato. L'invenzione del rodovetro si colloca nel 1914 ed \u00e8 attribuita ad Earl Hurd.\nL'etimologia della parola \u2018rodovetro\u2019 proviene dal nome commerciale (Rhodoid) dei fogli di acetato, prodotti per la prima volta in Italia (1938) da un'azienda di Rho, alle porte di Milano.\nLa tecnica.\nLa realizzazione di un fotogramma completo utilizzando la tecnica del rodovetro si sviluppa in tre fasi:\nRisultato finale.\nA lavoro ultimato, il rodovetro viene posizionato sopra il fondale. Sul rodovetro c'\u00e8 solo l'elemento animato, mentre il resto del foglio rimane trasparente, lasciando visibile lo sfondo. Quindi, con una telecamera viene fotografato il frame.\nUn frame pu\u00f2 essere composto anche da pi\u00f9 rodovetri sovrapposti (\"multi-layer cel\"). Questa tecnica \u00e8 utilizzata quando nella stessa scena ci sono pi\u00f9 elementi animati. In alcuni casi, i movimenti degli occhi e della bocca vengono realizzati su rodovetri a parte per non dover disegnare ogni volta l'intero volto."}
{"id": "1485951", "revid": "111577036", "url": "https://it.wikipedia.org/wiki?curid=1485951", "title": "Coro Euridice", "text": "Il Coro Euridice \u00e8 la pi\u00f9 antica istituzione corale di Bologna. Nacque come coro orfeonico intorno al 1880 nell'ambito delle \"balle canore\" che animavano i rioni della Bologna ottocentesca. Da coro con caratteristiche lirico-popolari (fu chiamato spesso per le rappresentazioni operistiche del Teatro Comunale) si trasform\u00f2 nella prima met\u00e0 del Novecento in coro polifonico.\nMolti direttori si sono susseguiti alla guida del coro, fra i quali Raffaele Santoli, Giovanni Baravelli, Vittore Veneziani, Adone Zecchi, Fulvio Angius, Bruno Zagni.\nDal 1976 il coro \u00e8 diretto da Pier Paolo Scattolin; in questi anni il repertorio si \u00e8 ampliato alla musica del Novecento e contemporanea ed \u00e8 stato eseguito in maniera continuativa un repertorio corale-sinfonico (Requiem e Kroenungmesse di Mozart, Anthems di Haendel, Gloria di Vivaldi, Carmina Burana di Orff, etc.) e cameristico.\nIl coro ha tenuto concerti in Italia e all'estero per importanti associazioni musicali in stagioni di musica da camera, festivals internazionali e in programmazioni di Enti teatrali e Universit\u00e0; ha realizzato incisioni riguardanti la parte pi\u00f9 significativa del proprio repertorio; si segnalano inoltre alcune \"prime\" esecuzioni in epoca moderna di musica rinascimentale ottocentesca e contemporanea.\nTourn\u00e9e.\n2002 - Norvegia - Festival Internazionale di Tromso\n2004 - Rassegna Internazionale di musica sacra a Loreto\n2005 - Tourn\u00e9e in Belgio e Germania durante la quale il coro si esibito nel festival di Midi-Minimes a Bruxelles e Leuven\n2009 - Tourn\u00e9e in Finlandia e Svezia\n2011 - Tourn\u00e9e in Spagna (Siviglia, La Coruna, Santiago de Compostela)\n2012 - World Bach Festival, Palazzo Pitti, Firenze\n2012 - Tourn\u00e9e in Sardegna, Carmina Burana all'interno della rassegna Omaggio a Carl Orff organizzata dall'Associazione Studium Canticum di Cagliari\n2012 - Tourn\u00e9e in Inghilterra durante la quale il coro si \u00e8 esibito oltre che a Londra e Oxford, in prestigiose sedi quali il Trinity College di Cambridge e la Lady Chapel della Cattedrale di Ely\n2014 - Tourn\u00e9e in Svizzera e Germania"}
{"id": "1485952", "revid": "124566107", "url": "https://it.wikipedia.org/wiki?curid=1485952", "title": "Dino Ciani", "text": "Biografia.\nNativo di Fiume, allora citt\u00e0 italiana, cresce e inizia i suoi studi musicali a Genova, dove la famiglia si rifugia esule alla fine della guerra e dove impara a suonare il pianoforte sotto la guida dapprima di Bianca Rodinis ed in seguito Martha Del Vecchio.\n\u00c8 un ragazzo precoce, dotato di una rara sensibilit\u00e0 e di memoria ferrea. Negli studi brucia le tappe: a quattordici anni si diploma come privatista al Conservatorio di Musica \"Santa Cecilia\" di Roma con il massimo dei voti e nello stesso anno tiene il suo primo concerto pubblico a Santa Margherita Ligure. Segue a Parigi e Siena i corsi di perfezionamento tenuti da Alfred Cortot, e tra il giovane studioso e l'ormai anziano artista si stabilisce un legame di reciproca ammirazione e di sincero affetto.\nNel 1961 Ciani vince a Budapest il secondo Premio al Concorso Liszt-Bart\u00f3k, l'anno seguente registra per la casa genovese Dynamic le quattro Sonate di Carl Maria von Weber, cui seguiranno un'importante antologia di Bart\u00f2k e gli Studi di Chopin e pi\u00f9 tardi le registrazioni con la Deutsche Grammophon: ancora Weber, Chopin, Bach e l'integrale dei Preludi di Debussy. Inizia cos\u00ec una brillante carriera concertistica internazionale, che vedr\u00e0 Ciani impegnato in concerti memorabili (l'integrale delle Sonate di Beethoven a Torino, le ultime opere pianistiche di Fryderyk Chopin a Roma, l'integrale dei Notturni di Chopin al Piccolo di Milano, la collaborazione col baritono Claudio Desderi nei grandi cicli liederistici schubertiani), a Parigi, alla Carnegie Hall, spesso accanto a direttori del livello di Gianandrea Gavazzeni, Claudio Abbado, John Barbirolli, Thomas Schippers, Vittorio Gui, Bruno Bartoletti e Riccardo Muti, con un repertorio eccezionalmente ampio e variegato per un pianista di trent'anni. Carlo Maria Giulini diriger\u00e0 il suo ultimo concerto a Chicago e a Milwaukee nel marzo 1974 (il \"Terzo\" di Beethoven) per pianoforte e orchestra.\nIl 27 marzo 1974, a soli 32 anni, Dino Ciani muore nei pressi di Roma, coinvolto in un incidente stradale al chilometro 7 della Via Flaminia.\nDopo la sua morte viene intitolato a suo nome il Concorso Internazionale per Giovani Pianisti \u201cDino Ciani\u201d - Teatro alla Scala e vengono pubblicate altre sue incisioni. Dal 2002 ad Angera sul Lago Maggiore (Dino Ciani ha dimorato per alcuni anni a Ranco, paese confinante con Angera) si tiene annualmente un concerto pianistico \"Sulle Note dei Ricordi - omaggio a Dino Ciani\" organizzato dall'Associazione Dino Ciani; i pianisti protagonisti sono i vincitori del \"Premio Dino Ciani - Teatro alla Scala\". Inoltre dal 2007 al 2017 si \u00e8 tenuto , da parte dell'Associazione Dino Ciani a Cortina d'Ampezzo (luogo in cui il pianista \u00e8 sepolto), il Festival e Accademia \"Dino Ciani\", che ha visto impegnati, accanto a numerosi giovani talenti, pianisti di prestigio come Martha Argerich, Andrea Lucchesini e Krystian Zimerman, oltre che ensemble, interpreti e direttori di livello internazionale come il Cuarteto Casals, Mario Brunello e Claudio Desderi.\nDiscografia.\nCfr. la discografia completa a cura di Alberto Notarbartolo, anche in: Felice Todde \"Dino Ciani. Percorsi interrotti.\" cit in bibliografia."}
{"id": "1485954", "revid": "125444658", "url": "https://it.wikipedia.org/wiki?curid=1485954", "title": "Martina Nadalini", "text": "Biografia.\nCarriera nella ginnastica (dal 1995 al 2000).\nDa giovane \u00e8 una ginnasta ritmica, facente parte della squadra genovese della Ginnastica Rubattino, con cui dal 1995 ha partecipato a diverse stagioni nella serie A1.\nNella sua carriera \u00e8 arrivata sul podio in diverse competizioni nazionali ed internazionali:\nOltre a questo nel 1996 ha partecipato, insieme alle altre atlete della Rubattino (Arianna Rusca e Silvia Gregorini), al \"Torneo internazionale di Ginnastica Ritmica\" a Bretten, nel 1997 con la nazionale ai Campionati Mondiali di Berlino (sempre insieme ad Arianna Rusca).\nCarriera artistica/televisiva (dal 2001 al 2016 come Ballerina, dal 2017 come Coreografa).\nNel 2000 Martina Nadalini abbandona il mondo della ginnasta ritmica, in seguito ad un infortunio che non le permise di andare alle Olimpiadi da sempre sognate e decide quindi di dedicarsi alla Danza Moderna.\nNel 2001 Martina viene scelta per partecipare al musical \"Beatrice e Isidoro\" e si tratta del suo primo lavoro nel ruolo di ballerina mentre, sempre nello stesso anno, avviene anche il debutto televisivo, nella trasmissione del sabato sera di RaiUno \"Torno sabato\" condotta da Giorgio Panariello. In seguito partecipa a molti programmi di successo sia in Rai che Mediaset tra cui \"Buona Domenica\", \"I Raccomandati\", \"Ciao Darwin 5\", \"Ti lascio una canzone\" \"I migliori anni\" e svolge anche il ruolo di assistente coreografa a diverse trasmissioni tra cui Miss Italia nel mondo e La notte delle sirene.\nNal 2010 fa parte dei \"Professionisti\" nel programma \"Amici di Maria De Filippi\", dove ha riscosso un buon successo che le ha permesso di essere confermata anche nelle edizioni successive, fino alla primavera del 2015, quando decide di lasciare il programma per incomprensioni con la coreografa.\nNella primavera 2010, con alcuni professionisti del programma, porta in tourn\u00e9e \"Let's Dance\", spettacolo diretto dal coreografo italo-americano Garrison Rochelle ma nonostante l'ottimo consenso ricevuto lo spettacolo non \u00e8 stato pi\u00f9 confermato.\nIn questi ultimi anni \u00e8 comparsa anche in alcuni videoclip tra cui \"La gatta (sul tetto)\" di Giorgia diretto dal coreografo Luca Tommassini girato nel 2004 e nel 2008 \"L'elastico\" dei Ridillo con le coreografie di Marko Miglia.\nNel giugno 2012 \u00e8 stata la madrina della V edizione del Crazy summer Dance stage tenutosi a Cervia, mentre negli anni successivi ha partecipato a questo evento in veste di insegnante tenendo vari stage di danza moderna.\nSempre nel 2012 viene scelta per partecipare, in veste di ballerina/ginnasta, ai Giochi della XXX Olimpiade di Londra, con la particolarit\u00e0 di essere l'unica di nazionalit\u00e0 italiana tra le ballerine che introducono le gare di ginnastica artistica.\nNel 2006 ha realizzato un calendario per il fotografo genovese Marcello Rapallino., mentre nel 2012 ha realizzato degli scatti fotografici per il fotografo Francesco Brunello.\nDal 2012 ad oggi sostiene numerosi stage di Danza Moderna in tutta l'Italia.\nNel 2013 la prima esperienza da coreografa nel programma Superbrain - Le supermenti, ruolo che ricoprir\u00e1 nel 2017 nel programma Furore.\nIl 1 maggio \u00e8 stata premiata a Roma durante la serata \"Roma \u00e8 Arte\" riconoscimento che l'associazione assegna ai personaggi pi\u00f9 famosi e graditi al grande pubblico nell'arco dell'anno e che si sono distinti nel mondo dello spettacolo.\nNel 2015 \u00e8 la protagonista del videoclip Meravigliosi Dettagli Preziosi della band IL BOOM mentre nel 2016 del videoclip Terra di Attilio Fontana e Clizia Fornasier\nIl 2016 segna la fine della sua lunga Carriera di Ballerina televisiva preferendo ritagliarsi delle esperienze come Coreografa oltre a proseguire l'attivit\u00e0 di insegnante di ballo, iniziata qualche anno prima, in diversi Stage di Danza in molte scuole sparse per l'Italia.\nVita privata.\n\u00c8 fidanzata dal 2009 con il ballerino Roberto Carrozzino."}
{"id": "1485956", "revid": "2075315", "url": "https://it.wikipedia.org/wiki?curid=1485956", "title": "Balze di Volterra", "text": "Le balze di Volterra sono delle formazioni rocciose situate nei pressi dell'omonima cittadina, sul versante sud-occidentale del colle volterrano, tra la Val di Cecina e la Valle dell'Era.\nI connotati tipici di questo geotopo sono determinati dalle peculiarit\u00e0 geomorfologiche di quest'area, che \u00e8 interessata da numerose frane e da diffuse forme di erosione tipiche dei terreni argillosi. Questo fenomeno viene progressivamente incrementato dalla permeabilit\u00e0 delle sabbie appartenenti alla Formazione di Villamagna che determinano una rapida infiltrazione delle acque meteoriche fino al livello delle argille (Formazione delle Argille Azzurre) creando situazioni morfologiche spettacolari, ovvero le pareti verticali generate dai crolli che danno luogo alla tipica morfologia a balze, con calanchi sottostanti.\nL'area interessata dalle balze di Volterra si estende su di una superficie di 88,86 ettari."}
{"id": "1485958", "revid": "287204", "url": "https://it.wikipedia.org/wiki?curid=1485958", "title": "Nebulosa Testa di Strega", "text": "IC 2118 (o NGC 1909, anche nota come Nebulosa Testa di Strega) \u00e8 una nebulosa diffusa visibile nella costellazione di Eridano.\nLa nebulosa si trova nella parte settentrionale della costellazione, tra le stelle \n\u03b2 Eridani e Rigel, in Orione, dalla quale riceve la luce; si presenta all'osservazione telescopica come una chiazza notevole di colore blu.\nOsservazione.\nSi tratta di una nebulosa a riflessione ben nota, situata nella parte nordorientale della costellazione di Eridano, poco a sud della stella Cursa e circa otto gradi ad ovest di Orion\u00a0A; la fonte della luce che la nebulosa riflette sarebbe la brillante stella Rigel (), situata circa due gradi ad est. La sua luminescenza la rende visibile nelle foto a lunga posa o tramite CCD, in cui appare di un netto colore azzurrognolo, dovuto alla riflessione della luce blu proveniente dalle stelle vicine.\nIl periodo pi\u00f9 propizio per la sua osservazione nel cielo serale coincide con l'inverno e parte della primavera boreali (o estate e autunno australi); la sua posizione, pochi gradi a sud dell'equatore celeste, fa in modo che essa sia ben osservabile da tutte le aree popolate della Terra.\nCaratteristiche.\nLa nebulosa dista circa 210\u00a0pc (685\u00a0al) da noi, venendosi cos\u00ec a trovare sulla parte pi\u00f9 esterna del Complesso nebuloso molecolare di Orione, rivolta verso la nostra direzione; contiene alcune regioni pi\u00f9 dense e luminose, che in alcuni cataloghi appaiono indicate separatamente, come nei cataloghi di Lynds, che riporta le sottostrutture LBN\u00a0968, LBN\u00a0959 e LBN\u00a0975.\nDa un punto di vista evolutivo, questa nebulosa e i banchi di gas ad essa associati sarebbero classificabili come un residuo di una nube molecolare; al suo interno sono presenti dei contenuti fenomeni di formazione stellare, che sono testimoniati dalla presenza di alcune sorgenti infrarosse, come IRAS\u00a004591-0856 e IRAS\u00a005050-0614, che possiedono delle intensit\u00e0 di flusso all'infrarosso tipiche degli oggetti stellari giovani. Alcune delle sottostrutture della nube mostrano inoltre una forma a cometa con la coda rivolta in direzione opposta alle stelle dell'associazione Orion\u00a0OB1, indice che i gas della nube sono soggetti all'azione fotoevaporante delle sue stelle pi\u00f9 massicce.\nLa nube contiene cinque stelle T\u00a0Tauri, di cui tre sono state catalogate anche come sorgenti infrarosse. Tramite uno studio di comparazione delle tracce evolutive, \u00e8 stata stimata la loro et\u00e0, che si aggirerebbe sui 2,5 milioni di anni; secondo lo stesso studio, queste stelle sarebbero in relazione fra loro e si sarebbero formate assieme a seguito dell'onda d'urto della radiazione e del vento delle stelle dell'associazione Orion\u00a0OB1. A queste si aggiungono altre tre stelle giovani, di cui due che potrebbero avere le caratteristiche delle T\u00a0Tauri a causa delle forti variazioni del loro spettro; le due candidate coincidono con altrettante sorgenti IRAS. Sempre alla stessa classe appartengono altre quattro stelle sparse nei dintorni della nube, ma che potrebbero essere non fisicamente legate ad essa e mostrarsi nella sua direzione solo per un effetto prospettico."}
{"id": "1485962", "revid": "79520", "url": "https://it.wikipedia.org/wiki?curid=1485962", "title": "Uli Borowka", "text": ""}
{"id": "1485964", "revid": "110157", "url": "https://it.wikipedia.org/wiki?curid=1485964", "title": "Boksitogorsk", "text": "Boksitogorsk, (in russo: \u0411\u043e\u043a\u0441\u0438\u0442\u043e\u0433\u043e\u0440\u0441\u043a) \u00e8 una localit\u00e0 della Russia che si trova nell'Oblast' di Leningrado, a circa 250 chilometri ad est di San Pietroburgo. La cittadina venne fondata nel 1929 per la lavorazione della bauxite, in russo \u0411\u043e\u043a\u0441\u0438\u0442: da qui il nome, ed \u00e8 il capoluogo del Boksitogorskij rajon."}
{"id": "1485965", "revid": "1305772", "url": "https://it.wikipedia.org/wiki?curid=1485965", "title": "Costumi (Torricella Sicura)", "text": "Costumi \u00e8 una frazione di Torricella Sicura in Provincia di Teramo.\nIl nome dell'antica localit\u00e0, nel gergo feudale, significa tributo consuetudinario. \"Costumarii\" infatti erano i villani che dovevano offrire dei tributi.\nI dati della popolazione del 12\u00ba censimento del 25 ottobre 1981 indicava la seguente popolazione totale:\nLa chiesa parrocchiale di Costumi \u00e8 San Pietro ad Azzano.\nI borghi.\nCostumi oggi \u00e8 un territorio che comprende i seguenti gruppi di case sparse: \nSan Pietro ad Azzano.\nIn questa localit\u00e0 un tempo sorgeva un monastero poi diventata chiesa e parrocchia, \u00e8 stata anche feudo e Universit\u00e0 (antico nome che si dava ai comuni che facevano parte del demanio).\nIl nome Azzano deriva dall'antichissima \"gens Attia\" che si stanzi\u00f2 numerosa in questi luoghi come ricordano T. Attio, T. Attiano e la sacerdotessa Attia) come documentato ampiamente da Gio. Bernardino Delfico.\nIl monastero dipendeva dall'Abbazia di Farfa. Quindi divenne Prepositura, parrocchiale, nel quale il titolare godeva di privilegi e ricchi possedimenti certamente fino al sec. XVIII.\nCase Mancini.\nGruppo di case site tra San Pietro ad Azzano e Ioanella.\nVilla Sciarra.\nNella localit\u00e0 di sono raggruppate alcune case a formare un piccolo borgo. \u00c8 sita tra Colle Sansonesco e Ioanella, in luogo panoramico con vista sulla catena del Gran Sasso e sul mare Adriatico.\nColle Sansonesco.\nIn alcuni documenti la localit\u00e0 \u00e8 chiamata anche \"Collesansonesco\", in altri \"Collo Sansonesco\", \"Colle Santonesco\" e simili.\nCome asserisce lo storico Niccola Palma, il nome potrebbe derivare dal fatto che un tempo il proprietario poteva chiamarsi Sansone.\nFino all'inizio dell'epoca contemporanea su feudo di San Pietro ad Azzano, dove il Barone ne era anche il prevosto.\nLuigi Ercole agli inizi del 1800 nel suo Dizionario cos\u00ec descrive il territorio di Collesansonesco:\n\"Piccolo paese tre miglia distante al Sud-Est della Citt\u00e0 di Teramo composto di 32 abitanti (...) Il territorio \u00e8 montagnoso ed alpestre, e il suo considerevol prodotto \u00e8 nelle ghiande, abbench\u00e9 dia ancora del grano e del mosto. Diocesi di Farfa nelle parti Aprutine\".\nNel Regio Cedolario del 1787 \u00e8 indicato come \"feudo nobile\".\nNella numerazione dei \"fuochi\" (il \"fuoco\" era il camino intorno al quale si raccoglieva la famiglia, l'antico sistema di censimento dei fuochi serviva per documentare il numero di famiglie presenti sul territorio che dovevano pagare le tasse) Colle Sansonesco prima era considerata \"villa\" (abitato) di Teramo poi \"Universit\u00e0\" (universit\u00e0 era il nome che si dava ai comuni che facevano parte del Demanio e non erano feudi di qualche barone. Questo sistema era utilizzato in alcuni stati come il Regno di Napoli).\nNel \"Catasto Onciario\" del 1754 risultava:\nLa chiesa di Colle Sansonesco.\nIn Colle Sansonesco esiste una chiesa intitolata a San Donato anche se vi si venera la Madonna delle Grazie.La chiesa fa parte della Parrocchia di San Pietro ad Azzano.\nIl fallito tentativo di costruire l'ospedale sanatoriale a Colle Sansonesco.\nNegli anni venti Colle Sansonesco fu scelto come luogo ove costruire l'Ospedale Sanatoriale di Teramo per la cura della tubercolosi.\nLa cura della tubercolosi richiedeva aria buona e la localit\u00e0 di Colle Sansonesco sembrava ideale per tale scopo.\nLa scelta del luogo dove realizzare l'ospedale era stata affidata al prof. Alfonso Di Vestea. \nDa Roma furono chiamati il dott. Amendolagine e l'ispettore ministeriale Sirleo. \nNell'agosto 1923 si stabil\u00ec di costruire il complesso a Colle Sansonesco. I rilievi del terreno furono eseguiti dall'ing. Valente.\nFurono sfruttate le norme finanziarie stabilite alla fine della Prima guerra mondiale che prevedevano la costruzione di sanatori e presidi antitubercolari fruendo di mutui presso la Cassa Depositi e Prestiti.\nLa garanzia per poter conseguire il mutuo fu offerta dalla Provincia di Teramo. \nL'incarico per la progettazione fu affidato all'ing. Gaetano Galli di Roma che present\u00f2 la bozza del primo progetto nel novembre 1924.\nIl progetto fu sottoposto al prof. Alfonso Di Vestea che indic\u00f2 alcune modifiche al progetto iniziale.\nIl progetto definitivo fu presentato nel marzo 1925 e approvato nel giugno 1926 dalla Prefettura. Ebbero subito inizio i lavori che per\u00f2 furono immediatamente interrotti in quanto intervennero dubbi sulla stabilit\u00e0 del terreno prescelto, come ebbe modo di accertare sia il Genio Civile di Teramo che il geologo inviato dal Ministero.\nLa Congrega di Carit\u00e0 di Teramo, che governava la costruzione dell'ospedale grazie ai lasciti testamentari di Filippo Alessandrini e della moglie Giuditta Romualdi, prese la decisione di realizzare il Sanatorio a Villa Mosca, una localit\u00e0 sita in luogo sopraelevato a circa 1,5\u00a0km dal centro storico cittadino, in una zona amena e in dolce declivio. Il nuovo progetto fu realizzato dall'ing. teramano Alfonso De Albentiis. I lavori furono appaltati nel novembre 1927 e terminati nel 1934, quando l'ospedale fu inaugurato ed entr\u00f2 in funzione. Fu piantata una pineta con lo scopo di rendere pura l'aria. La pineta nel frattempo \u00e8 cresciuta e circonda maestosamente l'ospedale, ancora oggi in funzione anche se destinato a Ospedale Geriatrico."}
{"id": "1485967", "revid": "729019", "url": "https://it.wikipedia.org/wiki?curid=1485967", "title": "Castello di Costigliole d'Asti", "text": "Il castello di Costigliole d'Asti \u00e8 un castello di origine medievale, ristrutturato durante i secoli. Fa parte del circuito \"Castelli Aperti\" del Basso Piemonte.\nStoria.\nNel 1041 fu riconosciuto da Arrigo III quale possesso della Chiesa di Asti, poi pass\u00f2 alla giurisdizione di Bonifacio del Vasto e nel 1198 fu occupato da Asti, dando ai cittadini vere norme statutarie che ebbero vigore per molto tempo (\"Codice Malabaila\").\nDopo il 1255 il castello divenne sede di guerra contro Carlo I d'Angi\u00f2 e poi contro Guglielmo VII del Monferrato e fu poi conteso nelle lotte interne tra guelfi e ghibellini.\nNel 1315 i ghibellini furono scacciati da Asti e, grazie al castellano \"Sandrono Asinari\", riuscirono a occupare il castello. Nel 1620 Amelio Asinari nomin\u00f2 erede la figlia Ottavia, moglie di Giovanni Antonio Verasis, il quale fu nominato nel 1621 conte di met\u00e0 di Costigliole, con l'obbligo di assumere nome ed arma degli Asinari.\nOttavio III acquist\u00f2 nel 1658 i diritti sull'altra met\u00e0, apportando molte modifiche alle strutture.\nNel 1775, si festeggi\u00f2 il re Vittorio Amedeo III che visit\u00f2 il castello e nel 1821 ospit\u00f2 il marchese Carlo Asinari ed altri liberali, prima dell'esilio dovuto ai moti costituzionali.\nNel mese di luglio 1854 vi giunse, sposa di Francesco Verasis, Virginia Oldoini, contessa di Castiglione.\nDescrizione.\nCostruito sul vertice della rocca di Costigliole, di pianta quadrangolare di 60 metri di lato, con un'altezza di 25 metri e con le quattro torri che arrivano a 28 metri, \u00e8 uno dei castelli pi\u00f9 imponenti dell'Astigiano.\nUna lapide posta sul frontone di una porta secondaria ricorda i lavori compiuto da Corrado Asinari nel 1582. A ponente, una grande porta si apre su una scala, opera di Filippo Juvarra, che varia a seconda del piano a cui si accede. Il lato ovest ha un portale d'ingresso su una scalinata bilaterale, munita di parapetto e piastrini, con lo stemma marmoreo della famiglia Asinari.\nA est la facciata si espone con due torrette medievali centrali, tra le quali primeggia il ponte levatoio. Sulla facciata, tra le finestre del penultimo piano, svettano due statue marmoree rappresentanti Aurelio e Giorgio Verasis Asinari in vesti di guerrieri."}
{"id": "1485978", "revid": "110157", "url": "https://it.wikipedia.org/wiki?curid=1485978", "title": "Camocim", "text": "Camocim \u00e8 un comune del Brasile nello Stato del Cear\u00e1, parte della mesoregione del Noroeste Cearense e della microregione di Litoral de Camocim e Acara\u00fa, fondato nel 1879. La popolazione \u00e8 di circa 62,985 abitanti."}
{"id": "1485979", "revid": "767487", "url": "https://it.wikipedia.org/wiki?curid=1485979", "title": "Campos Sales", "text": "Campos Sales \u00e8 un comune del Brasile nello Stato del Cear\u00e1, parte della mesoregione del Sul Cearense e della microregione di Chapada do Araripe."}
{"id": "1485980", "revid": "1305772", "url": "https://it.wikipedia.org/wiki?curid=1485980", "title": "Palazzi di Cannaregio", "text": "Qui di seguito la lista dei palazzi del sestiere di Cannaregio a Venezia con una certa importanza storica e/o architettonica:"}
{"id": "1485983", "revid": "110157", "url": "https://it.wikipedia.org/wiki?curid=1485983", "title": "Canind\u00e9", "text": "Canind\u00e9 \u00e8 un comune del Brasile nello Stato del Cear\u00e1, parte della mesoregione del Norte Cearense e della microregione di Canind\u00e9.\nGeografia fisica.\nClima.\nHa una precipitazione media di 756\u00a0mm annui e mediamente una temperatura minima intorno ai 24\u00a0\u00b0C e una massima ai 32\u00a0\u00b0C."}
{"id": "1485985", "revid": "287204", "url": "https://it.wikipedia.org/wiki?curid=1485985", "title": "Capistrano (Brasile)", "text": "Capistrano \u00e8 un comune del Brasile nello Stato del Cear\u00e1, parte della mesoregione del Norte Cearense e della microregione di Baturit\u00e9."}
{"id": "1485986", "revid": "287204", "url": "https://it.wikipedia.org/wiki?curid=1485986", "title": "Caridade", "text": "Caridade \u00e8 un comune del Brasile nello Stato del Cear\u00e1, parte della mesoregione del Norte Cearense e della microregione di Canind\u00e9."}
{"id": "1485987", "revid": "287204", "url": "https://it.wikipedia.org/wiki?curid=1485987", "title": "Copa Campeonato 1899", "text": "La Copa Campeonato 1899, organizzata dall'Argentine Association Football League, fu vinta dal Belgrano Athletic. Per la squadra, nelle cui file c'erano tre coppie di fratelli, fu il primo titolo.\nRisultati.\nTre delle dodici partite non vennero disputate perch\u00e9 una squadra non si present\u00f2. In questi casi vennero assegnate delle vittorie agli avversari. Le nove gare disputate vennero diresse tutte dallo stesso arbitro: Barrington Syer."}
{"id": "1485988", "revid": "110157", "url": "https://it.wikipedia.org/wiki?curid=1485988", "title": "Cariria\u00e7u", "text": "Cariria\u00e7u \u00e8 un comune del Brasile nello Stato del Cear\u00e1, parte della mesoregione del Sul Cearense e della microregione di Cariria\u00e7u."}
{"id": "1485990", "revid": "125068128", "url": "https://it.wikipedia.org/wiki?curid=1485990", "title": "Opel 60PS (1927)", "text": "La 60PS era una piccola famiglia di autovetture di lusso prodotta dalla Casa automobilistica tedesca Opel dal 1927 al 1929.\nProfilo e storia.\nNel 1924 fu tolta di produzione la Opel 14/48 PS, modello di lusso ultima evoluzione di quella serie inaugurata con la 13/30 PS gi\u00e0 nel 1912. Si rendeva necessario quindi trovare una sostituta a tale modello. Fu cos\u00ec che fu avviato un progetto dal quale sarebbero nate due piccole famiglie di vetture: da una parte la 50PS, la cui capostipite, la \"12/50 PS\", sarebbe stata una delle due eredi della \"14/48 PS\" e con il suo propulsore da 3.1 litri ne avrebbe ripreso l'eredit\u00e0 pi\u00f9 in basso. L'altro modello erede della \"14/48 PS\" apparteneva invece alla seconda famiglia nata da tale progetto, la 60PS, e montava un'unit\u00e0 da 3.9 litri.\nLa 15/60 PS.\nTale modello fu la 15/60 PS, noto anche con la denominazione di \"Modello 100\" e che fu lanciato nel 1927. La 15/60 PS condivideva telaio e gran parte della meccanica con la 12/50 PS, lanciata nello stesso anno.\nIdentiche furono le soluzioni tecniche dei freni a tamburo sulle quattro ruote, delle sospensione a balestra semiellittica davanti e a quarto di balestra dietro e della trasmissione con cambio a tre marce, frizione a dischi multipli e differenziale a dentatura a spirale.\nDiverso era invece il motore, praticamente una versione rialesata del 3.1 litri della \"12/50 PS\", il quale pass\u00f2 da 3136 a 3882 cm\u00b3 e ne conservava tutte le altre caratteristiche, come la distribuzione a valvole laterali comandate da catena. La potenza massima era di 60 CV a 2800 giri/min, sufficienti per spingere la vettura ad una velocit\u00e0 massima di circa 100\u00a0km/h.\nLa 15/60 PS era disponibile in tre varianti di carrozzeria, vala dire torpedo a sette posti, limousine e familiare, quest'ultima a sua volta ottenibile in configurazione standard o lusso.\nFu prodotta dall'inizio del 1927 alla fine del 1928.\nLa 4,2 L.\nLa 15/60 PS fu sostituita a sua volta non da uno, ma da due modelli: da una parte vi fu la 14/50 PS, detta anche \"3,7 L\", mentre dall'altra vi fu la \"16/60 PS\", detta anche 4,2 L. Come la 15/60 PS era imparentata con la 12/50 PS, cos\u00ec la 4,2 L era imparentata con la 3,7 L. Di essa riprese le due varianti di telaio su cui nasceva, rispettivamente con passo da 3,21 o 3,45 m.\nDalla 3,7 L vengono riprese anche le soluzioni relative a sospensioni, freni e trasmissione, le quali ricalcavano tra l'altro anche quanto gi\u00e0 visto sulla 15/60 PS. Il motore della 4,2 L era una versione rialesata del 6 cilindri che equipaggiava la 3,7 L: l'alesaggio pass\u00f2 infatti da 83 ad 89 mm, con conseguente aumento della cilindrata da 3636 a 4181\u00a0cm\u00b3. La potenza massima era sempre di 60 CV, invariata rispetto alla 15/60 PS, cos\u00ec come invariate erano le prestazioni.\nL'altra significativa differenza stava nel maggior numero di carrozzerie disponibili: oltre a quanto gi\u00e0 previsto per la 15/60 PS, vi era la possibilit\u00e0 di avere la 4,2 L anche come cabriolet o come sportiva a 2 posti.\nLa 4,2 L fu prodotta dall'inizio alla fine del 1929 in soli 39 esemplari."}
{"id": "1485991", "revid": "767487", "url": "https://it.wikipedia.org/wiki?curid=1485991", "title": "Matthew Sadler", "text": ""}
{"id": "1485992", "revid": "110157", "url": "https://it.wikipedia.org/wiki?curid=1485992", "title": "Carir\u00e9", "text": "Carir\u00e9 \u00e8 un comune del Brasile nello Stato del Cear\u00e1, parte della mesoregione del Noroeste Cearense e della microregione di Sobral."}
{"id": "1485993", "revid": "1516566", "url": "https://it.wikipedia.org/wiki?curid=1485993", "title": "Palazzi di Castello", "text": "Lista dei palazzi del sestiere di Castello a Venezia con una certa importanza storica e/o architettonica."}
{"id": "1485996", "revid": "290948", "url": "https://it.wikipedia.org/wiki?curid=1485996", "title": "Acido fulvico", "text": "Gli acidi fulvici sono acidi deboli prodotti dal decadimento del materiale organico presente nel terreno. In particolare, sono la frazione della sostanza humica solubile a qualsiasi pH.\nCaratteristiche.\nIn generale gli acidi fulvici differiscono dagli acidi umici per un pi\u00f9 basso peso molecolare, una struttura molecolare meno complessa, un contenuto minore di anelli aromatici, e una maggiore percentuale di ossigeno e di gruppi acidi, in particolare ossidrili e carbossili. Gli acidi fulvici inoltre, a differenza degli acidi umici, sono solubili in acqua \nCome tutte le sostanze umiche, non essendo entit\u00e0 chimiche discrete, non sono rappresentabili da formule di struttura."}
{"id": "1485997", "revid": "1543377", "url": "https://it.wikipedia.org/wiki?curid=1485997", "title": "Cari\u00fas", "text": "Cari\u00fas \u00e8 un comune del Brasile nello Stato del Cear\u00e1, parte della mesoregione del Centro-Sul Cearense e della microregione di V\u00e1rzea Alegre."}
{"id": "1485998", "revid": "1442080", "url": "https://it.wikipedia.org/wiki?curid=1485998", "title": "Paracheirodon simulans", "text": "Paracheirodon simulans \u00e8 un piccolo pesce d'acqua dolce, appartenente alla famiglia \"Characidae,\" conosciuto comunemente con Neon verde.\nDistribuzione e habitat.\nQuesta specie \u00e8 diffusa in Sudamerica, nel Rio Negro superiore e nel bacino idrografico dell'Orinoco.\nDescrizione.\nNella forma molto simile a \"Paracheirodon axelrodi\", la livrea \u00e8 di poco differente: presenta testa e dorso grigio-verdi; dal muso parte una fascia orizzontale blu elettrico che termina al peduncolo caudale. Le pinne sono trasparenti, con minuti raggi biancastri. La gola \u00e8 rossastra perch\u00e9 trasparente e lascia intravedere il sistema respiratorio branchiale, il ventre \u00e8 beige argenteo mentre il resto del corpo sotto la linea blu \u00e8 rosso sbiadito, tendete al grigio-verde. \nRaggiunge una lunghezza di 2 cm.\nComportamento.\nVive in branchi anche numerosi e a volte con \"P. axelrodi\".\nRiproduzione.\nCome nelle altre specie del genere \"Paracheirodon\", \u00e8 un oviparo. La riproduzione avviene dopo dei giochi amorosi della coppia. Il maschio si \"arrotola\" intorno alla femmina e feconda le uova mentre lei le depone.\nAcquariofilia.\nScambiato a volte per il suo simile \"Paracheirodon axelrodi\" \u00e8 pi\u00f9 delicato e difficile da mantenere, quindi non molto diffuso nei negozi."}
{"id": "1486000", "revid": "88740", "url": "https://it.wikipedia.org/wiki?curid=1486000", "title": "Serafino Dubois", "text": "Fu il pi\u00f9 forte scacchista italiano dell'Ottocento.\nCarriera scacchistica.\nSerafino Dubois nasce a Roma. All'inizio della sua carriera le regole italiane degli scacchi differivano da quelle usate nel resto d'Europa, ma egli gioc\u00f2 molto contro avversari stranieri. Sino alla met\u00e0 del XIX secolo i tornei scacchistici erano pochi, e molti dei giocatori pi\u00f9 forti si limitavano a disputare \"match\". Dagli anni 1840 ai 1860 Dubois disput\u00f2 vari match con i giocatori pi\u00f9 forti d'Europa, ed era raro che lui perdesse, pur dando vantaggio di pedone e mossa agli avversari.\nNel 1846 gioc\u00f2 un numero di partite contro Marmaduke Wyvill a Roma, uno dei migliori giocatori in Inghilterra; Dubois vinse 55-26 a gioco pari, e perse 39-30 quando diede pedone e mossa all'avversario; nel 1855 visit\u00f2 Parigi e il Caf\u00e8 de la R\u00e9gence, luogo d'incontro per scacchisti francesi e stranieri, e gioc\u00f2 non meno di 4 match, battendo i francesi Jules Arnous de Rivi\u00e8re (21 vittorie, 8 sconfitte, 3 patte), Seguin (4 vittorie, 2 patte), Budzinsky (probabilmente 13,5-6,5) e L\u00e9crivain (22 vittorie, 5 sconfitte, 2 patte).\nNel 1851, non riuscendo a trovare uno sponsor, dovette rinunciare a partecipare al prestigioso torneo di Londra 1851, nel quale proprio Marmaduke Wyvill si classific\u00f2 secondo dietro Adolf Anderssen.\nNel 1858 batt\u00e9 il celebre scrittore russo Ivan Turgenev nel Caff\u00e8 Antonini a Roma, vincendo in 25 mosse con pedone e mossa di vantaggio per l'avversario. Questa partita fu pubblicata su \"La nuova rivista degli Scacchi\" nel 1880.\nLa sua migliore performance si ha nel torneo di Londra del 1862, dove si piazza quinto con 9 punti, davanti a Wilhelm Steinitz, che pi\u00f9 tardi divenne il primo campione del mondo di scacchi. Dubois vinse un premio di 10 sterline, che oggi corrisponderebbero a circa 700 sterline, e alla fine del torneo fu sfidato da Steinitz a effettuare un match; il futuro campione del mondo batte l'italiano 5,5-3,5. Nello stesso anno Dubois batte Cornelius Bonetti (11,5-1,5) e Valentine Green in due match, (5-0 e 5,5-0,5).\nDubois si trasfer\u00ec nei Paesi Bassi nell'aprile 1863, rimanendovi per circa due anni. Non riuscendo ad adattarsi al clima, ritorn\u00f2 a Roma dove si concentr\u00f2 nell'attivit\u00e0 dello scrivere e nella promozione delle regole italiane degli scacchi.\nSecondo \"Chessmetrics\", Dubois raggiunse la massima forza di gioco nel gennaio 1857, con un \"rating\" massimo di 2642, e fu il giocatore con il rating pi\u00f9 alto del mondo per trenta mesi, da marzo 1856 ad agosto 1858, quando fu superato da Paul Morphy.\nDubois scrisse molti articoli sulle aperture e sono attribuite a lui una linea della partita viennese e una della scozzese. Gli \u00e8 attribuita la paternit\u00e0 teorica del controgambetto Albin, del quale diede alcune analisi nel 1876 con il commento \"\u00e8 una mia scappata, e ve la do per quel che vale\".\nVerso il 1894 Dubois, finita la stesura, avrebbe voluto pubblicare una sorta di autobiografia \"Quarant'anni di vita scacchistica\" ma purtroppo la sua richiesta di sottoscrizione rivolta agli scacchisti dell'epoca, almeno per coprire le spese di stampa, ebbe un riscontro non adeguato. Le sue memorie saranno poi pubblicate postume a puntate tra 1900 e il 1903 sulla \"Rivista scacchistica italiana\"\".\"\nDubois e le regole italiane.\nDalla fine degli anni 1850 agli inizi dei 1870 Dubois corrispose regolarmente con i maestri francesi e russi in merito a come raggiungere un'unit\u00e0 nelle regole del gioco. Era in particolare un convinto sostenitore dell'arrocco italiano, secondo il quale la torre e il re, nello scavalcarsi, potevano raggiungere una qualsiasi casa fino a quella occupata precedentemente dall'altro pezzo, a patto che nessuno dei pezzi attacchi un pezzo nemico.\nC'erano altre differenze significative fra le regole italiane e quelle internazionali: la presa \"en passant\" era proibita, e i pedoni potevano essere promossi solo in pezzi gi\u00e0 catturati. La bizzarra conseguenza della cosa era che, se un pedone raggiungeva l'ottava traversa prima che altri pezzi dello stesso colore fossero stati catturati, il pedone (\"sospeso\") doveva rimanere l\u00ec in attesa di una possibile promozione.\nDubois discusse questi argomenti nei suoi scritti del tempo. Nel 1847 divenne a Roma editore della prima colonna scacchistica italiana, \"L'album\", e nel 1859 fu coeditore con Augusto Ferrante de La Rivista degli Scacchi che rimase attiva solo un anno, successivamente collabor\u00f2 alla Nuova Rivista degli Scacchi. Pubblic\u00f2 un lavoro di tre volumi sulle differenze tra le regole italiane e francesi del gioco, nei quali sostenne con fervore l'arrocco italiano.\nNel 1881 l'Italia adott\u00f2 le regole internazionali, ma fu solo alla fine del secolo che le nuove regole furono accettate quasi ovunque nel paese."}
{"id": "1486001", "revid": "287204", "url": "https://it.wikipedia.org/wiki?curid=1486001", "title": "Carnaubal", "text": "Carnaubal \u00e8 un comune del Brasile nello Stato del Cear\u00e1, parte della mesoregione del Noroeste Cearense e della microregione di Ibiapaba."}
{"id": "1486002", "revid": "210513", "url": "https://it.wikipedia.org/wiki?curid=1486002", "title": "Opel 15/60 PS", "text": ""}
{"id": "1486003", "revid": "767487", "url": "https://it.wikipedia.org/wiki?curid=1486003", "title": "Rafael Schmitz", "text": ""}
{"id": "1486004", "revid": "287204", "url": "https://it.wikipedia.org/wiki?curid=1486004", "title": "Copa Campeonato 1900", "text": "La Copa Campeonato 1900 fu vinta dall'English High School."}
{"id": "1486005", "revid": "109126430", "url": "https://it.wikipedia.org/wiki?curid=1486005", "title": "Santo Emanuele", "text": "Entrato alla Scuola Militare di Napoli, Emanuele fu nominato sottotenente dell'Esercito nel marzo 1915. Nel 1917 divenne ufficiale dei Carabinieri. Dall'aprile 1934 fu vicecapo del controspionaggio (sezione III) del Servizio Informazioni Militare (SIM). Divenne nel 1936, con il grado di tenente colonnello, capo della sezione controspionaggio, prendendo il posto del collega Giuseppe Pi\u00e8che.\nFu uno degli ideatori dell'assassinio dei fratelli Rosselli, unitamente al generale Mario Roatta, al colonnello Paolo Angioy e al maggiore Roberto Navale, probabilmente con la tacita approvazione del ministro degli Esteri Galeazzo Ciano e del suo capo di gabinetto Filippo Anfuso. L'assassinio avvenne in Francia ad opera di militanti dell'organizzazione di estrema destra francese Cagoule, guidati da Jean Filliol.\nNell'aprile 1940, in rotta con i vertici del SIM, ottenne che la sezione III divenisse autonoma, con la dizione Controspionaggio militare e servizi speciali (CSMSS). I sogni di autonomia di Emanuele cessano nel gennaio 1941, quando viene dimissionato con l'accusa di avere responsabilit\u00e0 in un grosso ammanco di cassa. Nominato il 15 gennaio 1941 comandante della legione CC RR di Padova, nel luglio e' costretto a dimettersi dall'arma.\nRientrato in servizio dopo la liberazione di Roma, il 16 settembre 1944 \u00e8 arrestato a Roma; nei successivi interrogatori ammette le proprie responsabilit\u00e0 nell'omicidio Rosselli, coinvolgendo l'ex superiore Roatta. Il processo inizia nel gennaio 1945 e si conclude due mesi pi\u00f9 tardi con la condanna di Emanuele all'ergastolo. Nel processo di appello del 1949 viene assolto per insufficienza di prove."}
{"id": "1486007", "revid": "110157", "url": "https://it.wikipedia.org/wiki?curid=1486007", "title": "Cascavel (Cear\u00e1)", "text": "Cascavel \u00e8 un comune del Brasile nello Stato del Cear\u00e1, parte della mesoregione del Norte Cearense e della microregione di Cascavel."}
{"id": "1486008", "revid": "110157", "url": "https://it.wikipedia.org/wiki?curid=1486008", "title": "Catarina (Brasile)", "text": "Catarina \u00e8 un comune del Brasile nello Stato del Cear\u00e1, parte della mesoregione di Sert\u00f5es Cearenses e della microregione di Sert\u00e3o de Inhamuns."}
{"id": "1486009", "revid": "1214201", "url": "https://it.wikipedia.org/wiki?curid=1486009", "title": "Sebastian Larsson", "text": "Carriera.\nClub.\nGli esordi e l'Arsenal.\n\u00c8 cresciuto inizialmente nell'IFK Eskilstuna, una squadra della sua citt\u00e0 natale. Durante l'estate del 2001, all'et\u00e0 di 16 anni, si \u00e8 trasferito in Inghilterra all'Arsenal con un contratto di quattro anni. Tre anni dopo, il 27 ottobre 2004, ha fatto il suo debutto ufficiale in prima squadra giocando come terzino sinistro nel match di Coppa di Lega vinto 2-1 sul campo del Manchester City. Le altre due presenze ufficiali di quella stagione sono state anch'esse relative alla Coppa di Lega. Il suo esordio in Premier League risale invece al 1\u00ba febbraio 2006, quando Ars\u00e8ne Wenger lo ha mandato in campo al posto di Sol Campbell nell'intervallo di Arsenal-West Ham (2-3). Larsson ha poi giocato titolare le due partite successive, rispettivamente contro il Birmingham City (vittoria esterna per 2-0) e il Bolton (pareggio interno per 1-1).\nBirmingham City.\nNell'estate del 2006, Larsson si \u00e8 unito al Birmingham City, squadra di Championship, in prestito con diritto di riscatto, compiendo lo stesso percorso del compagno di squadra Nicklas Bendtner. Nel mese di agosto si \u00e8 reso protagonista di due reti decisive, entrambe segnate nei minuti finali, che hanno permesso alla sua squadra di battere 2-1 il Crystal Palace in campionato e 1-0 lo Shrewsbury Town in Coppa di Lega. Il 31 gennaio 2007 \u00e8 stato reso noto che Larsson sarebbe rimasto al Birmingham City a titolo definitivo per la cifra di 1 milione di sterline. La sua rete del 29 aprile 2007 allo Sheffield Wednesday, una discesa solitaria sulla fascia destra con diagonale dall'interno dell'area, \u00e8 stata votata come gol dell'anno del Birmingham City. Salvo rare eccezioni come terzino sinistro o destro, durante la stagione 2006-2007 \u2013 conclusa con la promozione in Premier League \u2013 \u00e8 stato impiegato come esterno destro di centrocampo, ruolo che ha mantenuto anche negli anni a seguire.\nIl 2 dicembre 2007 ha realizzato nei minuti di recupero la rete del definitivo 3-2 contro il Tottenham, con un tiro da fuori area che ha regalato ai \"Blues\" la prima vittoria esterna stagionale dopo oltre tre mesi. Met\u00e0 dei suoi 6 gol stagionali li ha trasformati da calcio di punizione, rispettivamente al Tottenham (nell'altra sfida del girone di ritorno), al Portsmouth e al Liverpool, in quest'ultimo caso con un calcio piazzato da 27 metri che \u00e8 valso il definitivo 2-2.\nSebbene il Birmingham City abbia chiuso la stagione 2007-2008 con la retrocessione in Championship, la squadra \u00e8 tornata in Premier League gi\u00e0 al termine della stagione successiva.\nIl 27 febbraio 2011 ha giocato, senza essere sostituito, la finale di Coppa di Lega 2010-2011 vinta a sorpresa 2-1 a Wembley contro l'Arsenal. Al termine della stessa stagione, la formazione del tecnico Alex McLeish \u00e8 per\u00f2 scesa nuovamente in Championship. Dopo aver collezionato oltre 200 presenze ufficiali tra campionato e coppe, il giocatore svedese non ha trovato un'intesa con il club per il contratto in scadenza.\nSunderland.\nLarsson ha continuato a giocare in Premier League accordandosi a parametro zero nell'estate 2011 con il Sunderland, squadra guidata in panchina dal suo vecchio allenatore Steve Bruce. Al debutto in campionato con la nuova maglia, ha realizzato un tiro al volo che ha permesso al Sunderland di pareggiare 1-1 ad Anfield contro il Liverpool. In occasione del suo terzo gol stagionale, segnato all'Emirates Stadium contro l'Arsenal, Larsson \u00e8 stato definito da Ars\u00e8ne Wenger come colui che \u00e8 \"forse il miglior tiratore di punizioni del campionato\". Ha segnato anche l'11 dicembre nella prima partita del nuovo tecnico Martin O'Neill, in un incontro contro il Blackburn Rovers vinto dai biancorossi per 2-1 grazie a una punizione dello stesso Larsson nei minuti di recupero. Il 31 marzo 2012 ha invece segnato una doppietta al Manchester City di Roberto Mancini nel 3-3 dell'Etihad Stadium.\nIl primo e unico gol personale della stagione 2012-2013 lo ha realizzato il 12 gennaio 2013, con un calcio piazzato che ha aperto le marcature contro il West Ham (3-0). La travagliata stagione della squadra si \u00e8 conclusa con una salvezza ottenuta nelle giornate finali con Paolo Di Canio nelle vesti di allenatore, il quale non ha risparmiato pesanti critiche nei confronti dei suoi stessi giocatori.\nAnche in occasione dell'annata 2013-2014 ha segnato solo un gol in campionato, il 3 maggio 2014 contro il Manchester United, ma la rete in questione \u00e8 servita per ottenere tre punti preziosi in chiave salvezza e per espugnare Old Trafford per la prima volta dal 1968 (0-1 il risultato finale). Nel finale di stagione, infatti, il Sunderland ha vinto 4 delle ultime 5 partite, concretizzando una rimonta che ha portato i \"Black Cats\" a passare dall'ultimo posto in solitaria al raggiungimento della salvezza. Al termine del campionato, Larsson ha anche firmato un rinnovo contrattuale fino al 2017.\nAl termine della stagione 2014-2015, anch'essa conclusa dal club con una salvezza sofferta, lo svedese \u00e8 stato nominato giocatore dell'anno dai tifosi.\nIn quelli che sono stati i suoi ultimi due anni in Premier League al Sunderland, \u00e8 stato frenato dagli infortuni. Nello specifico, ha saltato la parte centrale del campionato 2015-2016 per un problema al ginocchio, mentre nell'agosto del 2016 si \u00e8 sottoposto a un intervento chirurgico per via di una lesione al legamento del ginocchio, rimanendo fuori causa fino al successivo mese di dicembre.\nHull City.\nTerminata la parentesi di 6 anni con il Sunderland, Larsson \u00e8 sceso in Championship firmando un contratto di un anno con l'Hull City. Ha giocato 40 partite di campionato realizzando due reti: una contro la sua ex squadra del Birmingham City e l'altra contro il Brentford. La formazione arancio-nera ha chiuso con una salvezza ottenuta con due giornate d'anticipo.\nAIK.\nAlla vigilia della partenza per la Russia \u2013 dove pochi giorni dopo sarebbero iniziati i Mondiali 2018 \u2013 Larsson \u00e8 stato presentato come nuovo giocatore dell'AIK, squadra dell'area urbana della capitale svedese Stoccolma. Il trasferimento \u00e8 diventato operativo a tutti gli effetti a partire dal successivo 15 luglio, alla riapertura della finestra estiva del calciomercato locale.\nLarsson, che fino a quel momento non aveva mai giocato nel campionato svedese, \u00e8 tornato cos\u00ec in Svezia dopo le 282 presenze fatte registrare nella Premier League inglese e le oltre 100 in Championship. A novembre la squadra ha vinto il campionato a 9 anni dall'ultimo titolo: Larsson ha contribuito con 15 presenze e due reti, di cui una molto importante realizzata al 96' minuto su calcio di punizione da 25 metri alla quartultima giornata contro il Malm\u00f6 FF. Nel dicembre del 2020 ha rinnovato il proprio contratto per un ulteriore anno.\nNazionale.\nDopo aver militato nella selezione svedese Under-21, nel febbraio 2008 ha debuttato con la nazionale maggiore in occasione dell'amichevole giocata a Istanbul contro la Turchia. Nello stesso anno Larsson \u00e8 stato convocato per disputare gli Europei che si tennero in Austria e Svizzera.\nLa prima rete in nazionale \u00e8 arrivata il 29 marzo 2011 in Svezia-Moldavia. Pochi mesi pi\u00f9 tardi, l'11 ottobre, nell'ultima gara delle qualificazioni agli Europei 2012, ha trasformato il rigore del momentaneo 2-2 contro i Paesi Bassi: il 3-2 finale permise poi agli svedesi di approdare alla competizione.\nNel 2012 \u00e8 stato inserito dal CT Erik Hamr\u00e9n nella lista dei 23 che hanno partecipato a Euro 2012 in Polonia e Ucraina. Nella terza giornata del girone eliminatorio \u00e8 andato in gol nella vittoria per 2-0 ai danni della Francia, ma nonostante la vittoria gli svedesi, arrivando terzi nel girone, sono stati eliminati.\n\u00c8 stato poi convocato per gli Europei 2016, partendo titolare anche in questo caso in tutti e tre gli incontri disputati dalla selezione gialloblu.\nLa qualificazione svedese ottenuta al turno di spareggio ai danni dell'Italia del CT Gian Piero Ventura gli ha consentito di prendere parte ai Mondiali di Russia 2018.\nIl 9 giugno 2018, in occasione dell'amichevole pre-Mondiale contro il Per\u00f9, ha collezionato la sua presenza numero 100 con la maglia della nazionale svedese, undicesimo giocatore a raggiungere questo traguardo. Per l'occasione \u00e8 stato premiato pubblicamente prima della partita.\nDurante gli Europei 2020, disputati in realt\u00e0 nel 2021 a causa della pandemia di COVID-19, Larsson ha giocato titolare e con la fascia da capitano in tutte e quattro le partite giocate dalla selezione gialloblu nell'arco della competizione. Queste gare gli hanno permesso di diventare il terzo calciatore svedese di sempre con pi\u00f9 presenze in nazionale, superando Kim K\u00e4llstr\u00f6m fermo a 131 partite disputate e agganciando successivamente Andreas Isaksson a quota 133. Al termine della manifestazione ha annunciato il ritiro dalla nazionale.\nStatistiche.\nPresenze e reti nei club.\n\"Statistiche aggiornate al 7 marzo 2021.\""}
{"id": "1486010", "revid": "110157", "url": "https://it.wikipedia.org/wiki?curid=1486010", "title": "Catunda", "text": "Catunda \u00e8 un comune del Brasile nello Stato del Cear\u00e1, parte della mesoregione del Noroeste Cearense e della microregione di Santa Quit\u00e9ria."}
{"id": "1486011", "revid": "1543377", "url": "https://it.wikipedia.org/wiki?curid=1486011", "title": "Palazzi di Dorsoduro", "text": "Lista dei palazzi del sestiere di Dorsoduro a Venezia con una certa importanza storica e/o architettonica.&lt;br&gt;\nLista.\nDorsoduro.\nNome, Numero Anagrafico ed eventuale altra denominazione:"}
{"id": "1486012", "revid": "110157", "url": "https://it.wikipedia.org/wiki?curid=1486012", "title": "Cedro (Cear\u00e1)", "text": "Cedro \u00e8 un comune del Brasile nello Stato del Cear\u00e1, parte della mesoregione del Centro-Sul Cearense e della microregione di Iguatu."}
{"id": "1486013", "revid": "287204", "url": "https://it.wikipedia.org/wiki?curid=1486013", "title": "Chaval", "text": "Chaval \u00e8 un comune del Brasile nello Stato del Cear\u00e1, parte della mesoregione del Noroeste Cearense e della microregione di Litoral de Camocim e Acara\u00fa."}
{"id": "1486016", "revid": "10548", "url": "https://it.wikipedia.org/wiki?curid=1486016", "title": "Centro Direzionale BESTAT", "text": ""}
{"id": "1486019", "revid": "1812137", "url": "https://it.wikipedia.org/wiki?curid=1486019", "title": "Palazzi di San Marco", "text": "Lista dei palazzi del sestiere di San Marco a Venezia di rilevanza storica e/o architettonica.\nLista.\nNome, Numero Anagrafico ed eventuale altra denominazione:"}
{"id": "1486024", "revid": "198326", "url": "https://it.wikipedia.org/wiki?curid=1486024", "title": "Sostanze umiche", "text": ""}
{"id": "1486025", "revid": "120343781", "url": "https://it.wikipedia.org/wiki?curid=1486025", "title": "Palazzi di San Polo", "text": "Lista dei palazzi del sestiere di San Polo a Venezia con una certa importanza storica e/o architettonica.\nElenco.\nNome, Numero Anagrafico ed eventuale altra denominazione:"}
{"id": "1486029", "revid": "121103406", "url": "https://it.wikipedia.org/wiki?curid=1486029", "title": "Palazzi di Santa Croce", "text": "Lista dei palazzi del sestiere di Santa Croce a Venezia con una certa importanza storica e/o architettonica.\nLista.\nNome, Numero Anagrafico ed eventuale altra denominazione:"}
{"id": "1486030", "revid": "124933671", "url": "https://it.wikipedia.org/wiki?curid=1486030", "title": "Controllore logico programmabile", "text": "Il controllore logico programmabile (in inglese \"programmable logic controller\", spesso in sigla, PLC) \u00e8 un computer per l'industria specializzato in origine nella gestione o controllo dei processi industriali.\nEsegue un programma ed elabora i segnali digitali ed analogici provenienti da sensori e diretti agli attuatori presenti in un impianto industriale, con la struttura del PLC che viene adattata in base al processo da automatizzare: durante la progettazione del sistema di controllo, vengono scelte le schede adatte alle grandezze elettriche in gioco; le varie schede vengono quindi inserite sul BUS o rack del PLC. Il primo PLC \u00e8 stato creato da Dick Morley nel 1968 con il marchio Modicon, ora di propriet\u00e0 di Schneider Electric.\nNel tempo, con la progressiva miniaturizzazione della componentistica elettronica e la diminuzione dei costi, \u00e8 entrato anche nell'uso domestico; l'installazione di un PLC nel quadro elettrico di un'abitazione, a valle degli interruttori magnetotermico e differenziale (salvavita), permette la gestione automatica dei molteplici sistemi e impianti installati nella casa: impianto di riscaldamento, antifurto, irrigazione, LAN, luci, ecc. Si tratta di un oggetto hardware componibile. La caratteristica principale \u00e8 la sua robustezza estrema; infatti normalmente \u00e8 posto in quadri elettrici in ambienti rumorosi, con molte interferenze elettriche, con temperature elevate o con grande umidit\u00e0. In certi casi il PLC \u00e8 in funzione 24 ore su 24, per 365 giorni all'anno, su impianti che non possono fermarsi mai.\nStruttura.\nUn PLC \u00e8 composto da un alimentatore, dalla CPU che in certi casi pu\u00f2 avere interna o esterna una memoria di tipo RAM, ROM, EPROM o EEPROM, da un certo numero di schede di ingressi digitali e uscite digitali, e nel caso in cui sia necessario gestire grandezze analogiche, il PLC pu\u00f2 ospitare delle schede di ingresso o di uscita sia analogiche che digitali.\nSe il PLC opera in rete con altri PLC, sono necessarie delle schede di comunicazione adatte al protocollo di rete gi\u00e0 implementato sugli altri PLC.\nNel caso di operazioni di movimentazione, come nel campo della robotica, il PLC ospita delle schede di controllo assi, cio\u00e8 delle schede molto veloci e sofisticate che permettono di gestire spostamenti e posizionamento.\nAlimentatore.\nL'alimentatore \u00e8 un apparato necessario per il funzionamento dei PLC. Esso \u00e8 utilizzato per fornire l'energia elettrica a tutte le schede del PLC.\nFornisce le tensioni a 5 V necessarie alle schede, le tensioni a + o - 12 V, le altre tensioni necessarie, sempre in corrente continua (d.c).\nPu\u00f2 essere interno o esterno al PLC.\nNella normalit\u00e0 dell'uso, in campo industriale, l'alimentazione \u00e8 a 24 V d.c. compatibile con la maggior parte dei sensori in commercio.\nCPU.\nLa CPU \u00e8 il cervello del PLC. La CPU \u00e8 una scheda complessa basata su una logica programmabile (Infineon sulle CPU Siemens S7) con funzionalit\u00e0 base di memorizzazione e accesso ad I/O, nonch\u00e9 bootloader, e con una zona di memoria a disposizione del programma utente, cio\u00e8 del programma di automazione.\nLa memoria utente \u00e8 spesso esterna come ad esempio nel caso di memoria EPROM. Il vantaggio di una memoria esterna \u00e8 legato alla semplicit\u00e0 di programmazione o di modifica dello stesso.\nLa CPU durante il funzionamento a regime, colloquia con tutte le schede connesse sul BUS del PLC, trasferendo dati e comandi da e verso il mondo esterno (input e output).\nUna delle caratteristiche peculiari di molte CPU \u00e8 la capacit\u00e0 di poter gestire le modifiche del programma di gestione del processo durante il normale funzionamento. Questa possibilit\u00e0 \u00e8 estremamente utile nel caso di impianti che devono essere sempre attivi, come ad esempio nel controllo di processo e nella produzione industriale in serie.\nAll'interno della CPU ci sono varie parti, tra cui\nSchede di ingresso digitali.\nLe schede di ingresso digitali sono utilizzate per il controllo di grandezze \"digitali\", cio\u00e8 di tensioni a due valori (ad esempio 0 V o 24 V, oppure 0 V 110 V). Ogni scheda pu\u00f2 gestire da 4 a 64 ingressi digitali differenti. I segnali dal campo vengono fatti arrivare con cavi elettrici fino alla morsettiera della scheda ed ogni singolo canale \u00e8 opportunamente protetto da fusibili di adeguato valore.\nSchede di uscita digitali.\nLe schede di uscita digitali sono utilizzate per i comandi di attuatori digitali. Ad esempio un rel\u00e8 \u00e8 un attuatore digitale, in quanto pu\u00f2 avere soltanto due stati stabili: diseccitato, o eccitato. Altro esempio di attuatore \u00e8 una valvola digitale a due stati: aperta, chiusa (elettrovalvola).\nAnche nel caso di schede di uscita digitali, si possono gestire da un minimo di 4 ad un massimo di 64 uscite digitali differenti.\nSchede di ingresso analogiche.\nQuesto tipo di schede di ingresso permettono il controllo di grandezze elettriche il cui valore pu\u00f2 variare entro un intervallo. Le grandezze in gioco sono in tensione o in corrente. Ad esempio sono disponibili schede di ingresso analogiche in corrente, con un intervallo variabile tra 4 mA e 20 mA. Molti produttori di PLC rendono disponibili schede con ingressi analogici per sonde di temperatura sia Pt100 che termocoppie T, J, K, ecc. Queste schede sono disponibili con varie risoluzioni (8-12-14-16 bit) e con 1 o pi\u00f9 ingressi separati galvanicamente disponibili in morsettiera o sul connettore frontale.\nSchede di uscita analogiche.\nLe schede di uscita analogiche permettono di controllare degli attuatori variabili.\nPossono essere in corrente o in tensione ed avere una determinata risoluzione esprimibile in bit.\nAd esempio \u00e8 possibile comandare un motore elettrico tramite un inverter variandone la velocit\u00e0, tramite la frequenza, da zero alla sua massima velocit\u00e0.\nOltre all'esempio sopra citato servono per regolazioni di temperatura variando l'intervallo di uscita, regolazioni di luce.\nUn esempio che pu\u00f2 risultare molto chiaro \u00e8 quella dell'intensit\u00e0 luminosa di una serie di plafoniere. Tramite un potenziometro noi aumenteremo o diminuiremo l'intensit\u00e0 luminosa.\nAd ogni aumento o diminuzione di luce corrisponde un equivalente segnale in corrente o in tensione.\nSchede di comunicazione.\nIl PLC durante il suo funzionamento pu\u00f2 comunicare con computer, con altri PLC oppure con altri dispositivi come le macchine CNC (i torni e/o le frese a controllo numerico delle aziende).\nLa comunicazione con computer e altri dispositivi avviene tramite tipi di connessione standard come:\nLa comunicazione con altri PLC avviene tramite protocolli standard, ad esempio:\necc.\nSchede speciali.\nQualunque PLC di livello medio alto, oltre le consuete schede di ingresso/uscita, analogiche/digitali, ha a catalogo moduli dedicati a particolari compiti di automazione. Il vantaggio nell'utilizzare tali schede \u00e8 quello di avere il controllo di un'operazione/evento indipendentemente dal ciclo del PLC, relegando il PCM alla funzione di controllo/parametrizzazione. L'offerta \u00e8 veramente vasta e ogni produttore propone a catalogo le pi\u00f9 svariate soluzioni, fra cui si segnala:\nSchede di conteggio veloce.\nSono in grado di accogliere il segnale di un sensore di conteggio e direzione (up/down ossia incremento/decremento) pi\u00f9 un canale di azzeramento, sia in single ended (ossia a livelli di tensione 0\u00f724 V) che in differenziale (normalmente secondo lo standard RS-422); normalmente \u00e8 possibile programmarle in modo che scatenino un evento (per esempio alzando un'uscita) al raggiungimento di un dato conteggio o se il conteggio \u00e8 compreso fra una finestra di valori. Su tali schede sono normalmente disponibili un numero limitato di uscite programmabili.\nSchede programmatori a camme.\nCompito di tali schede \u00e8 emulare una o pi\u00f9 camme meccaniche; accettano in ingresso un segnale proveniente da un encoder ed \u00e8 possibile, se la posizione \u00e8 entro determinate finestre, avviare un evento tramite un'uscita digitale programmabile.\nSchede PID (Proporzionale Integrale Derivativo).\nSpesso nel campo industriale \u00e8 necessario controllare una variabile del processo (per esempio la potenza applicata su un elemento riscaldante), rilevando una variabile da esso dipendente (per esempio la temperatura di un ambiente). Se il processo \u00e8 particolarmente critico \u00e8 necessario eseguire il controllo in modo accurato, tramite moduli dedicati.\nIn passato, prima dell'avvento dei controllori logici programmabili (PLC), esistevano moduli hardware, in qualche caso realizzati con tecnologie ibride meccaniche, pneumatiche, elettromeccaniche, in grado di svolgere la regolazione sommando le tre azioni proporzionale, integrativa e derivativa, ma al giorno d'oggi sono realizzati dalle stesse case produttrici dei PLC, non solo come blocchetti aggiuntivi hardware, ma anche come blocchi software a cui \u00e8 sufficiente passare i corretti parametri.\nSchede controllo assi.\nSi impiegano ove sia necessario controllare il movimento di un organo meccanico tramite un motore, sia esso brushless che passo passo. Alcune schede presentano un funzionamento particolarmente semplice permettendo di fissare una quota di consegna che l'asse deve raggiungere e un ingresso per il feedback di posizione, altre - particolarmente complesse - permettono grandissima flessibilit\u00e0 e permettono di emulare diversi profili.\nRichiedono generalmente un modulo di potenza esterno (amplificatore di corrente) per il comando effettivo del motore.\nSchede safety.\nSono utilizzate per tutti i segnali e le sequenze il cui controllo deve rispettare normative di sicurezza.\nFunzionamento.\nLa prima azione che il PLC compie \u00e8 la lettura degli ingressi del portale e si intende tutti gli ingressi sia digitali sia analogici, on board o su bus di campo (schede remote collegate al PLC o con una rete di comunicazione). Dopo aver letto tutti gli ingressi, il loro stato viene memorizzato in una memoria che \u00e8 definita \"Registro immagine degli ingressi\". A questo punto le istruzioni di comando vengono elaborate in sequenza dalla CPU e il risultato viene memorizzato nel \"Registro immagine delle uscite\". Infine, il contenuto dell'immagine delle uscite viene scritto sulle uscite fisiche ovvero le uscite vengono attivate. Poich\u00e9 l'elaborazione delle istruzioni si ripete continuamente, si parla di elaborazione ciclica; il tempo che il controllore impiega per una singola elaborazione viene detto tempo di ciclo (solitamente da 10 a 100 millisecondi).\nLinguaggi di programmazione.\nIl PLC per ottemperare ai suoi compiti deve essere programmato. La programmazione del PLC \u00e8 effettuata normalmente con un PC sul quale un software specializzato permette di creare programmi da caricare nella memoria della CPU del PLC.\nQuesti software di programmazione possono leggere il programma direttamente dalla memoria della CPU, e visualizzare il programma sul PC.\nNormalmente il programma viene scritto su PC, quindi scaricato sul PLC, e salvato sul PC stesso, per ulteriori modifiche o per sicurezza.\nLa normativa IEC 1131-3 del 1993 ha standardizzato 5 linguaggi di programmazione, di cui 3 grafici e 2 testuali.\nLa Normativa \u00e8 stata successivamente aggiornata con l'uscita della \"CEI EN 61131-3\" detta anche \"CEI 65-40\" Prima Edizione: 1\u00ba giugno 1996.\nIl PLC rispetto ad altri sistemi di controllo.\nI PLC si adattano bene a una serie di compiti di automazione. Questi sono in genere processi industriali nel settore manifatturiero, dove i costi di sviluppo e manutenzione del sistema di automazione \u00e8 elevato rispetto al costo totale dell'automazione, e dove sono attese modifiche al sistema durante la sua vita operativa. I PLC contengono dispositivi di input e output compatibili con i dispositivi pilota ed i controlli industriali; richiedono poca progettazione elettrica, ed il problema del progetto \u00e8 focalizzato sulla sequenza desiderata di operazioni. Le applicazioni PLC sono tipicamente sistemi altamente personalizzati, per cui il costo di un PLC preconfezionato \u00e8 basso rispetto a quanto costerebbe il progetto di un controllore su misura. Per contro, nel caso di prodotti di massa, sistemi di controllo personalizzati risultano economici. Ci\u00f2 \u00e8 dovuto al minor costo dei componenti, che possono essere scelti in modo ottimale al posto di una soluzione \"generica\", e dove i costi di progetto non ricorrenti sono distribuiti su migliaia o milioni di unit\u00e0.\nPer applicazioni in grandi numeri o nel caso di compiti di automazione fissi e molto semplici, vengono utilizzate tecniche diverse. Per esempio, una lavastoviglie casalinga potrebbe essere controllata da un temporizzatore elettromeccanico a camme che costa pochissimo se prodotto in grandi quantit\u00e0.\nUn progetto basato su microcontrollore sarebbe appropriato qualora vengano prodotte centinaia o migliaia di unit\u00e0 e quindi il costo di sviluppo (progettazione di alimentatori, hardware di ingresso/uscita e necessario test e certificazione) possa essere ripartito su molte vendite, e dove l'utente finale non necessiti di modificare il controllo. Un esempio \u00e8 costituito dalle applicazioni automotive; milioni di unit\u00e0 sono costruite ogni anno, e molto pochi utenti finali alterano la programmazione di questi controllori. Tuttavia, alcuni veicoli speciali quali autobus di linea utilizzano economicamente i PLC invece di controlli progettati su misura, perch\u00e9 i volumi sono bassi e il costo di sviluppo sarebbe antieconomico.\nUn controllo di processo molto complesso, come ad esempio quello utilizzato in un impianto chimico, pu\u00f2 richiedere algoritmi e prestazioni al di l\u00e0 della capacit\u00e0 di PLC anche ad alte prestazioni. Controlli di precisione o ad elevata velocit\u00e0 possono anche richiedere soluzioni personalizzate; ad esempio comandi di volo degli aeromobili. Per applicazioni di controllo molto esigenti, nelle quali pu\u00f2 essere sostenuto l'elevato costo di sviluppo e manutenzione, si possono utilizzare dei single-board computer che utilizzino hardware semi-personalizzato o completamente proprietario. I \"Soft PLC\" in esecuzione su computer desktop sono in grado di interfacciarsi con l'hardware di I/O industriale eseguendo programmi su una versione di sistemi operativi commerciali adattata per le esigenze di controllo di processo."}
{"id": "1486032", "revid": "123187051", "url": "https://it.wikipedia.org/wiki?curid=1486032", "title": "Palazzi di Venezia", "text": "A parte le scuole e gli edifici istituzionali (es. Palazzo Ducale), quasi tutti i palazzi di Venezia sono identificati con il nome della famiglia che li ha fondati o che pi\u00f9 vi ha lasciato il proprio segno (es. Palazzo Dario, Palazzo Fortuny). Spesso nel nome vengono citate due o pi\u00f9 famiglie successivamente proprietarie (es. Palazzo Cavalli-Franchetti), oppure \u00e8 specificato il ramo della famiglia (es. Palazzo Morosini del Pestrin).\nAlcune costruzioni mantengono la tradizionale denominazione di \"Ca\"' : originariamente indicava l'appartenenza dell'edificio ad una determinata casata, attualmente \u2013 sebbene la definizione non sia ufficialmente regolamentata \u2013 \u00e8 uso riservare la denominazione esclusivamente ad edifici di interesse pubblico o particolare rilevanza storica (p.e. Ca' Farsetti e Ca' Loredan, sedi municipali; Ca' Foscari, Ca' Dolfin o Ca' Tron, sedi universitarie; Ca' Rezzonico o Ca' Pesaro, sedi museali; Ca' Corner della Regina o Ca' d'Oro, che, a prescindere dalla rilevanza dell'uso attuale, mantengono la consolidata dizione tradizionale). Alcuni edifici di non grandi dimensioni vengono spesso indicati come \"Palazzetto\" (es. Palazzetto Stern) o, pi\u00f9 recente, l'uso dell'italiano \"Casa\" (es. Casa Venier)..\nArchitettura.\nQuasi tutti i Palazzi della citt\u00e0 lagunare presentano elementi architettonici assimilabili. Frequenti sono il rispetto di uno schema decorativo tripartito e la presenza di un primo piano ammezzato (detto \"mez\u00e0\") che si sviluppa sui fianchi dell'alto atrio a piano terra. Sopra a quesi piani sorgono due alti piani nobili e un piano di altezza ridotta sotto il tetto. Pi\u00f9 diffuse sono la presenza di un'ampia polifora sulla facciata principale di ciascun \"piano nobile\", di un portale verso l'acqua (detto \"porta d'acqua\") oltre al portale verso terra. La polifora esterna corrisponde ad un salone da ricevimento, detto \"portego\", attorno al quale si distribuiscono gli altri locali. Ovviamente questa simmetria era subordinata agli spazi lasciati disponibili da altri edifici, dalla viabilit\u00e0 e dalla conformazione delle \"insule.\" \u00c8 tutt'altro che rara la presenza di una cortile privato (la \"corte\"), molto spesso arricchito da una scala esterna in stile gotico o da una vera da pozzo. Pi\u00f9 rara \u2013 obbligata sia dalla fittezza del tessuto urbano originario sia dovuta alle edificazioni otto-novecentesche \u2013 \u00e8 invece la presenza di giardini, nonostante ve ne siano alcuni pregevoli esempi.\nDislocazione dei palazzi.\nDi seguito piantine della citt\u00e0 di Venezia con contrassegnate le posizioni dei principali palazzi presenti nella citt\u00e0. "}
{"id": "1486036", "revid": "228587", "url": "https://it.wikipedia.org/wiki?curid=1486036", "title": "Victory", "text": ""}
{"id": "1486037", "revid": "146092", "url": "https://it.wikipedia.org/wiki?curid=1486037", "title": "Fontana del Leone", "text": "La fontana del Leone \u00e8 una storica fontana di Napoli ubicata in via Mergellina.\nStoria.\nLa fontana, gi\u00e0 fontana del Mergoglino, fu costruita nel XVIII secolo in occasione del rifacimento del Casino reale a Mergellina. Fu voluta da Ferdinando I delle Due Sicilie perch\u00e9 in quel punto, sotto l'altura di Monteleone, sgorgava un'acqua molto fresca e pregiata tanto da servire per l'approvvigionamento della famiglia reale quando risiedeva a Mergellina.\nDescrizione.\nLa fontana \u00e8 composta da due livelli, a pianta semicircolare, determinando nella parte superiore della strada, un sedile. Al centro c'\u00e8 un leone su un basamento, mentre ai lati del basamento su rampe di scale portano al piano inferiore che al centro presentava due cannule dalle quali fuoriusciva l'acqua che si depositava nelle vasche inferiori."}
{"id": "1486045", "revid": "287204", "url": "https://it.wikipedia.org/wiki?curid=1486045", "title": "Copa Campeonato 1901", "text": "La Copa Campeonato 1901 fu vinta dall'Alumni Athletic Club."}
{"id": "1486046", "revid": "88812", "url": "https://it.wikipedia.org/wiki?curid=1486046", "title": "Metereopatia", "text": ""}
{"id": "1486049", "revid": "1439131", "url": "https://it.wikipedia.org/wiki?curid=1486049", "title": "Opel Regent", "text": "La Regent era un'autovettura di lusso prodotta dalla Casa automobilistica tedesca Opel nel solo anno 1928.\nProfilo e storia.\nLa Regent fu l'ultimo modello della Casa di R\u00fcsselsheim a rappresentare il top della fascia di lusso. Fu prodotta unicamente nel corso del solo anno 1928 e fu la prima Opel a montare un motore ad 8 cilindri, che in questo caso erano disposti in linea. Tale motore, della cilindrata di 5972 cm\u00b3, era alimentato tramite carburatore doppio corpo e disponeva della classica distribuzione a valvole laterali, comandate da catena. Tale motore arrivava ad erogare una potenza massima di 110 CV a 3200 giri/min.\nLa trasmissione comprendeva una frizione a dischi multipli, un differenziale con dentatura a spirale ed un cambio a tre marce, ma con in pi\u00f9 una quarta marcia molto lunga per andature veloci.\nLe sospensioni erano a balestre semiellittiche e ad ammortizzatori oleopneumatici.\nL'impianto frenante era a quattro tamburi con servofreno.\nLa Regent raggiungeva una velocit\u00e0 massima di 100 km/h in condizioni standard, che potevano diventare 130 con l'utilizzo della marcia veloce.\nIl prezzo della vettura finita variava tra i 19.500 ed i 21.000 marchi, a seconda del tipo di carrozzeria, che poteva essere scelta tra torpedo a sette posti, roadster o una particolare limousine assai spaziosa, e quindi anche con funzione di familiare di lusso.\nPer rendere un'idea del prezzo, la contemporanea 4/18 PS \"Laubfrosch\", la pi\u00f9 piccola Opel in listino nel 1928, e paragonabile ad un'odierna vettura di fascia medio-bassa, aveva prezzi compresi tra i 2.300 ed i 3.200 marchi, quindi tra le sette e le quasi dieci volte in meno."}
{"id": "1486051", "revid": "1705737", "url": "https://it.wikipedia.org/wiki?curid=1486051", "title": "Castello di Peyrepertuse", "text": "Il castello di Peyrepertuse \u00e8 un castello situato nel comune di Duilhac-sous-Peyrepertuse, nel dipartimento francese dell'Aude. Esistente nel XIII secolo fu uno dei castelli catari. Dopo la crociata albigese pass\u00f2 in mano francese e fu abbandonato alla fine del XVIII secolo.\nIl nome forse deriva dal latino \"petra pertusi\" (\"pietra forata\"), indicando la probabile antichit\u00e0 dell'insediamento. Il sito presenta inoltre tracce di occupazione di epoca romana, risalenti agli inizi del I secolo a.C.\nStoria.\nLa prima menzione del castello risale all'XI secolo. Nel 1070 si trovava in possesso dei conti catalani di Besal\u00f9, dai quali pass\u00f2 in seguito (1111) sotto i conti di Barcellona. Fu quindi feudo assegnato al visconte di Narbona.\nNella prima met\u00e0 del XIII secolo, all'epoca della crociata albigese doveva essere un villaggio fortificato, in corrispondenza della parte intermedia: probabilmente si trattava di case in pietra circondate da un muro e raccolte attorno ad un torrione, come i contemporanei castelli di Monts\u00e9gur e di Cabaret-Lastours. Il signore del castello, Guillaume di Peyrepertuse, dopo essersi arreso senza combattere a Simone di Montfort nel 1217, ai tempi della crociata albigese, fu scomunicato nel 1224 per non aver rispettato i propri impegni. Si arrese nuovamente dopo la resa di Carcassonne e nel 1240 e il castello pass\u00f2 alla Francia, che lo acquist\u00f2 da Nu\u00f1o S\u00e1nchez, conte di Cerdanya di Rossiglione, reggente insieme al padre Sancho I di Provenza per il re di Aragona Giacomo I.\nNel 1242 Luigi IX vi fece scavare nella roccia la scala di accesso alla parte alta, che porta tuttora il suo nome, e nel 1250-1251 fu costruito il nuovo maschio di San Giorgio, con l'omonima cappella, e restaurato il maschio della \"Rocca bassa\" e la cappella di Santa Maria, probabilmente preesistenti. Con il trattato di Corbeil del 1258 diviene una delle fortezze reali francesi poste a difesa dei confini con il regno di Aragona.\nNel 1285 offr\u00ec rifugio ai notabili della citt\u00e0 di Perpignano durante la guerra condotta dal re Filippo III l'Ardito contro il re Pietro III d'Aragona.\nNel 1355 fu restaurato e nel 1367-1368 vi si rifugi\u00f2, sotto la protezione del re di Francia Carlo V, Enrico di Transtamare, pretendente al trono di Castiglia, dopo la sconfitta subita nella battaglia di Navaretle.\nNel 1542 Jean de Graves, signore di S\u00e9rignan, protestante, si impadron\u00ec del castello, ma fu presto sconfitto e condannato a morte.\nDopo il trattato dei Pirenei del 1658, che stabiliva definitivamente il confine tra Spagna e Francia allo spartiacque dei Pirenei, perse di importanza strategica e fu custodito da una guarnigione ridotta, comandata da un ufficiale subalterno. Fu infine abbandonato durante la Rivoluzione francese e venduto nel 1820.\nA partire dal 1950 \u00e8 stato interessato da interventi di restauro e consolidamento. I resti accolgono oggi circa 100.000 visitatori all'anno.\nDescrizione.\nLa fortezza, posta in cima a una roccia naturale (800 m s.l.m.), sulle cui pareti a strapiombo sono impostate le mura, occupa un'area lunga circa 300 m e larga 60 m, che comprende tutta la sommit\u00e0 della collina. \u00c8 suddivisa in tre parti: \"bassa\", \"media\" e \"alta\", o \"castello di San Jordi\" (san Giorgio).\nL'accesso \u00e8 posto a nord, al termine di un ripido sentiero, ed \u00e8 difeso da un barbacane. La fortezza \"bassa\" \u00e8 costituita da una cinta muraria a pianta triangolare, con due torri semicircolari a difesa dell'accesso sul lato settentrionale, lungo 120 m; il bastione triangolare, a tre piani si trova sulla punta, che domina la valle sottostante. All'interno, sul lato meridionale, a strapiombo sulle rocce, si trovavano i magazzini e le latrine. All'angolo sud-ovest si elevano il maschio centrale e la cappella dedicata a Santa Maria, gi\u00e0 esistenti durante la fase catara, con una cisterna per l'acqua. Le due strutture sono collegate da un muro che forma una corte interna al castello stesso, da cui si accede, per mezzo di una porta sul lato occidentale alla parte intermedia della fortezza.\nLa fortezza di \"mezzo\" \u00e8 costituita da una cinta muraria che delimita lo spazio dove doveva trovarsi un tempo il villaggio cataro e che consente l'accesso alla parte alta con il \"castello di San Giorgio\", costituita da un'altra cinta muraria con maschio centrale e ugualmente dotata di una cisterna per la raccolta dell'acqua piovana."}
{"id": "1486058", "revid": "4175", "url": "https://it.wikipedia.org/wiki?curid=1486058", "title": "Supercoppa Europea di calcio", "text": ""}
{"id": "1486061", "revid": "287204", "url": "https://it.wikipedia.org/wiki?curid=1486061", "title": "Analisi razionale delle politiche pubbliche", "text": "LAnalisi razionale delle politiche pubbliche o ARP (in inglese \"Policy analysis\") \u00e8 una delle metodologie di indagine proprie della pi\u00f9 generica analisi delle politiche pubbliche. Tale strumento pu\u00f2 avere sia fini prescrittivi (\"cosa fare?\") sia fini descrittivi (\"come funziona?\") nello studio delle politiche pubbliche. Essa si basa sull'assunto che vi sia un inevitabile processo razionale nell'adozione di qualsiasi decisione. Tale procedimento \u00e8 anche il pi\u00f9 popolare, rispetto ad altri come la Policy inquiry, data la facile logicit\u00e0 del suo schema e per la sua applicazione storica ormai maturata.\nL'affermazione del metodo.\nLa scienza politica americana sorge subito con una forte impronta prescrittiva, data la popolare fiducia nella possibilit\u00e0 di un approccio scientifico ai problemi sociali. Per questo motivo inizi\u00f2 una generale raccolta dati in tutto il paese. Gli sforzi tuttavia non furono ricompensati soprattutto con il verificarsi di eventi imprevisti come la depressione. Per questo motivo negli anni 1980 con la svolta neoliberista, si \u00e8 verificata una generale tendenza a ridurre lo spazio del pubblico, pur non rallentando la crescita della disciplina e dei suoi ricercatori.\nGli anni 1990 confermeranno la disillusione verso gli apparati pubblici, pur esaurendosi la spinta neoliberista. Ma ancora l'analisi delle politiche pubbliche non subisce alcun effetto negativo sia pure dovendo adattare il proprio paradigma.\nL'istituzionalizzazione della \"policy analysis\" avviene in seguito alla diffusione delle \"think tank\", alla professionalizzazione della scienza economica e all'inadeguatezza dei policy makers tradizionali.\nFuori dagli USA lo sviluppo dei metodi di analisi razionali ha avuto una storia ben diversa perch\u00e9 caratterizzata da poca rilevanza politica e l'oggetto di analisi raramente \u00e8 definito come politica pubblica. Non mancano tuttavia istituti e enti che favoriscono lo sviluppo della analisi razionale, come l'OCSE, l'UE e il Formez. \nL'IRS di Milano \u00e8 probabilmente l'istituto italiano che pi\u00f9 si avvicina alle americane think tanks.\nRisorse teoriche e metodologiche.\nIl contributo dell'economia per il decollo della \"policy analysis\" \u00e8 fondamentale perch\u00e9 \u00e8 la prima scienza sociale che si pone di trovare risposte rigorose ai propri interrogativi. L'ARP mutua dall'economia due concetti fondamentali: la scarsit\u00e0 delle risorse e la necessit\u00e0 della scelta. Il problema della razionalit\u00e0 economica \u00e8 quindi sostanzialmente interpretato come il \"criterio della scelta\".\nIl concetto basilare che l'economia offre in proposito \u00e8 l'ottimo paretiano. Tale concetto implica che gli individui sono i migliori giudici del loro personale benessere e che non sorgerebbero obiezioni laddove riescano ad aumentare il benessere senza danneggiare nessuno.\nUn ulteriore contributo deriva dall'economia del benessere e lega in un intreccio indissolubile l'ottimo paretiano all'equilibrio competitivo, \u00e8 il caso della concorrenza perfetta, che realizza l'efficienza del mercato.\nTuttavia vi sono delle situazioni che possono raccogliersi sotto la definizione di \"fallimenti del mercato\", tali casi sono ad esempio: Le esternalit\u00e0 (esiti che ricadono su altri), beni pubblici (che sfuggono alla concorrenza perch\u00e9 caratterizzati da \"non rivalit\u00e0\" e \"non escludibilit\u00e0\"), monopoli (capacit\u00e0 di forzare i costi); anche le asimmetrie informative possono portare a esiti paretianamente inefficienti. Si possono menzionare anche gli squilibri distributivi (impossibilit\u00e0 di far stare meglio qualcuno senza danneggiare qualcun altro) anche se non sono propriamente fallimenti del mercato. Compito dell'economista \u00e8 quindi l'analisi dei concreti meccanismi che governano la selezione delle alternative.\nUna direzione diversa \u00e8 invece seguita dagli economisti che hanno lavorato intorno al concetto di \"benessere sociale\": questo metodo, intrinsecamente democratico, realizza un ulteriore passo in avanti con la formulazione del concetto di \u201cmiglioramento paretiano potenziale\u201d (compensazione). In questa prospettiva si ritiene che se in un primo momento una parte dei cittadini (policy takers) \u00e8 danneggiata per favorire l'altra, in un secondo momento sar\u00e0 ricompensata cos\u00ec da lasciare solo un segno positivo al processo complessivo.\nIn ultimo luogo, vi \u00e8 l'\u201danalisi costi-benefici\u201d (o \"Acb\") che permette di valutare se una modificazione nell'allocazione delle risorse \u00e8 efficiente o meno.\nAnche dalle scienze manageriali \u00e8 giunto un apporto per l'ARP \u00e8 il caso dello schema strategico per operare che \u00e8 posto sui seguenti passaggi:\nLa teoria dei sistemi \u00e8 un ulteriore strumento di cui dispone l'ARP. Esso riguarda lo studio di entit\u00e0 complesse mediante ricorso a modelli di tipo matematico. Nell'analisi delle politiche pubbliche, il concetto di sistemi permette di ricondurre a unit\u00e0 analitiche i processi che altrimenti rimarrebbero dispersi in un informe susseguirsi di eventi e informazioni.\nVi \u00e8 poi il settore di ricerca definito \"public management\" che inizialmente presentava come linee guida l'unit\u00e0 di comando, la piramide gerarchica e il corto raggio di controllo. Successivamente, in seguito alla svolta degli anni 1980, il new public management focalizza l'attenzione su risorse finanziarie, organizzazione, e risorse umane.\nInfine vi \u00e8 l\"analisi delle decisioni\" che si distacca dal nucleo originario dell'economia del benessere per una pi\u00f9 acuta consapevolezza della natura soggettiva degli elementi che stanno alla base delle scelte. Si realizzano cos\u00ec confronti tra esiti positivi e negativi sulla base della valutazione che gli attori stessi fanno. Questo approccio permette di scommettere su eventi futuri distinguendo fra tre tipi di condizione per la valutazione:\nLa procedura comporta l'individuazione delle alternative possibili, l'attribuzione a ciascuna di un valore, l'assegnazione a ciascuna di una probabilit\u00e0. Il concetto economico di valore attuale permette di ricondurre ad unica unit\u00e0 di misura le conseguenze che si verificano in tempi diversi. Lo strumento analitico pi\u00f9 potente per l'analisi delle decisioni \u00e8 l'albero decisionale.\nIl problem solving e l'intelligenza artificiale si inseriscono solo in parte in questa rassegna. Secondo questo campo di ricerca sono i problemi, o meglio, il modo in cui sono pensati e comunicati a condizionare l'intero processo decisionale, compresa la definizione delle alternativa e la rassegna delle risorse.\nCoordinate per la ricerca.\nNonostante l'originaria dualit\u00e0 (data sia dalla necessit\u00e0 di fare ordine ma anche dalla consapevolezza di un certo margine di errore) propria dell'ARP, resta comunque qualcosa di diverso dalla mera applicazione delle teorie razionali al policy making. La ARP in primo luogo offre un arricchimento del dibattito verso l'obbiettivo della soluzione migliore.\nIl secondo importante contributo dell'ARP consiste nell'individuazione delle fasi e delle procedure attraverso cui deve essere affrontato un problema di policy:\nQuestioni in sospeso.\nL'ARP oggi \u00e8 una disciplina accademicamente consolidata, questo per\u00f2 non la esonera da numerose critiche su piani diversi, le principali sono:"}
{"id": "1486065", "revid": "7969", "url": "https://it.wikipedia.org/wiki?curid=1486065", "title": "Cantone della Erzegovina-Narenta", "text": ""}
{"id": "1486067", "revid": "256896", "url": "https://it.wikipedia.org/wiki?curid=1486067", "title": "Regione del Sud-Ovest", "text": "La regione del Sud-Ovest (ufficialmente Sud-Ouest, in francese) \u00e8 una delle 13 regioni del Burkina Faso. La capitale della regione \u00e8 Gaoua.\nProvince.\nLa regione \u00e8 suddivisa in 4 province:"}
{"id": "1486068", "revid": "647919", "url": "https://it.wikipedia.org/wiki?curid=1486068", "title": "Supercoppa Europea di pallanuoto", "text": ""}
{"id": "1486069", "revid": "1543377", "url": "https://it.wikipedia.org/wiki?curid=1486069", "title": "Regione dell'Altopiano Centrale", "text": "La Regione dell'Altopiano Centrale (ufficialmente Plateau-Central, in francese) \u00e8 una delle 13 regioni del Burkina Faso. Il capoluogo della regione \u00e8 Ziniar\u00e9.\nProvince.\nLa regione \u00e8 suddivisa in 3 province:"}
{"id": "1486072", "revid": "1653185", "url": "https://it.wikipedia.org/wiki?curid=1486072", "title": "Windjammers", "text": "Windjammers, conosciuto in Giappone con il titolo , \u00e8 un videogioco arcade del genere sportivo, inerente al gioco del Frisbee, sviluppato e pubblicato nel 1994 dalla Data East per il \"NEOGEO arcade system\" e successivamente per la relativa console domestica.\nIl suo gameplay con visuale dall'alto ricorda quello dell'Hockey da tavolo oppure il \"Pong\".\nModalit\u00e0 di gioco.\n\"Windjammers\" presenta un campo dalle misure simili a quelle nel Tamburello, diviso a met\u00e0 da una linea, ripreso dall'alto; si gioca uno contro uno ed ogni giocatore occupa la rispettiva met\u00e0 del campo.\nL'obiettivo \u00e8 quello di scagliare il frisbee sul fondo del campo avversario, dove sono presenti delle aree di colore diverso in base al punteggio che si ottiene colpendo tali aree: l'area gialla (in quasi tutti i campi sono due aree che occupano i due lati del fondo campo) d\u00e0 3 punti a chi la colpisce, mentre quella rossa (generalmente al centro del fondo del campo) ne d\u00e0 5; se si riesce a far cadere il frisbee nel campo avversario si ottengono 2 punti.\nI lati lunghi del campo fungono da sponde sulle quali il frisbee rimbalza. Vince chi al termine del tempo totalizza pi\u00f9 punti, se un giocatore raggiunge i 12 punti vince direttamente il set; in caso di parit\u00e0 si andr\u00e0 al \"sudden death\", dove il primo che realizza anche un solo punto vince il match.\nCon il controllo direzionale ci si sposta nelle otto direzioni; con il primo tasto in fase di possesso frisbee lo si scaglia con un tiro diretto (\u00e8 possibile dare l'effetto al frisbee con un movimento a giro con il controllo direzionale), in fase di non possesso ci si pu\u00f2 tuffare per recuperare il frisbee oppure, da fermi, ci si mette in posizione di difesa per poter impattare un tiro veloce e impennare il frisbee, allo scopo di recuperarlo facilmente; con il secondo tasto in fase di possesso frisbee \u00e8 possibile tracciare un pallonetto con lo scopo di far cadere il frisbee a terra.\nSe si scaglia il frisbee \"di prima\" (ovvero tirandolo direttamente appena lo si riceve) il tiro sar\u00e0 pi\u00f9 veloce rispetto ad un tiro normale.\n\u00c8 possibile effettuare tiri speciali sia come tiri diretti che come lob quando si riceve un frisbee dall'alto: la tecnica base per poterli effettuare \u00e8 quella di ricevere un tiro diretto con la difesa da fermo, e quando il frisbee s'impenna si lascia premuto il pulsante del tiro diretto per caricare il tiro speciale; questo tiro varia a seconda del personaggio scelto.\nCampi di gioco.\nSono differenti e possono creare degli handicap per i vari tipi di giocatore: gli incontri si possono infatti svolgere su sabbia, prato rasato, pavimento piastrellato, cemento, terra battuta o su parquet all'interno di uno stadio. Anche le aree di porta in fondo al campo variano di posizione e dimensione a seconda del campo.\nBonus Stage.\nSono presenti due bonus con differenti regole durante il gioco:\nPersonaggi selezionabili.\nOgni personaggio esclama delle frasi (soprattutto nei tiri speciali e in caso di vittoria) nella lingua della propria nazione di appartenenza.\nSequel.\nDopo oltre vent'anni, nel 2018 \u00e8 stato annunciato un sequel ufficiale con il nome di \"Windjammers 2,\" sviluppato da Paon DP e pubblicato da DotEmu. Dopo vari rinvii la pubblicazione \u00e8 stata pianificata nel corso del 2021 su PlayStation 5, PlayStation 4, PC, Google Stadia e Nintendo Switch.\nUna \"open beta test\" (versione di prova) con 4 personaggi e introduce per la prima volta l'atleta donna francese Sophie De Lys come personaggio giocabile. \u00c8 stata disponibile dal 11 al 22 agosto 2021 per i dispositivi PlayStation 5, PlayStation 4 e Steam."}
{"id": "1486075", "revid": "228587", "url": "https://it.wikipedia.org/wiki?curid=1486075", "title": "Fontana degli Incanti", "text": "La fontana degli Incanti (detta anche fontana della C\u00f6cc\u00f6v\u00e0ja) \u00e8 una fontana di Napoli ubicata in piazza Salvatore Di Giacomo, a Posillipo.\nStoria.\nLa fontana fu costruita nel XVI secolo in piazza dell'Olmo (successivamente Piazza del Porto o del Mercato di Porto), a met\u00e0 strada tra le attuali piazza Bovio e Piazza Municipio, ovvero nella attuale Via Alcide de Gasperi; la sua storia cominci\u00f2 quando il vicer\u00e9 Pedro \u00c1lvarez de Toledo volle realizzare una struttura idrica per l'approvvigionamento degli abitati del luogo. Fu disegnata da Giovanni da Nola, ma al rifacimento di alcune parti andate distrutte partecip\u00f2 anche lo scultore Annibale Caccavello che scolp\u00ec la statua di \"Venere\".\nDanneggiata nei tumulti di Masaniello, la fontana venne riportata al nuovo splendore con i rifacimenti di alcune parti realizzate da Francesco Castellano e Antonio Iodice, sotto la supervisione di Francesco Antonio Picchiatti; riparata pi\u00f9 volte nel corso del XVIII secolo, nel 1834, l'architetto Pietro Bianchi (l'autore della basilica di San Francesco di Paola) la ricostru\u00ec del tutto. La fontana, scampata alle demolizioni del Risanamento, venne smontata e all'inizio del XX secolo ricostruita nell'attuale piazza.\nLa struttura.\nAd oggi, la struttura si presenta priva delle aggiunte ottocentesche del Bianchi che aveva sistemato sul basamento ottagonale; dal basamento s'innalza un pilastro decorato con capitelli floreali sul quale \u00e8 poggiata una tazza.\nCuriosit\u00e0.\n\u00c8 chiamata \"degli Incanti\" perch\u00e9 si narra che una potente strega della citt\u00e0, usasse frequentemente l'acqua della fontana per i suoi incantesimi; ed \u00e8 anche detta della \"C\u00f6cc\u00f6v\u00e0ja\" poich\u00e9 nel XVI secolo, quando fu scolpito lo stemma del vicer\u00e9, il popolo vedeva lo stemma come la sagoma di una civetta (dal latino \"Cocov\u00e0ja\" significa civetta)."}
{"id": "1486077", "revid": "1543377", "url": "https://it.wikipedia.org/wiki?curid=1486077", "title": "Regione degli Alti Bacini", "text": "La regione degli Alti Bacini (ufficialmente Hauts-Bassins, in francese) \u00e8 una delle 13 regioni del Burkina Faso. \u00c8 stata istituita il 2 luglio 2001. Il capoluogo della regione \u00e8 Bobo-Dioulasso.\nProvince.\nLa regione \u00e8 suddivisa in 3 province:"}
{"id": "1486078", "revid": "14691", "url": "https://it.wikipedia.org/wiki?curid=1486078", "title": "Regione di Hauts-Bassins", "text": ""}
{"id": "1486081", "revid": "1428919", "url": "https://it.wikipedia.org/wiki?curid=1486081", "title": "Luang Prabang", "text": "Luang Prabang (in laotiano \u0ec0\u0ea1\u0eb7\u0ead\u0e87\u0eab\u0ebc\u0ea7\u0e87\u0e9e\u0eb0\u0e9a\u0eb2\u0e87), traslitterato anche Luang Phrabang o Louangphrabang, chiamata in passato anche \"Xieng Dong Xieng Thong\" e \"Mueang Sua\", \u00e8 una citt\u00e0 del Laos centro-settentrionale ed \u00e8 capoluogo dell'omonima provincia. Si affaccia sulle rive del Mekong, a circa 425\u00a0chilometri a nord di Vientiane. Nel 2015 la popolazione era di 66.781 abitanti.\nLa citt\u00e0 fu dal XIV al XVI secolo la capitale del Regno di Lan Xang, il primo grande Stato laotiano. Prima dell'ascesa al potere dei comunisti, avvenuta nel 1975, era la residenza del sovrano del Regno del Laos. La citt\u00e0 \u00e8 entrata nel 1995 nella lista dei patrimoni dell'umanit\u00e0 dell'UNESCO.\nStoria.\nPreistoria.\nUtensili in pietra rinvenuti nella zona di Luang Prabang, attestano la presenza di uomini preistorici almeno 40.000 anni fa. Archeologi che han portato alla luce urne cinerarie, ipotizzano che comunit\u00e0 agricole possano essersi insediate nella zona nel IV millennio a.C., mentre altri oggetti in bronzo del 1500 a.C. ed in ferro del 700 a.C. testimoniano la presenza di piccole comunit\u00e0 evolute.\nI primi contatti con le culture dell'India e della Cina risalgono alla preistoria. A partire dal IV secolo d.C., lungo le rive del Mekong si formarono le prime municipalit\u00e0 (in laotiano \u0ec0\u0ea1\u0eb7\u0ead\u0e87, traslitterato \"mueang\"), fondate da trib\u00f9 khmuiche, provenienti dalla Cina meridionale, e mundari provenienti dal nord dell'India.\nLeggenda sull'insediamento del popolo lao.\nSecondo la tradizione laotiana basata sulla leggenda di Khun Borom \"(Nithan Khun Borom)\", riportata dagli annali reali del 1503, Mueang Sua era l'antico nome che fu dato alla citt\u00e0 dopo la conquista avvenuta nel 698 per mano del principe di etnia tai Khun Lo. A Khun Lo venne assegnata la citt\u00e0 dal padre, Khun Borom, associato nella leggenda alla creazione del mondo e considerato progenitore di tutte le stirpi tai. Khun Lo vi stabil\u00ec una dinastia ancora viva nella tradizione del paese, la casa reale laotiana considera il Principe Soulivong Savang, in esilio a Parigi dal 1981, un suo discendente.\nSviluppo della municipalit\u00e0.\nDopo la fondazione del regno, i Nanzhao dell'odierna provincia cinese dello Yunnan intervennero spesso negli affari dei principati della valle del medio Mekong, arrivando ad occupare Mueang Sua nel 709. I principi Nanzhao rimpiazzarono l'aristocrazia lao. Non si conoscono le date dell'occupazione, ma probabilmente termin\u00f2 ben prima dell'espansione verso nord dell'Impero Khmer, che sotto la guida di Indravarman I (877-89) arriv\u00f2 ad occupare i Mueang Sua ed i territori di Sipsongpanna, nell'alto Mekong.\nI khmer fondarono una roccaforte a Xay Fong nei pressi di Vientiane, ed il Regno Champa si espanse nel Laos meridionale, mantenendo la presenza sulle rive del Mekong fino al 1070. Chanthaphanit, governatore di Xay Fong, si spost\u00f2 a Mueang Sua e venne accolto pacificamente come sovrano dopo la partenza degli amministratori Nanzhao. Chanthaphanit ed il figlio ebbero lunghi regni durante i quali la citt\u00e0 divenne famosa con il nome lao Xieng Dong Xieng Thong. Alla fine la dinastia venne coinvolta nelle schermaglie che videro affrontarsi vari principati. Ne approfitt\u00f2 Khun Chuang, un locale signore della guerra di probabile etnia Khmu, che mantenne il controllo della citt\u00e0 tra il 1128 ed il 1169. Durante il regno della sua dinastia, fu introdotto un nuovo sistema amministrativo ed il Buddhismo Theravada venne sostituito dal Buddhismo Mah\u0101y\u0101na.\nCapitale del Regno di Lan Xang.\nXieng Dong Xieng Thong fu sottomessa dai khmer dell'Imperatore Jayavarman VII, dal 1185 al 1191. Nel 1180 il Sipsongpanna riconquist\u00f2 l'indipendenza, e nel 1238 una rivolta guidata dal governatore di Sukhothai espulse i khmer dal Siam centrale. Nel 1353 il Principe Fa Ngum, con l'aiuto dei khmer, fond\u00f2 il glorioso Regno di Lan Xang, il primo grande Stato laotiano. Meuang Sua divenne in breve tempo capitale di un enorme regno, che comprendeva gli odierni Laos, Thailandia del Nordest, ed altri territori a nord ad est e ad ovest. Nel 1560, nel timore delle invasioni birmane e per un pi\u00f9 agevole controllo delle province lontane, la capitale venne spostata dal re Setthathirath I a Vieng Xang. Fu lo stesso sovrano che cambi\u00f2 il nome della citt\u00e0 in Luang Prabang.\nDeclino e colonizzazione.\nNel 1707, dopo anni di lotte tra le varie fazioni nobiliari del regno, Lan Xang si frazion\u00f2 e Luang Prabang divenne la capitale del Regno di Luang Prabang. Nel 1778, Luang Prabang e gli altri regni laotiani di Vientiane e Champasak divennero Stati vassalli dei siamesi di Ayutthaya. Nel 1893, la Francia tolse il controllo dei tre regni ai siamesi, riunific\u00f2 il paese e lo inser\u00ec nella colonia dell'Indocina Francese. Il governo della provincia di Luang Prabang fu affidato al locale sovrano, mentre le altre province rimasero in mano ai francesi. Quando il Laos conquist\u00f2 l'indipendenza, il Re di Luang Prabang Sisavang Vong divenne capo di stato del neonato Regno del Laos. La capitale rimase a Vientiane, ma la residenza del re rimase a Luang Prabang fino al 1975, quando il regno fu rovesciato dai comunisti del Pathet Lao.\nStoria contemporanea.\nVerso la met\u00e0 degli anni ottanta, con l'apertura delle frontiere al turismo, la citt\u00e0 \u00e8 diventata una delle mete principali dei visitatori del Sud-est asiatico, grazie alla suggestiva combinazione tra le bellezze naturali, il fascino degli antichi templi e palazzi e la ben curata architettura coloniale. L'urbanizzazione ed i boom edilizi del dopoguerra e degli ultimi anni, dopo l'apertura del Paese agli investimenti stranieri, hanno coinvolto soprattutto Vientiane, mentre a Luang Prabang si sono sviluppate quasi solo le strutture turistiche.\nInfrastrutture e trasporti.\nAerei.\nLuang Prabang \u00e8 servita dall'Aeroporto internazionale di Luang Prabang, collegato agli aeroporti delle seguenti citt\u00e0:\nStradali.\nLa rete stradale laotiana \u00e8 in fase di miglioramento soprattutto al sud. La strada che collega Luang Prabang a Vientiane, la statale 13, \u00e8 ancora sottosviluppata, si arrampica sui tornanti di varie montagne e passa tra decine di villaggi. In condizioni anche peggiori sono la prosecuzione verso nord della stessa statale, la statale 7 che parte circa 100\u00a0km a sud della citt\u00e0 ed arriva in Vietnam, e la statale 1C, che parte 100\u00a0km a nord ed a sua volta arriva in Vietnam. Altre strade minori sono ancora sterrate.\nFluviali.\nAnche il Mekong \u00e8 un'importante via di collegamento. Per circa 6 mesi all'anno, quando c'\u00e8 abbastanza acqua, si pu\u00f2 navigare per lunghi tratti. Le frequenti rapide ed i massi che lo punteggiano, permettono esclusivamente la navigazione di barche di dimensioni medio piccole. Il tratto che collega Luang Prabang al confine settentrionale tra Laos e Thailandia viene percorso, soprattutto da turisti, in due giorni, con una tappa intermedia e pernottamento a Pakbeng. Altro fiume navigabile \u00e8 il Nam Ou, che affluisce nel Mekong pochi chilometri a nord di Luang Prabang ed \u00e8 il mezzo pi\u00f9 rapido anche per i locali e le merci di raggiungere la provincia di Phongsali."}
{"id": "1486084", "revid": "729019", "url": "https://it.wikipedia.org/wiki?curid=1486084", "title": "Castelli di Lastours", "text": "I castelli di Lastours (\"Chateaux de Lastours\") sono un complesso fortificato in rovina che comprende quattro castelli indipendenti (Cabaret, Tour R\u00e9gine, Surdespine o Fleur d'Espine, e Quertinheux), prima catari e poi francesi, sorti a partire dall'XI secolo e abbandonati alla fine del XVI secolo.\nSono collocati allineati su una cresta rocciosa (300 m s.l.m.) sovrastante il comune di Lastours, nel dipartimento francese dell'Aude, e dominano le valli dell'Orbeil e del Gr\u00e9silhou, in una zona ricca di miniere di ferro.\nStoria.\nI castelli vennero citati per la prima volta nel 1067 come propriet\u00e0 dei signori di Cabaret, aderenti al catarismo, e dovevano comprendere allora solo tre fortezze. Durante la crociata albigese, nel 1209, dopo la presa di Carcassonne, furono attaccati da Simone di Montfort, che non riusc\u00ec ad espugnarli. All'epoca erano in possesso di Pierre-Roger de Cabaret. Quest'ultimo li cedette tuttavia nel 1211, passando alla parte avversa per ragioni oscure. Nel 1223 una comunit\u00e0 catara vi si insedi\u00f2, e i castelli divennero sede del vescovo cataro di Carcassonne. Dopo un nuovo assedio iniziato nel 1227, da parte di Umberto V di Beaujeu, i Catari si arresero nel 1229.\nIl possesso del castello pass\u00f2 quindi al re di Francia. Dopo il loro saccheggio, le fortificazioni furono ricostruite e ampliate e venne aggiunta la quarta, Tour R\u00e9gine (\"Torre Regina\"). Divenne il centro amministrativo e militare di sei villaggi, costituenti la castellania di Cabard\u00e8s.\nNel XVI secolo fu occupato dai Protestanti e fu liberato dal maresciallo de Joyeuse nel 1591. Persa l'importanza strategica vennero in seguito abbandonati.\nDescrizione.\nAll'epoca della crociata albigese i tre castelli allora esistenti (Cabaret, Surdespine e Quertinheux), costituiti da torri alte e strette, erano circondati ciascuno da un proprio villaggio, sorto seguendo le curve di livello del pendio. Il villaggio di Cabaret era posto sotto l'omonima fortezza, in una stretta e selvosa valle delimitata da un fiume (recenti scavi archeologici ne hanno riportato alla luce le fondamenta).\nLe torri e i villaggi furono distrutti dopo la conquista francese. Successivamente, nel corso del XIII secolo furono ricostruiti dei veri e propri castelli, spostati sulla cima delle alture, circondate da precipizi. Ai precedenti, si aggiunse la Tour R\u00e9gine, del 1242. Alle quattro fortezze, allineate su un asse nord-sud, era possibile accedere solo mediante stretti sentieri, in parte scavati nella roccia.\nCabaret.\nEra il sistema difensivo principale, con un grande dongione a sud, circondato da una cinta muraria a pianta irregolare con torre a nord e con camminamento sorretto da arcate. All'interno sono presenti costruzioni utilitarie. L'ingresso \u00e8 protetto da un barbacane. Il crollo di un lato della torre permette di ammirare la volta gotica dell'ultimo piano.\nTour R\u00e9gine.\nLa fortificazione pi\u00f9 piccola e pi\u00f9 recente, costruita dai francesi nel 1242 circa, \u00e8 costituita da una torre centrale circolare a tre piani e con scala esterna. Al di sotto della torre \u00e8 costruita una vasta cisterna per l'acqua piovana. La torre centrale era circondata da una cinta muraria oggi crollata.\nSurdespine.\nComprende una torre quadrata, con costruzioni di servizio e una cisterna, racchiusi in una cinta muraria a pianta rettangolare, con due ali di cortine che si aprono ai fianchi. \u00c8 la fortificazione meglio conservata.\nQuertinheux.\nCollocato su una punta rocciosa separata, comprende una torre circolare, racchiusa in una cinta a pianta poligonale, con ingresso difeso da un muro avanzato. \u00c8 la pi\u00f9 bassa delle fortificazioni e difendeva uno degli accessi al castello. Alla base si conservano i resti di una distrutta chiesa romanica."}
{"id": "1486087", "revid": "26417", "url": "https://it.wikipedia.org/wiki?curid=1486087", "title": "Policy analysis", "text": ""}
{"id": "1486089", "revid": "1146789", "url": "https://it.wikipedia.org/wiki?curid=1486089", "title": "Dahl", "text": ""}
{"id": "1486093", "revid": "1043", "url": "https://it.wikipedia.org/wiki?curid=1486093", "title": "Jennifer Lynn Lopez", "text": ""}
{"id": "1486094", "revid": "14691", "url": "https://it.wikipedia.org/wiki?curid=1486094", "title": "Hauts-Bassins", "text": ""}
{"id": "1486095", "revid": "14691", "url": "https://it.wikipedia.org/wiki?curid=1486095", "title": "Plateau-Central", "text": ""}
{"id": "1486096", "revid": "125275595", "url": "https://it.wikipedia.org/wiki?curid=1486096", "title": "Semifonte", "text": "Semifonte fu una citt\u00e0 fortificata, che sul finire del XII secolo divenne una fiera avversaria di Firenze. Oggi il toponimo indica una localit\u00e0 nei pressi di Petrognano, frazione del comune di Barberino Tavarnelle, in provincia di Firenze.\nIl nome deriva da latino \"Summus Fons\" ('fonte somma' ossia 'sorgente d'acqua alla sommit\u00e0 di un'altura'), divenuto in seguito \"Summofonte\" e infine \"Semifonte\". Il castello prima e la citt\u00e0 poi vennero fondati, intorno al 1177, dal conte Alberto IV degli Alberti di Prato, divenendo, in breve, uno dei centri pi\u00f9 potenti della Valdelsa, nonch\u00e9 caposaldo imperiale nella zona. L'affermarsi di Semifonte fu immediatamente malvisto dalla Repubblica fiorentina, che vi si oppose in ogni modo e riusc\u00ec a sconfiggerla nel volgere di un ventennio. Nel 1202, Semifonte, dopo un assedio iniziato nel 1198, venne sconfitta, conquistata e subito rasa al suolo dalle truppe di Firenze, che con ci\u00f2 intese dare un esempio ad altri centri con essa in competizione.\nTerminata l'opera di distruzione, Firenze decret\u00f2 che su quel colle non si sarebbe mai pi\u00f9 potuto costruire edificio alcuno. Tale divieto \u00e8 stato, di fatto, rispettato fino ad oggi, fatta eccezione per la Cappella di San Michele, eretta nel 1597 sulla cima del colle su progetto dell'architetto Santi di Tito (1536-1603), il quale, con fatica, aveva ottenuto l'approvazione da Ferdinando I de' Medici, allora Granduca di Toscana.\nStoria.\nTra il 1154 e il 1174, l'imperatore Federico il Barbarossa scese in Italia cercando di sottomettere i liberi Comuni. Questi ultimi, appartenenti alla Lega Veronese di Pontida prima, Lombarda poi, infersero una sonora sconfitta all'imperatore durante la battaglia di Legnano nel 1176, giungendo infine alla pace di Costanza (1183).\nIn questo clima di lotte tra imperatori e feudatari da una parte, liberi Comuni dall'altra, si colloca la nascita della citt\u00e0 di Semifonte, fondata dal conte Alberto IV degli Alberti nella seconda met\u00e0 del XII secolo con l'intento di creare una cintura di castelli appartenenti ai feudatari fedeli all'impero intorno alla citt\u00e0 di Firenze, libero comune, per tentare di contenerne l'espansione. Le principali piazzeforti del partito imperiale erano: Fucecchio, San Miniato, Semifonte e Montegrossoli. A questi si affiancavano altri castelli degli Alberti (Certaldo, Castelfiorentino, Lucardo, Vico d'Elsa, Pogna) e dei conti Guidi (Poggibonsi e Monterappoli).\nI contrasti per l'edificazione della citt\u00e0 (1177-1187).\nLa prima fondazione.\nAllo stato attuale non esiste nessuna testimonianza che permetta di stabilire con precisione la data di fondazione di Semifonte, quello che \u00e8 possibile fare sono solo delle supposizioni. Anche da un punto di vista bibliografico l'unica testimonianza coeva agli avvenimenti \u00e8 quella del giudice fiorentino Sanzanome che assistette personalmente ad alcune fasi della guerra, terminata con la distruzione del centro. Il Sanzanome colloca la fondazione intorno al 1177 per iniziativa del conte Alberto IV in occasione della discesa in Italia dell'imperatore Federico Barbarossa; il monarca si trattenne in Toscana fino al gennaio 1178 per poi ritornare in Italia solo nel 1184. In quell'anno era scoppiata una contesa tra gli Alberti e il comune di Firenze per il controllo di Pogna e, nella cronaca di Sanzanome, \u00e8 scritto che il conte Alberto \u00abtranscursis annis postea non multis\u00bb dal 1177:\nQuesta \u00e8 l'unica testimonianza che parli della nascita di Semifonte; visto che la localit\u00e0 non venne nominata nell'elenco dei beni confermati dall'imperatore ad Alberto nel 1164, anno in cui il conte era da poco diventato maggiorenne e quindi \u00e8 da ritenere che la fondazione del centro deve essere avvenuta proprio tra il 1177 e il gennaio 1178.\nPer gli Alberti la fondazione di un nuovo centro non era una novit\u00e0, visto che, all'inizio dell'XI secolo, si erano fatti promotori della fondazione di un centro destinato a ben altra fortuna: Prato. Semifonte come Prato nasceva dall'aggregazione di diverse comunit\u00e0 poste nell'area circostante ma, rispetto alla fondazione di Prato, quello che era cambiato era il contesto. La zona in cui nacque Semifonte, alla fine degli anni settanta del Millecento, era una delle aree pi\u00f9 popolate della Toscana potendo contare sia su centri come Certaldo, \"Podium Bonizii\", San Gimignano, Colle di Val d'Elsa sia dall'essere attraversata dalla via Francigena; a quel tempo la via Francigena era l'asse principale per i movimenti degli uomini e delle cose e poterne avere il controllo era fonte di sicuri e immensi guadagni. Questi guadagni erano uno dei principali obbiettivi della Firenze del tempo e quindi, per averli, era pronta a combattere. Fin dalle fasi iniziali del popolamento, Firenze intu\u00ec che il nuovo castello le avrebbe inevitabilmente tagliato qualsiasi collegamento con il sud, per la sua collocazione strategica sulla via Volterrana, e dichiar\u00f2 guerra. Ai primi di marzo del 1182 fu organizzata una spedizione militare, con l'intento di scoraggiare il progetto, attraverso l'occupazione e la sottomissione di Empoli, Pontorme, Pogna e distruggendo i cantieri attivi a Semifonte. La missione militare and\u00f2 a buon fine; i notai fiorentini, in un documento datato 4 marzo 1182, registrarono le parole degli abitanti di Pogna in seguito alla spedizione: \nSeconda spedizione punitiva fiorentina e ripresa dei lavori.\nI lavori furono sospesi per un paio di anni. Quando la situazione si fu calmata, gli Alberti riportarono operai e abitanti nella zona per ricominciare i lavori di fondazione e Firenze scaten\u00f2 nuovamente la guerra alla famiglia. L'esercito fiorentino rioccup\u00f2 Pogna, vennero distrutte le fortezze albertiane di Marcialla e di Mangona nel Mugello, dove il conte Alberto IV venne catturato. Per ottenere la libert\u00e0 dovette accettare le condizioni dei fiorentini, che consistevano nello smantellamento delle fortificazioni di Certaldo, nella distruzione di Pogna, nella cessione della met\u00e0 degli introiti dei dazi percepiti con i pedaggi sulla Francigena e nel nuovo smantellamento di Semifonte. Il documento di resa, datato novembre 1184, recita:\nFurono costretti a questo giuramento il conte Alberto, i suoi figli Guido e Maginardus e la moglie Tavernaria. \nI patti per\u00f2 non vennero rispettati e il processo di espansione di Semifonte riprese indisturbato. Il 19 agosto 1187, nel diploma con cui a Bologna il re Enrico VI concesse ai Fucecchiesi di edificare un castello, il conte Alberto figura come testimone, facendosi appellare \u00abcomes Albertus de Summofonte\u00bb. La scelta del conte \u00e8 significativa: fino a quel momento gli Alberti si erano sempre presentati come conti di Prato, ma la decisione di usare il nuovo titolo di fronte all'erede designato al trono imperiale (cio\u00e8 di fronte a colui che legittimava il loro potere) va letta come la dimostrazione degli stretti legami che legavano la famiglia con il nuovo centro e il nuovo centro con il potere imperiale; il messaggio rivolto in tal modo a Firenze e ai suoi alleati era chiaro: toccare Semifonte equivaleva a toccare direttamente gli interessi imperiali. Fra i principali alleati di Firenze vi erano i conti Guidi, i quali nella zona tra la Pesa, l'Elsa e l'Arno, ossia nel feudo degli Alberti, avevano fondato nello stesso periodo due centri: \"Podium Bonizii\" ed Empoli, e quest'ultima, con il dichiarato intento di sottrarre uomini agli Alberti. Con l'incastellamento di Semifonte gli Alberti, unici veri rappresentanti del potere imperiale in quella zona della Toscana, cercarono di controbilanciare il potere guidingo.\nLo sviluppo della citt\u00e0 (1187-1198).\nMortennano e nascita del comune.\nA Semifonte i lavori procedettero in maniera spedita e, oltre alle fortificazioni, vennero costruite le case per gli abitanti, i quali furono subito dediti alle pi\u00f9 varie attivit\u00e0 artigianali, nonch\u00e9 alla mercatura.\nMa ci fu un vero e proprio colpo di scena: il 18 luglio 1189 il conte Alberto IV degli Alberti cedette met\u00e0 dei suoi diritti sulla citt\u00e0 a Scorcialupo da Mortennano: questa mossa serv\u00ec per rafforzare la posizione della nuova citt\u00e0 nei confronti di Firenze, facendo entrare Semifonte nell'orbita di Siena. Scorcialupo infatti era il proprietario del Castello di Monternano, situato nei pressi di Castiglione (oggi Castellina in Chianti), nel distretto della pieve di Sant'Agnese in Chianti, appartenente alla diocesi di Siena e inoltre apparteneva a una potente famiglia dell'\u00e9lite senese e, Siena, avversaria di Firenze, mai avrebbe permesso che la citt\u00e0 gigliata minacciasse una propriet\u00e0 di un suo concittadino. Se da una parte questa scelta rafforz\u00f2 politicamente Semifonte, dall'altra questo, \u00e8 il primo segnale dell'abbandono da parte degli Alberti dello scacchiere toscano, Prato compresa, per trasferire i loro interessi nell'area di Bologna, dove infatti si attesteranno dal Trecento. La cessione per\u00f2, non fu vissuta come un dramma dagli abitanti. Infatti nello stesso periodo (o forse fin dal principio), all'interno del castello, si era cominciata a formare una solida leadership di cittadini che, di concerto col fondatore, avevano iniziato a autogovernarsi.\nLa prima attestazione di un castello di Semifonte appare in una pergamena della badia a Passignano del dicembre 1192 e, alla fine del secolo, risulta che il governo del comune era affidato a tre consoli e ad un consiglio di cui sono rimasti i nomi di sette consiglieri.\nIntanto il castello si andava sempre pi\u00f9 sviluppando e, con la sua potenza, gi\u00e0 minacciava i commerci di Firenze. Si narra che i cavalieri di Semifonte andassero fin sotto le mura di Firenze a gridare in segno di scherno:\nSempre nel 1192, le milizie di Semifonte catturarono, quasi sicuramente su ordine dell'Imperatore Enrico VI, il cardinale Ottaviano, vescovo di Ostia, mentre transitava sulla via Francigena di ritorno verso Roma da una missione diplomatica in Normandia; in quel periodo era l'uomo pi\u00f9 autorevole della Curia romana. Il Cardinale fu poi rinchiuso nella fortezza di Monte Santa Maria Tiberina presso Citt\u00e0 di Castello. Ma questo non fu che l'episodio pi\u00f9 clamoroso: approfittando della posizione strategica della loro citt\u00e0, i semifontesi erano soliti depredare tutti i messi pontifici di passaggio e ci\u00f2 li mise in cattiva luce con la curia romana. Ma a salvarli fu la notevole ricchezza e l'importanza strategica del castello che attirarono l'attenzione di due importanti e vicini monasteri vallombrosani: la badia a Coltibuono e, soprattutto, l'abbazia di Passignano.\nIngresso di Badia a Passignano.\nIl 15 novembre 1192 la badia di Passignano acquist\u00f2 un edificio e un terreno non edificato posti nel borgo di Cascianese nel castello di Semifonte. Questo investimento fu fatto, ufficialmente, allo scopo di poter costruire un ospedale per i viandanti. Circa un mese dopo, venne siglato un accordo tra il pievano di Santa Gerusalem (la chiesa principale del castello) e l'abate di Passignano, accordo che ebbe un peso notevole nelle vicende future. In base a questo accordo il pievano, sul cui territorio sorgeva Semifonte, concesse due privilegi alla chiesa che il monastero si era impegnato a costruire insieme all'ospedale: il titolo di parrocchia ed il governo su quella parte della nuova citt\u00e0 che andava dalla porta di Tezanello all'opposta porta di Bagnolo. Non solo, il pievano si impegn\u00f2 a non sollevare obiezioni nel caso in cui la chiesa patrocinata da Passignano avesse ottenuto dal Papa il diritto al fonte battesimale, concessione apparentemente inspiegabile visto che il fonte battesimale era un'importante prerogativa della chiesa di Santa Gerusalem. L'elevazione di una semplice chiesa parrocchiale a pieve era un evento molto insolito in ambito fiorentino, ma il pievano di Santa Gerusalem non parve preoccupato dall'eventuale diminuzione di importanza della sua chiesa, forse perch\u00e9 sapeva che Passignano godeva dell'appoggio dalla Santa Sede. La contropartita che Passignano dovette concedere fu modesta: doveva riconoscere la superiorit\u00e0 della pieve sulla parrocchia e festeggiare le festivit\u00e0 della Santa Croce e di San Niccol\u00f2 che si tenevano nella stessa pieve; dati i rapporti di forza, totalmente a favore di Passignano, per il monastero l'affare fu notevole. Il ruolo di Coltibuono invece \u00e8 meno chiaro, anche se ottenne di farsi rappresentare nel consiglio comunale della citt\u00e0 da un uomo che faceva stabilmente parte della classe dirigente cittadina: Biliotto di Albertesco, un commerciante con bottega sul mercato locale. In un anno non definito, Biliotto e la badia a Coltibuono procedettero alla vendita di un bene non specificato a un membro della famiglia Ricasoli di Vertine, e con tale evento si tent\u00f2 di inserire la famiglia Ricasoli nella nobilt\u00e0 Semifontese. Non se ne fece di nulla perch\u00e9, nel 1202, avvenne la capitolazione e il contratto venne annullato.\nMa non furono solo interessi economici a far muovere Passignano. Come abbiamo visto, il potere degli Alberti era ormai in netto calo e l'abate di Passignano, spalleggiato in questo da Coltibuono, mirava sicuramente prima ad affiancare e poi magari a sostituirsi quale feudatario, e, a questo progetto, non erano estranei i consoli del comune di Semifonte; il consiglio si impegn\u00f2 a non esercitare alcun diritto fiscale sia sulla chiesa che sull'ospedale che il monastero voleva costruire e, inoltre, questa immunit\u00e0 venne estesa a tutte le case che il monastero avesse costruito o acquistato dentro le mura e su tutto il territorio semifontese. In cambio di queste concessioni, l'abate offr\u00ec al comune tutto l'appoggio che il monastero poteva dare. Da questi accordi si evince che la sostituzione degli Alberti con Passignano era possibile, anche se ci\u00f2 comportava una modifica degli equilibri interni; Passignano ottenne inoltre che nel consiglio del comune sedesse stabilmente un suo rappresentante, nella persona del procuratore \"Pierus quondam Cascianelli\" e il comune, in cambio, ottenne l'appoggio di una potente comunit\u00e0 monastica, fortemente legata con la Santa Sede.\nL'inizio della fine.\nNell'autunno 1196, approfittando della partenza dell'esercito imperiale alla volta della Sicilia, i fiorentini per la prima volta attaccarono il borgo esterno alle mura della citt\u00e0. Subirono danneggiamenti anche una o pi\u00f9 chiese di propriet\u00e0 della Badia a Passignano. La reazione dei monaci fu immediata: su intercessione dell'abate, papa Celestino III lanci\u00f2 l'interdetto su Firenze, a causa dei danni che quest'ultima aveva causato ai beni che il monastero possedeva a Semifonte. A perorare la causa di Passignano e Semifonte venne inviato a Roma Boncompagno da Signa, uno degli uomini di legge pi\u00f9 celebri del tempo.\nMa un avvenimento mut\u00f2 irreparabilmente lo scenario nel 1197: l'imperatore Enrico VI mor\u00ec e lasci\u00f2 come erede Federico II di soli tre anni.\nLa Lega di Tuscia.\nIl partito imperiale entr\u00f2 immediatamente in crisi e tutti i conflitti ripresero. Tra i primi a muoversi furono i comuni di San Gimignano e Volterra, che si allearono contro il vescovo di Volterra e il locale rappresentante imperiale Bertoldo. Da quello scontro il potere vescovile usc\u00ec ridimensionato e inoltre sub\u00ec la perdita del castello della Pietra, concesso dallo stesso Enrico al vescovo ma ora sottomesso al comune. In prima fila tra gli anti-imperiali c'era Firenze, che insieme ad altre citt\u00e0 toscane, stipul\u00f2 la \"Lega di Tuscia\" (1197-1198). La sede delle trattative fu a San Genesio, da sempre sede delle diete imperiali per la Toscana, e, oltre a Firenze, furono coinvolte Lucca, Siena, i conti Aldobrandeschi, i conti Guidi, altri Grandi di Toscana, San Miniato e il vescovo di Volterra e, poco dopo, venne estesa anche ad Arezzo ed a Prato. L'importanza della Lega di Tuscia fu enorme: per la prima volta le citt\u00e0 toscane si spartirono il territorio della regione senza tener conto delle antiche divisioni amministrative, inoltre, venne, di fatto, stabilito un rapporto paritario tra le autorit\u00e0 comunali ed i signori feudali e, infine, i partecipanti si giurano reciproca difesa, impegnandosi a non riconoscere Imperatore o Re senza ordine della chiesa. L'obiettivo principale era la resistenza contro una restaurazione della signoria tedesca. Ogni membro avrebbe dovuto ottenere la sovranit\u00e0 nel proprio territorio, senza violare i diritti degli altri. Il vescovo di Volterra venne posto a capo della lega. Tra i convocati c'erano anche le maggiori famiglie feudali toscane che, avendo ormai perso la protezione imperiale, si videro costrette, non solo ad accettare di partecipare all'assemblea, ma anche ad accettarne le decisioni. Tra i partecipanti c'erano i Guidi, i Gherardini, gli Aldobrandeschi e gli Alberti. Nell'accordo finale i diritti di queste famiglie vennero riconosciuti, a patto per\u00f2 che fossero di concessione regia ma, di fatto, da quel momento in poi persero, o dovettero profondamente ridimensionare, il controllo che avevano sul territorio.\nPer quanto riguarda gli Alberti, Firenze pretese, non a caso, un accordo diverso. Dalla Lega di Tuscia dovevano rimanere fuori le fortezze albertiane di Certaldo, Mangona e Semifonte, in pratica i gioielli del dominio albertesco, in cambio Firenze garant\u00ec la restituzione agli Alberti per usi agricoli dell'area di Semifonte, ovviamente dopo che ne fossero state smantellate le fortificazioni.\nNel 1198 era stato eletto al soglio pontificio papa Innocenzo III, fautore di una decisa politica antimperiale, e Semifonte si trov\u00f2 di fatto isolata da tutto e da tutti.\nL'assedio e la distruzione (1198-1202).\nI fiorentini cominciarono la riconquista del contado sottomettendo prima il castello di Montegrossoli, e poi, l'11 maggio 1198, Certaldo.\nFirenze decise di cominciare la guerra contro l'odiata Semifonte proprio nel 1198. La prima mossa fu il rafforzamento del vicino castello di Barberino, che avrebbe fatto da quartiere generale, poi ci fu la conquista di Vico d'Elsa ed a quel punto l'accerchiamento di Semifonte era completo.\nGli alleati di Semifonte.\nLa probabile futura caduta di Semifonte fece preoccupare i vari centri della Valdelsa, che temevano il dilagare della potenza fiorentina nella zona. Perci\u00f2 provvidero, innanzitutto, a sopire le varie vertenze locali. Colle di Val d'Elsa inizialmente si era schierata con il partito imperiale ma, dopo diversi scontri per il possesso del castello di Casaglia, il 24 novembre 1199, stipul\u00f2 un patto di alleanza e difesa reciproca con San Gimignano (alleata di Semifonte), per contrastare Poggibonsi, cittadina amministrata in condominio da Firenze e Siena; tale accordo venne stipulato proprio nel castello di Semifonte, grazie alla mediazione del console \"Mainesctus\". Altri accordi furono stipulati tra i signori feudali dei comuni minori della Valdelsa e della Valdera quali Montevoltraio, Montignoso, Monteglabro, Castelvecchio e i signori del castello della Pietra; tutti questi centri si dichiararono alleati di Semifonte. Alla luce di quello che successe dopo, la loro alleanza con Semifonte fu solo teorica.\nLa citt\u00e0 fu assediata, certamente in maniera non continuativa, anche per le ingenti spese che ci\u00f2 avrebbe comportato.\nIl tradimento del conte Alberto.\nLa situazione precipit\u00f2 il 12 febbraio 1200, quando il conte Alberto IV, per salvare il resto dei suoi domini feudali, si accord\u00f2 con il comune di Firenze, vendendogli per 400 libbre o 400 lire di moneta pisana la sua met\u00e0 dei diritti sul castello; inoltre, s'impegn\u00f2 ad aiutarli nell'assedio e cedette, definitivamente, il castello di Certaldo (che nonostante tutto aveva continuato ad aiutare Semifonte); in pi\u00f9 vennero ripetute le clausole dell'accordo del 1184 (vedi sopra), ovvero l'esenzione su qualsiasi pedaggio per i mercanti e i cittadini fiorentini in transito sulla Francigena. Il conte Alberto che tanto si era adoperato per l'edificazione della sua citt\u00e0, ora l'aveva tradita. Il 6 marzo 1200 Scorcialupo da Mortennano cedette la sua met\u00e0 del castello di Semifonte (che il conte gli aveva donato nel 1189) a Tabernaria, moglie del conte Alberto, la quale la gir\u00f2 al comune di Firenze, che, a questo punto, era, da un punto di vista legale, la padrona assoluta del castello.\nDopo la resa del conte, anche il vescovo di Volterra, Ildebrando Pannocchieschi, si schier\u00f2 apertamente con i fiorentini inviando, contro Semifonte e contro Colle Val d'Elsa, 200 cavalieri e 1.000 fanti. Lo fece perch\u00e9 sperava in un loro aiuto contro San Gimignano, ma tale decisione, la prese sfidando una parte dei suoi fedeli e lo stesso comune volterrano schierato invece a fianco di San Gimignano e Semifonte.\nLa pace di Fonterutoli.\nNel 1201, ormai al quarto anno di guerra, militarmente i fiorentini non erano ancora riusciti a fiaccare la resistenza dei semifontesi, che si avvalevano degli aiuti dei centri minori; ma Firenze stava per compiere un'abile mossa diplomatica capace di isolare Semifonte. Nonostante Firenze fosse, dal punto di vista legale, la padrona del castello, decise di scendere a patti con Siena.\nIl 29 marzo 1201, nella canonica di San Miniato a Fonterutoli, Paganello Porcari, podest\u00e0 di Firenze, e Filippo Malavolti, podest\u00e0 di Siena, con i loro rispettivi funzionari, stipularono un trattato di pace tra le due citt\u00e0. L'accordo prevedeva che Firenze concedesse il libero transito ai mercanti senesi nel suo territorio e in cambio Siena s'impegnava a fare altrettanto. Ma, dopo la prima clausola commerciale, l'accordo assumeva valore politico e militare. Il podest\u00e0 fiorentino s'impegn\u00f2 a considerare il castello di Montalcino e tutti i suoi abitanti come nemici di Firenze (\u00abcastrum de Montalcino et eiusdem omnes homines pro inimicis tenebo\u00bb). Se un montalcinese fosse stato trovato in territorio fiorentino, sarebbe stato catturato e consegnato alle autorit\u00e0 senesi entro 15 giorni; inoltre, se Siena avesse chiesto aiuto militare a Firenze per la conquista di Montalcino, la citt\u00e0 del giglio le avrebbe messo a disposizione 100 cavalieri e tra fanti e arcieri, mantenuti a spese della stessa Firenze per almeno un mese. Da parte sua Siena, e qui sta il punto fondamentale, s'impegn\u00f2 a considerare Semifonte come nemica: se un semifontese fosse stato trovato nel suo territorio, lo avrebbe consegnato a Firenze e, soprattutto, avrebbe fornito per la guerra contro Semifonte un contingente armato anch'esso di 100 cavalieri e fanti. L'accordo prevedeva anche altro: Siena avrebbe impedito che Colle di Val d'Elsa fornisse qualunque aiuto a Semifonte e non avrebbe inviato nessun aiuto a San Gimignano, se quest'ultimo avesse continuato a schierarsi dalla parte di Semifonte. In definitiva, l'accordo stipulato a Fonterutoli stabil\u00ec, senza dubbi, quali erano le zone di influenza delle due citt\u00e0.\nL'accordo era fondamentale perch\u00e9 Siena era diventata una vera e propria spina nel fianco verso i progetti di espansione fiorentina in Val d'Elsa e nel Chianti. L'accordo stava stretto a Siena che infatti lo rispett\u00f2 solo per modo di dire; subito dopo la firma entrambe ricominciarono a guerreggiare. Insomma l'accordo di Fonterutoli serv\u00ec a tenere buona Siena per il tempo necessario a prendere Semifonte, poi tutto sarebbe ricominciato come sempre.\nL'accordo di Fonterutoli determin\u00f2 dunque, il cambiamento di campo di Colle di Val d'Elsa, ma non fu la sola. Ormai i maggiori alleati, come la badia a Passignano, stavano abbandonando Semifonte mentre Firenze ricevette rinforzi anche da Lucca, Prato e dai Guidi. L'unico alleato rimasto fedele era San Gimignano, da cui continuarono ad arrivare rinforzi. Ma furono gli ultimi; nel timore di ritorsioni e in cambio di un'immunit\u00e0 concessa dai fiorentini, i sangimignanesi garantirono che, in caso di caduta di Semifonte, si sarebbero semplicemente limitati ad accettare la cosa.\nEpilogo.\nNei primi mesi del 1202 Firenze strinse l'assedio. Per l'ultima disperata resistenza, i Semifontesi affidarono la Rocca di Capo Bagnolo (la fortezza principale della loro citt\u00e0) a un certo Dainello di Ianicone dal Bagnano (localit\u00e0 poco distante). Firenze, invece, affid\u00f2 il comando al Console Clarito Pigli (o Pili o Pilli), il quale fece pervenire truppe fresche, nonch\u00e9 i temibili mangani, macchine da guerra per scagliare pietre durante gli assedi e il fuoco greco, che i fiorentini usarono sul campo per la prima volta. Secondo il Salvini, difensori di Semifonte erano poco pi\u00f9 di 5000, contando anche i rifugiati dei dintorni, mentre gli attaccanti ammontavano a circa 10000 uomini.\nIl commando suicida.\nL'assalto finale fu lanciato probabilmente all'alba del 23 marzo 1202. Secondo la leggenda, la caduta avvenne per tradimento. Tutti i vari storici del passato individuarono il traditore in tale Ricevuto di Giovannetto, uno dei soldati che il comune di San Donato in Poggio aveva mandato in soccorso di Semifonte. Ricevuto sarebbe stato al soldo dei fiorentini e, in cambio di un'esenzione perpetua dal pagamento delle tasse, avrebbe, ad un determinato segnale, dovuto aprire la porta Romana, a lui affidata. Scoperto il tranello, Ricevuto sarebbe stato ucciso dai semifontesi. In realt\u00e0 ad accelerare la caduta fu un colpo di mano di un vero e proprio commando guidato da un certo Gonella insieme ad altri fuoriusciti semifontesi, tra cui lo stesso Ricevuto, che per\u00f2 rimase solo ferito, ed ai cui discendenti la Repubblica fiorentina concesse l'esenzione in perpetuo delle tasse. Questi semifontesi appartenevano sicuramente a un gruppo di cittadini molto legato al conte Alberto e, grazie alla perfetta conoscenza delle strutture del castello, riuscirono nell'impresa. Secondo il Salvini, che riprende il racconto di Pace da Certaldo, le cose andarono cos\u00ec: sfruttando il buio della notte l'esercito fiorentino si era avvicinato alla porta Romana, che intanto era stata aperta dal commando, e una volta dentro il gruppo si divise in due, una parte tent\u00f2 di scalare le mura della Rocca di Capo Bagnolo (il punto chiave di tutta la fortificazione), mentre l'altro gruppo tent\u00f2 di conquistare la rocca stessa. Il piano fall\u00ec e furono quasi tutti uccisi.\nAssalto finale.\nIntanto il governo di Firenze cominciava a stancarsi di questo lungo assedio e pretese la conquista, oltretutto aveva gi\u00e0 ordinato, allo stesso Clarito de' Pigli, di cominciare un altro analogo assedio al castello di Combiate in Val Marina. Clarito decise cos\u00ec di sferrare l'attacco finale sfruttando i nuovi rinforzi che gli erano giunti da Firenze e da Certaldo. Prima dell'assalto invi\u00f2 nel castello quale ambasciatore. Aldobrandino Cavalcanti, con l'autorizzazione ad accettare qualsiasi richiesta ragionevole. Il consiglio del castello chiese due ore di tempo per decidere. Clarito accett\u00f2, ma intanto dispose le truppe. All'interno intanto la discussione fremeva: alcuni fecero presente che la citt\u00e0 ormai era allo stremo e che le difese ormai erano ridotte talmente male che i fiorentini non avrebbero avuto difficolt\u00e0 ad aprirvi un varco, ma altri proposero di resistere ad oltranza confidando nel fatto che nei dintorni la rivolta contro Firenze era in corso e che l'esercito fiorentino avrebbe smobilitato l'assedio per spegnere queste rivolte. Mentre i Semifontesi discutevano erano ormai trascorse le due ore concesse da Clarito, il quale, da parte sua, aveva ormai dispiegato tutte le truppe per l'assalto finale e dette il via alle operazioni.\nQuando i semifontesi si accorsero dell'inizio dell'attacco ormai era tardi e, nonostante un'ultima valorosa difesa, tutto si rivel\u00f2 inutile. Stremati da mesi di assedio non avevano pi\u00f9 la forza di combattere e fu allora che una delegazione composta dagli anziani e dal clero si rec\u00f2 da Clarito per invocare piet\u00e0. Clarito accolse la richiesta, proib\u00ec alle sue truppe ogni atto di violenza sulla popolazione e chiese dodici ostaggi pi\u00f9 il loro capo messer Scoto. Dopo una breve trattativa si accontent\u00f2 di prendere in ostaggio solo due consoli ed entr\u00f2 in citt\u00e0, per poi schierare le sue truppe sulla piazza del castello.\nTutto questo accadeva il 31 marzo: i Fiorentini erano riusciti a prendere la citt\u00e0, ma non la Rocca difesa dal valoroso Dainello, il quale cess\u00f2 le ostilit\u00e0 solamente per l'ordine ricevuto da Messer Scoto, detto poi, da Semifonte, ultimo Podest\u00e0 della citt\u00e0.\nL'atto di resa incondizionata.\nIl 3 aprile 1202, a Vico d'Elsa, venne redatto il trattato di pace tra Clarito Pigli e Albertus de Monteautolo, podest\u00e0 di San Gimignano, difensore degli interessi semifontesi.\nLe condizioni di resa furono durissime: i Semifontesi, che furono costretti ad accettare senza neanche poter leggere il trattato, si dovettero impegnare ad abbandonare e ad abbattere tutte le fortificazioni della loro citt\u00e0 entro il mese di giugno del 1202. Successivamente inizi\u00f2 la demolizione delle torri, delle case, perfino delle chiese. La leggenda dice che i materiali furono reimpiegati dai Fiorentini nella costruzione della cinta muraria di Barberino Val d'Elsa.\nDella citt\u00e0 che aveva osato sfidare Firenze non doveva rimanere traccia. Va detto che, in segno di pacificazione, i fiorentini stanziarono 4000 lire a fondo perduto per consentire ai semifontesi di reinsediarsi in un'area nel piano sottostante dove, per\u00f2, non avrebbero potuto costruire nessuna fortificazione; l'area indicata per\u00f2 era inospitale e i semifontesi si dispersero andando in molti a San Gimignano, altri verso i vicini centri valdelsani, altri a Firenze e alcuni persino in Sicilia e in Palestina. Per racimolare le 4000 lire si istitu\u00ec una nuova tassa, la \"libra\" , che fu imposta non solo ai laici ma anche alle chiese e ai monasteri del circondario, e per pagarla, la badia a Passignano, tassata per 24 lire, dovette far ricorso ad un prestito da un usuraio.\nFu disposto che in quel luogo mai si sarebbe potuto riedificare alcuna cosa.\nStruttura dell'insediamento e organizzazione degli abitanti.\nIl periodo in cui le principali strutture architettoniche del nuovo centro vengono realizzate va da 1177 al 1187. Poter definire con certezza com'era strutturata la citt\u00e0 \u00e8 impossibile sia per la mancanza di evidenze archeologiche sia per la mancanza di qualunque documento redatto antecedentemente al 1192, anno di ingresso della badia a Passignano nella vita della citt\u00e0.\nLa mancanza di documenti \u00e8 dovuta a due fattori: il primo sta in una naturale selezione della documentazione mentre il secondo \u00e8 che, in tutte le citt\u00e0 di nuova fondazione, nei primi anni di vita vengono sempre prodotti pochi documenti.\nQuello che \u00e8 possibile fare sono solo delle supposizioni, partendo dalle poche tracce rimaste.\nNel 1187 si pu\u00f2 ipotizzare che fossero state costruite almeno due porte difensive chiamate porta di Bagnolo e porta di Tezanello, nomi derivanti dai due nuclei abitati posti ai limiti del perimetro e nella direzione in cui si aprivano le porte. Secondo l'ipotesi del Salvini le mura, in realt\u00e0, non vennero mai completate e si prefer\u00ec sfruttare la naturale ripidezza dei fianchi della collina. Quello che sembra certo \u00e8 che, al momento della capitolazione, fosse rimasto in piedi solo un tratto delle mura mentre il resto della collina sarebbe stato difeso da dei fossati. La presenza dei fossati era fondamentale per delimitare i limiti dell'abitato, ed il loro scavo precedeva sempre la costruzione delle mura. Questo \u00e8 un fatto tipico delle citt\u00e0 di nuova fondazione; infatti i fondatori avevano il compito di costruire le porte ed i fossati per delimitare il castello e poi era compito degli abitanti costruire la cinta muraria difensiva che, proprio per questo, aveva dei tempi di costruzione molto pi\u00f9 lenti. Ad esempio, alla met\u00e0 del Trecento, a circa cinquanta anni dalla sua fondazione, Scarperia, non era dotata di una cerchia muraria, anche se ci\u00f2 non le imped\u00ec di difendersi egregiamente durante l'assedio delle truppe milanesi nel 1351.\nSicuramente c'erano zone in pieno sviluppo edilizio ed altre ferme. Da atti notarili sappiamo che esistevano degli agglomerati definiti \"borgo\", termine evidentemente riferito a delle aree urbane in divenire, tra le quali spiccano il \"Borgo di Cascianese\" e il \"borgo di Maglianese\". I nomi di questi due borghi permettono anche di fare un'altra ipotesi: gli abitanti dei suddetti dovevano provenire rispettivamente da Casciano e da Magliano, due villaggi posti nelle vicinanze, i cui abitanti probabilmente vennero obbligati ad inurbarsi e che, nel 1202, costituivano il 20% circa della popolazione semifontese. L'aver raggruppato le persone in base al luogo di provenienza serv\u00ec a favorire la coesione tra gli abitanti ma era anche dovuto ad altri motivi, come ad esempio il mantenimento dei diritti degli immigrati sulle proprie pertinenze nei luoghi di origine, dove rimanevano iscritti fiscalmente. Insomma, il popolamento di Semifonte segu\u00ec le stesse modalit\u00e0 riscontrabili, ad esempio, a Cuneo, Alessandria, Cherasco e all'Aquila: l'inurbamento pi\u00f9 o meno forzoso degli abitanti dei villaggi vicini.\nRicostruire topograficamente l'insediamento \u00e8 impossibile ma \u00e8 possibile ipotizzare lo sviluppo degli spazi insediativi interni ottenuto attraverso il preventivo tracciamento delle strade interne, che erano condizionate dall'andamento del terreno.\nLa citt\u00e0 aveva una forma che Salvini defin\u00ec stellata, a quattro punte: al vertice di ciascuna punta si apriva una porta, come si pu\u00f2 vedere in questa ricostruzione. \nMura e porte.\nAl vertice nord si trova il toponimo \"La Porta\", che non d\u00e0 adito a dubbi. Questa porta era chiamata \"Porta al Bagnano\" o \"alla Fonte\", da una fonte che si trovava dietro le attuali case, ed era situata all'altezza della terza curva dell'attuale strada rotabile. Da l\u00ec le mura seguivano l'andamento dell'attuale mulattiera che, andando verso sud, porta a Casa Pietraia e, infatti, lungo questa strada, affiorano delle fondamenta di mura nella zona di Fonte alla Docciola. Da Casa Pietraia le mura proseguivano fino al poggio di Pieve Vecchia, che era interamente circondato dalle mura e nel cui perimetro si apriva una porta detta \"Porta Razanella\" o \"Tezanella\". Da questa porta le mura seguivano l'andamento del terreno e finivano all'altezza della casa San Niccol\u00f2, dove si apriva la Porta San Niccol\u00f2, punto obbligato di passaggio per chi veniva da Vico d'Elsa. Da San Niccol\u00f2 le mura volgevano a nord-est fino a raggiungere il fianco meridionale della Rocca di Capo Bagnolo, che dovrebbe corrispondere al cosiddetto \"Tondo\". La rocca di Capo Bagnolo sarebbe stata di forma quadrata ed era composta da torri d'angolo ed al centro da una torre maggiore di forma ottagonale il \"Cassero\". Dal tondo le mura andavano vero est fino alla \"Porta Romana\" o \"Porta Grande\". Questa porta sarebbe stata sormontata da una torre alta 69 metri chiamata \"Torre del Leone\". L'esatta ubicazione di questa porta \u00e8 difficile ma, probabilmente, sorgeva all'altezza dell'attuale tabernacolo di santa Caterina, nel punto cio\u00e8 dove il vertice della collina \u00e8 pi\u00f9 stretto. Da l\u00ec le mura volgevano a nord-ovest e, seguendo l'andamento del terreno, si ricongiungevano alla Porta al Bagnano. Il perimetro delle mura della citt\u00e0 era di poco inferiore a quello della Firenze contemporanea ma, trattandosi di una nuova fondazione, non poteva raggiungere la stessa densit\u00e0 abitativa.\nIl borgo.\nFuori dalla porta Grande venne iniziato ad edificare anche un borgo in seguito fortificato, con una propria porta (Porta al Borgo), oggi denominato Petrognano. Del borgo, Pace da Certaldo ricorda solo che era molto allungato, senza dire quanto, e che le mura di cinta erano costituite dalle facciate posteriori delle case e dalle mura di sostegno degli orti. Oggi spicca la bella Torre del Borgo, la prima testimonianza che vede chi arriva da Barberino, ma nei campi sottostanti sono visibili i muri di sostegno degli orti descritti da Pace. Quelle mura circondano tutta la scarpata che \u00e8 sotto la chiesa di San Pietro e da l\u00ec, verso nord-ovest, si ricongiungevano alla porta Grande. Le case del borgo erano probabilmente situate solo nella parte pi\u00f9 ristretta del terreno.\nEdifici civili e religiosi.\nOltre alle strutture militari c'erano anche degli edifici religiosi. A causa della recentissima istituzione, gli edifici di culto erano semplici oratori salvo l'eccezione rappresentata dalla chiesa intitolata a San Lazzaro, la cui esistenza in Semifonte \u00e8 confermata in un documento del dicembre 1192. Il suo titolo, dopo l'avvenuta distruzione, fu trasferito alla pieve di Lucardo, che cambi\u00f2 il santo patrono da Leonardo a Lazzaro.\nNel 1195 risulta attiva una chiesa nel borgo di Maglianese, intitolata a San Niccol\u00f2, l'unica ad avere il titolo di parrocchia. C'erano, infine, altre cinque chiese rispettivamente dedicate a San Michele Arcangelo, a Santa Maria, a Sant'Orsola\u00a0\u2013 con annesso monastero \u2013, alla Santa Croce ed a Santo Stefano.\nPopolazione.\nAl di l\u00e0 delle varie supposizioni fatte dai diversi autori che si sono avvicinati alla storia di Semifonte, per scoprire qualcosa sulla popolazione di questo centro l'unico documento certo \u00e8 la lista delle persone che nel 1202 giurarono la resa a Firenze. In quella lista, seppur molto sintetica, i capifamiglia sono divisi in due categorie (a giurare erano chiamati solo i capifamiglia (\"i fuochi\"), quindi un voto corrisponde a una famiglia non ad un singolo individuo). Il primo gruppo, identificabile con l'\u00e9lite del castello \u00e8 composto da 51 individui mentre i restanti 269 nominativi sono suddivisi in 21 localit\u00e0, corrispondenti ai luoghi di origine. In quel documento non \u00e8 specificato se e quanti di loro erano presenti fin dalla fondazione.\nRiportiamo qui sotto una tabella con il numero dei giuranti e il loro luogo di origine alla resa del 1202, specificando che si tratta dei 269 uomini comuni:\nIn questi dati \u00e8 interessante notare la presenza di ben 22 famiglie provenienti da Pogni e, quindi, in plateale violazione degli accordi del 1184 e di altre persone provenienti da san Lazzaro, santa Maria Novella e santa Cristina a Salivolpi, tutte localit\u00e0 facenti parte del domino degli Alberti; da notare l'assenza di qualsiasi persona proveniente da Certaldo, anch'esso dominio degli Alberti fino al 1198 quando fu preso dai fiorentini.\nPace da Certaldo nella sua \"Istoria della guerra di Semifonte\" aveva parlato di trecento fuochi (famiglie) nel 1202, al momento della resa della citt\u00e0, e il dato combacia. In passato, partendo da questo dato, erano state fatte stime di circa 15.000 abitanti: in realt\u00e0 la cifra doveva aggirarsi come minimo intorno alle 1.120 - 1.280 unit\u00e0, in virt\u00f9 anche del confronto con i dati di altre realt\u00e0 contemporanee quali Colle di Val d'Elsa (1.800 individui), Montalcino (1.380), Montepulciano (2.450). Per arrivare a questa cifra bisogna partire dal documento stilato al momento della resa dove \u00e8 riportato che i fuochi erano 320 (269 uomini comuni + 51 dell'\u00e9lite) che rappresentavano famiglie stimate in circa 4 persone l'una. A queste vanno aggiunte un numero imprecisato di persone che non giurarono: religiosi, invalidi e galeotti che portano a una cifra di circa 1500 abitanti al momento della resa.\nLa cosiddetta \u00e9lite semifontese era composta dai commercianti, dagli aristocratici e dai militari che, insieme al conte Alberto, avevano partecipato attivamente sia alla fondazione che al popolamento del castello. Il loro potere era riconosciuto sia dal conte che dal popolo ed in concomitanza col declino del potere degli Alberti, divennero i veri e propri padroni del castello. La loro forza si basava sul consenso e sulla subordinazione feudale che portava a vere e proprie forme di coercizione. Nei confronti degli Alberti non ci furono mai ribellioni anche perch\u00e9 tutti sapevano benissimo che il loro status derivava dalla scelta del conte di fondare il nuovo centro, tanto che fino al 1200 il conte fu comunque il vero e unico padrone del castello e l'\u00e9lite fu a lui fedele; infatti nel patto col quale il conte trad\u00ec il suo centro, tra le clausole, c'era quella che stabiliva che dal centro sarebbero usciti tutti i suoi \"homines et fideles\", dimostrazione senza ombra di dubbio del rapporto di dipendenza che c'era.\nDi questa \u00e9lite tenne conto anche Firenze: dopo la capitolazione dell'aprile 1202, i vincitori ebbero molti riguardi nei confronti del ceto dominante semifontese; infatti ci fu la volont\u00e0 di instaurare buoni rapporti con loro con l'obbiettivo di farli diventare dei fedeli alla repubblica fiorentina. Perci\u00f2 Firenze riconobbe loro lo status che avevano, vennero esentati dal pagamento del fodro e gli venne riconosciuto il diritto a rientrare in possesso di tutti i loro servi e coloni che nel corso degli anni successivi fossero scappati dalla circoscrizione del demolito castello.\nLa memoria e il mito.\nSubito dopo la distruzione materiale, Firenze decret\u00f2 che sul terreno della citt\u00e0 non si sarebbe mai pi\u00f9 potuto costruire alcunch\u00e9. Questa scelta, che fece della collina di Semifonte una vera e propria terra maledetta, paradossalmente, garant\u00ec il perpetuo ricordo della vicenda che spesso divenne anche un mito.\nI primi a tramandarne il ricordo furono i discendenti dei semifontesi. La prima rievocazione della citt\u00e0 si ha il 9 novembre 1312. In quel periodo l'imperatore Arrigo VII aveva posto il suo campo a San Casciano in Val di Pesa, e un gruppo di semifontesi decise di giurargli fedelt\u00e0. Per farlo si ritrovarono, sul colle di Semifonte, quattro uomini della parrocchia di san Niccol\u00f2 e, davanti ad un notaio, incaricarono uno di loro di presentarsi davanti all'imperatore per fare atto di sottomissione. Questo atto in realt\u00e0 venne richiesto agli abitanti di tutti i castelli del circondario, ma qui ebbe un peso speciale, tanto che il comune di Firenze invi\u00f2 negli stessi giorni un suo incaricato a organizzare la difesa del territorio ed a sorvegliare questa popolazione che evidentemente non era considerata molto affidabile.\nMa il ricordo si era tramandato anche in un altro contesto. Nella vicina chiesa di Santa Maria al Bagnano era ospitata una confraternita intitolata a \"Santa Maria a Semifonte\", confraternita che forse era nata addirittura all'interno del castello, il cui scopo era quello di mantenere i contatti tra i discendenti degli abitanti dello scomparso centro sparpagliati nei dintorni. Nella sua attivit\u00e0 non erano riscontrabili intenti politici, anche se i suoi membri erano in maggioranza filo-ghibellini ma non mancavano i confratelli legati alla guelfa Firenze e cos\u00ec il trait d'union tra i membri era pi\u00f9 la nostalgia che la politica.\nLe famiglie semifontesi che si erano rifugiate a Firenze non nascosero mai le loro origini tanto che per i Velluti o per i Pitti fu un motivo di vanto. Uno che non dimentic\u00f2 Semifonte fu Dante Alighieri che, tramite Cacciaguida, la rievoca nel XVI canto del Paradiso e la ricorda come una citt\u00e0 soprattutto di commerci. Diverso invece fu l'atteggiamento dei grandi cronachisti fiorentini del XIV secolo. Ricordano Malespini d\u00e0 per scontato che tutti i castelli del contado dovessero sottomettersi e ubbidire a Firenze, ma concede a Semifonte l'onore di essere caduta solo in seguito a tradimento. Tradimento che, invece, \u00e8 un motivo di vanto nelle cronache di Giovanni Villani e di Paolino Pieri mentre Marchionne di Coppo Stefani ricorda il divieto di ricostruire qualsiasi edificio sul luogo. Gli storici del Quattrocento e del primo Cinquecento (Poggio Bracciolini, Leonardo Bruni, Francesco Guicciardini e Niccol\u00f2 Machiavelli) invece, questo periodo storico, in genere non lo analizzano per nulla, preferendo concentrarsi soprattutto sulla fondazione di Firenze, per poi saltare direttamente all'epoca delle prime contese tra guelfi e ghibellini. Il loro disinteresse per la vicenda \u00e8 inspiegabile visto che la guerra di Semifonte fu una guerra lunga e combattuta in diverse fasi: fu preceduta da numerose distruzioni di castelli minori e dall'enorme impegno diplomatico per isolarla dai vicini. Per Firenze fu la prima operazione militare e diplomatica di ampio respiro che la port\u00f2 ad assumere un ruolo decisivo nello scacchiere politico toscano, ma evidentemente gli storici del periodo lo hanno sottovalutato.\nL'attenzione per Semifonte riprese verso la fine del XVI secolo. Nel 1588 l'ormai ottantenne canonico del Duomo Giovan Battista Capponi chiese al granduca il permesso di costruire una cappella in vetta al poggio \u00abdove gi\u00e0 fu uno castello che si chiamava Semifonte\u00bb e dove vigeva il divieto di edificazione. Fu presentato anche il progetto, redatto da Santi di Tito, che prevedeva che la cupola fosse 1/8 di quella di Santa Maria del Fiore. Dopo lunghi tentennamenti da parte del granduca si dette il permesso di costruire ed i lavori furono completati nel 1597 da Neri di Piero Capponi, nipote del canonico, nel frattempo defunto nel 1594.\nLa realizzazione di questo monumento \u00e8 strettamente correlata con la vicenda della costruzione del Tempio di Santo Stefano della Vittoria, anch'esso a pianta ottagonale, realizzato nei pressi di Scannagallo su commissione di Cosimo I de' Medici, con l'intento di commemorare la vittoria definitiva di Firenze su Siena e realizzare un sacrario per i caduti di entrambi i fronti. La cupola di Semifonte, dunque, ha uno scopo pacificatorio ed anche di riconoscimento dei meriti della dinastia medicea quali unificatori dei popoli toscani.\nNei primi decenni del XVII secolo fu fatta circolare manoscritta la \"Istoria della guerra di Semifonte\", attribuita a Pace da Certaldo e apparentemente redatta tra il 1320 e il 1332, la quale fu pubblicata a stampa come autentica nel 1752 da Giovanni Targioni Tozzetti. Pace da Certaldo \u00e8 un personaggio storico realmente esistito, nel 1316-17 eletto priore delle arti della repubblica fiorentina insieme a Giovanni Villani, ma l'opera storiografica a cui \u00e8 legato il suo nome \u00e8 il frutto delle ambizioni di Piero Della Rena e di suo fratello Raffaello. Il libro venne divulgato per accrescere il prestigio della famiglia ed infatti i Della Rena si vantarono di discendere dal \"dominus Scoto\", il primo dei semifontesi a firmare l'atto di resa a Firenze, e riuscirono, nel 1628, a farsi riconoscere come i Della Rena di messer Pace; non paghi di ci\u00f2, nel 1631 fecero restaurare il sepolcro di Pace e finalmente nel 1753 vennero iscritti tra la nobilt\u00e0 fiorentina. L'opera di Pace rimane la fonte per antonomasia di chi si avvicina alla storia di Semifonte; probabilmente i Della Rena partirono da un testo gi\u00e0 esistente e si limitarono ad aggiungere quanto faceva a loro comodo, visto che comunque, dal punto di vista topografico, per le descrizioni delle fortificazioni e dei resti si trovano anche oggi dei riscontri oggettivi, ma questo non da tutti venne accettato, come ad esempio da Isidoro Del Lungo che la defin\u00ec \u00abmostricciuolo di cronica ibridamente mescolata con erudizione di documenti\u00bb.\nNel 1827 venne pubblicato un poema che \u00e8 il maggior esempio del mito di Semifonte: \"Semifonte conquistata e distrutta da' Fiorentini nell'anno 1202. Poema eroico in dodici canti\". L'autore \u00e8 un certo Giacomo Mini, un oscuro poeta, che, a suo dire, dopo aver visitato l'area del fu castello decise di trarne un poema sulla tragica vicenda e sull'effimero destino delle glorie del mondo. Affascinato dalla vicenda decise di realizzare un poema epico sullo stile di quelli Omero, Torquato Tasso o Virgilio e come obbiettivo si pose di dare risalto al valore degli uomini della Toscana \u00abdi magnanimi eroi terra feconda\u00bb . Come fonte us\u00f2 l'unico testo allora conosciuto, La Storia di Pace da Certaldo e il Del Lungo, con lui, fu benevolo, definendo il poema \u00abinnocente cosa\u00bb.\nUn lemma \u00e8 dedicato a Semifonte nel \"Dizionario geografico fisico storico della Toscana\" di Emanuele Repetti, attingendo a documenti d'archivio. All'inizio del Novecento, tratta di Semifonte Isidoro Del Lungo; nel suo scritto c'\u00e8 un buon uso delle fonti storiche, si comincia a delineare una storia della citt\u00e0 documentabile e vi \u00e8 un commento alla terzina dantesca, anche se si impegna un po' troppo a demolire l'opera di Pace da Certaldo su cui riversa tutto il suo astio. Un'altra opera fondamentale \u00e8 la \"Storia di Firenze\" di Robert Davidsohn. Tutta l'opera si basa su un completo e rigoroso uso delle fonti documentarie ma pecca di faciloneria sul fronte dei rilievi sul campo. Davidsohn forse non and\u00f2 sul luogo dei fatti, oppure ci and\u00f2 di fretta visto che afferma \u00abnon rimaneva nessuna rovina di mura\u00bb.\nLa precisa individuazione dei resti archeologici di questa citt\u00e0 si deve al generale Enzo Salvini: ancora nel 1964 infatti, Piero Bargellini nella sua \"Splendida storia di Firenze\" intitol\u00f2 \"Lo spettro di Semifonte\" il capitolo dedicato alla citt\u00e0 valdelsana. Vi erano accenni in opere letterarie (una su tutte i versi danteschi del XVI canto del \"Paradiso\"), leggende, ma la citt\u00e0 rimase solo uno spettro romantico fino ai risultati raggiunti con le campagne di scavo condotte dal Salvini e divulgati grazie alla sua opera \"Semifonte\" (1969), indispensabile per chiunque voglia intraprendere qualsiasi tipo di studio che riguardi questo argomento.\nL'ultima opera significativa su Semifonte \u00e8 \"Semifonte in Val d'Elsa e i centri di nuova fondazione dell'Italia medievale\" curato da Paolo Pirillo ed edito nel 2004. In quest'opera sono riportati gli interventi dei numerosi studiosi che parteciparono al convegno di studi tenuto a Barberino Val d'Elsa nell'ottobre 2002. Nel capitolo \"Nascita e morte di un centro fondato\" si riporta la vicenda di Bonaiuto di Gianni, un esule semifontese che nel 1224 venne imprigionato e portato di fronte al podest\u00e0 di San Gimignano; interrogato su perch\u00e9 della sua presenza nei dintorni di San Gimignano, il Bonaiuto racconta tutta la sua vita e si dichiara rimasto legato per sempre a Semifonte, dimostrando che il distrutto castello era gi\u00e0 diventato una sorta di ideale terra degli avi. Afferma Paolo Pirillo:\nSemifonte oggi.\nLa collina su cui sorgeva Semifonte \u00e8 delimitata a est e a nord dal torrente Agliena, a ovest Borro dell'Avanella e a sud dal Borro delle Avane. Dal punto di vista geologico, la collina \u00e8 inseribile nel quadro del ben pi\u00f9 ampio bacino dell'Arno formatosi tra il Cenozoico e il Quaternario ed \u00e8 costituita da sabbie pleistoceniche nella parte pi\u00f9 vicina alla superficie e sotto da formazioni argillose, tutti elementi che favoriscono la presenza di falde acquifere superficiali.\nAl centro di tutto sorge la cupola di San Michele Arcangelo. Intorno ad essa la collina \u00e8 intensamente coltivata a vite e ad olivo mentre sulle pendici si trovano zone boscose; all'interno di questi boschi si trovano quattro fronti di frana contrapposti che hanno formato delle vere e proprie balze con un dislivello di diverse decine di metri, che hanno conferito al colle la caratteristica forma a stella. Sulle pendici di questo colle si trovano tre fonti denominate \"Fonte di Santa Caterina\", \"Fonte della Docciola\" e \"Fonte Alloro\", le prime due sono state al centro anche di devozione popolare per le supposte qualit\u00e0 salutari delle acque.\nLe case-torri.\nDell'antica citt\u00e0 non rimane quasi pi\u00f9 nulla ma dopo l'abbattimento delle strutture, i materiali furono riutilizzati in diversi edifici posti sulla stessa collina. In questi edifici si trovano delle case-torri che nei secoli successivi furono trasformate in case coloniche, in genere dopo essere state scapitozzate. Fa eccezione la cosiddetta \"Torre del Frantoio\", che presenta l'altezza originaria; \u00e8 situata nel borgo di Petrognano e, nello stesso borgo, la villa padronale ha inglobato un'altra torre, riadattata a torre dell'orologio. In tutto le case torri del poggio di Semifonte sono sette, ma potrebbero essere anche di pi\u00f9 visto che qualcuna potrebbe essere stata inglobata in costruzioni successive ed oggi non pi\u00f9 visibili. Tutte queste case torri presentano caratteristiche comuni: sono state realizzate con pietra arenaria del luogo, hanno un'identica organizzazione degli spazi e tutte hanno archi a sesto acuto e mensole per sostenere i soppalchi. Il fatto di aver utilizzato tutte lo stesso materiale e lo stesso modo di lavorare la pietra fanno pensare ad un'unica tradizione di maestranze e anche ad un'unica datazione: il Duecento o pi\u00f9 precisamente alla seconda met\u00e0 dello stesso secolo.\nSe questi dati sono esatti si potrebbe confermare l'ipotesi che il borgo di Petrognano coesistesse e sia sopravvissuto alla fine di Semifonte, e che i Fiorentini abbiano imposto il divieto di ricostruzione solo all'area precedentemente occupate dal castello, lasciando facolt\u00e0 di costruire nelle immediate vicinanze, come poi \u00e8 realmente successo nei piccoli agglomerati di San Donnino, Bagnolo e nella casa torre di San Niccol\u00f2.\nLa casa-torre di San Niccol\u00f2 si trova all'incrocio di due mulattiere sul versante sud della collina. \u00c8 costruita interamente in pietra, presenta una pianta quadrata e si sviluppa per un'altezza di 12 metri; nella fiancata orientale sono visibili due feritoie mentre nella fiancata occidentale sono visibili numerose feritoie oltre a buche pontaie. All'interno si trovano un arco a sesto acuto e porte e finestre architravate. La torre \u00e8 stata scapitozzata e successivamente rialzata con mattoni e sul lato ovest presenta un arco a sesto acuto in mattoni. Il complesso \u00e8 databile, nelle sue parti pi\u00f9 antiche, all'XI secolo ed \u00e8 l'unica torre difensiva della citt\u00e0 rimasta in piedi. Secondo l'ipotesi del Salvini, in questa torre, il presidio militare fiorentino incaricato di vigilare sulla distruzione della citt\u00e0 avrebbe trovato dimora e una volta terminata l'opera di demolizione, i militari hanno scapitozzato la torre e si sono semplicemente limitati ad abbandonarla.\nAll'interno del borgo di Petrognano sorge la \"Torre al Borgo\" o \"Torre del Frantoio\". Si tratta di un'altra torre a pianta quadrata realizzata con conci in pietra e inglobata in una casa colonica. Sul lato meridionale \u00e8 presente una porta con arco in mattoni, una finestra sormontata da un arco a sesto acuto tamponato e, nei pressi del tetto, una finestra con arco a tutto sesto. Su tutti i lati sono ben visibili numerose feritoie e buche pontaie.\nUn'altra torre si trova sul versante sud/est in un punto molto scosceso. Si tratta di una torre a pianta quadrata, fatta con grossi conci di pietra a cui \u00e8 addossata una casa colonica. Sul lato sud vi sono tre finestre sovrapposte e la torre mostra i segni di una scapitozzatura in epoche passate.\nFornaci e fonti.\nTra il borgo di Petrognano e la cappella di San Michele si trova un bosco, all'interno del quale, vicinissimo alla strada, si trovano i ruderi di due fornaci: la prima, detta , \u00e8 la pi\u00f9 piccola e appare quasi interamente distrutta. Prende il nome da una piccola volpe che vi si sarebbe nascosta durante una battuta di caccia e grazie alla quale venne scoperta; al momento della scoperta all'interno vennero ritrovati un numero considerevole di mattoni e tegole ancora non cotti. Presenta una parete del rivestimento interno della camera di combustione e il cunicolo di accesso in mattoni. L'altra \u00e8 la \"Fornace di santa Caterina\" ed \u00e8 molto pi\u00f9 imponente. \u00c8 una costruzione di circa 4 metri di altezza, costruita in mattoni e ciottoli di fiume e presenta, in basso al centro, un'apertura ad arco, molto simile alla precedente, dalla quale si accede, attraverso un canale di circa 2 metri di lunghezza, alla camera di combustione interna dalla forma cilindrica che si sviluppa per tutta l'altezza della struttura e che oggi \u00e8 riempita di terra. Secondo Enzo Salvini la prima era una fornace di laterizi mentre la seconda era una fornace di calce di et\u00e0 moderna e quindi non collegabile alla vicenda storica di Semifonte.\nSullo stesso versante, ma pi\u00f9 in basso, si trova la fonte di Santa Caterina (o fonte della Madonna del Latte). La fonte \u00e8 inglobata in una struttura a due piani, dove al piano superiore si trova una cappella per le funzioni religiose e per la conservazione degli ex voto mentre al piano inferiore si trova la fonte vera e propria e qui \u00e8 collocata una lapide con un'iscrizione in latino riferibile a Santa Caterina, datata 1572, dove si ricorda la guarigione miracolosa della santa che, dopo aver bevuto l'acqua di questa fonte, sarebbe guarita dalla febbre.\nNel versante nord-ovest della collina \u00e8 situata un'altra fonte: la \"Fonte della Docciola\" (o fonte della Tosse)). Si presenta come una vasca rettangolare circondata per met\u00e0 dalla vegetazione e, per l'altra met\u00e0, sormontata da una costruzione recente in cemento armato che ne nasconde in parte la vista, realizzata dal comune di Certaldo per l'acquedotto. Il lato corto misura circa 4 metri per una profondit\u00e0 da uno a tre metri a seconda dello tato di conservazione. Fino ad epoca recente \u00e8 stata usata per l'approvvigionamento idrico e probabilmente era dotata di strutture per l'appoggio dei carri. Durante gli scavi qui effettuati nel 1967-68 vennero messi in luce dei reperti databili non oltre l'inizio del XIII secolo che confermerebbero un'interruzione della vita coincidente con la distruzione di Semifonte, tanto da ipotizzare che questa fonte fosse inserita all'interno del vero e proprio castello di Semifonte.\nLa terza fonte si trova sul versante sud-ovest ed \u00e8 situata su una mulattiera che collega la Torre di San Niccol\u00f2 con la strada rotabile e sbuca all'altezza di Casa Pietraia. Tale fonte \u00e8 detta \"Fonte Alloro\" e la sua struttura attuale non sembra risalire oltre l'et\u00e0 moderna. Questa notevole abbondanza di acque \u00e8 stato uno dei motivi della scelta del luogo quale sede di un castello.\nAll'incrocio delle tre moderne strade provenienti da San Donnino, Santa Maria al Bagnano e Petrognano sorge la cappella di San Michele Arcangelo.\nIl \"duomo della Val d'Elsa\".\nIntorno al 1594, dopo notevoli insistenze, il Granduca Ferdinando I consent\u00ec a Giovan Battista di Neri Capponi, di costruire la cappella ottagonale dedicata a San Michele Arcangelo, terminata nel 1597; progettata da Santi di Tito, la cupola \u00e8 un ottavo della cupola di Santa Maria del Fiore tanto che \u00e8 conosciuta come \"Il Duomo della Val d'Elsa\". Con essa il Capponi voleva commemorare l'epica resistenza di un popolo fiero che os\u00f2 sfidare la citt\u00e0 che in seguito avrebbe asservito tutta la Toscana.\nLa cupola fu edificata nei pressi della distrutta Rocca di Capo Bagnolo, ossia, nel centro di Semifonte in corrispondenza della antica piazza.\nAltre evidenze archeologiche.\nInserite nella vegetazione si trovano altre testimonianze sull'antica citt\u00e0.\nLungo la strada sterrata che congiunge la Provinciale 50 Petrognano-San Michele con l'agglomerato di San Niccol\u00f2 si trova un'area pianeggiante e circolare, ricoperta da un manto erboso e delimitata da alberi, che sarebbe stata sede di una costruzione di incerta destinazione, forse si tratta del basamento di una delle torre angolari della Rocca di Capo Bagnolo.. Quest'area \u00e8 conosciuta come il \"Tondo\". Di tale edificio resta sul lato sud un muro in pietra murato con malta di circa un metro di altezza e formato da grosse pietre mescolate ad altre pi\u00f9 piccole, sullo stile del paramento murario della Rocca di San Gimignano. Salvini ipotizza che all'interno del semicerchio di questo muro ne esista un altro parallelo e tra i due muri vi sia un riempimento a pietre tanto da fa ipotizzare una costruzione a sacco.\nNell'agglomerato di San Niccol\u00f2 sorge la . Probabilmente questa \u00e8 la chiesa citata in due atti della badia a Passignano datati 23 agosto 1195 (\"Semifonti in Mallianese ante casam ecclesie de Malliano\") e 30 agosto 1197 (\"ecclesie de Malliano\"). Si tratta di una chiesa di piccole dimensioni, a pianta rettangolare, coperta a tetto, nella cui facciata si trova un oculo. All'esterno \u00e8 visibile un arco in mattoni a tutto sesto. Il paramento murario esterno \u00e8 in parte intonacato ma, nella parte scoperta, si notano dei blocchi di pietra di grandi dimensioni, molto simili a quelli della torre di San Niccol\u00f2. All'interno, intonacato e abbellito con un altare con il piano in pietra, fino agli anni sessanta, erano visibili delle iscrizioni con caratteri di varie epoche, tra cui un'iscrizione databile al XV secolo. Nell'architrave si trova un'iscrizione che informa che nel XVI secolo il canonico Capponi fece chiudere e restaurare questo edificio; in altri termini l'arco in mattoni visibile in facciata dimostra che in origine questa era aperta a tutti i fedeli.\nAd ovest della cupola, lungo la strada che conduce a San Donnino, si trova il toponimo \"Pieve Vecchia\". L'area, di circa 3000\u00a0m\u00b2, \u00e8 occupata dal giardino di un'abitazione privata. Il giardino \u00e8 delimitato da muretti a secco e al suo interno sono visibili dei piccoli muretti con conci squadrati. Nel settore rivolto a nord-ovest sono visibili un basamento dalla forma di un T rovesciato, un basamento circolare riferibile a una colonna e un architrave posta in posizione verticale a scopo di decoro. Questa doveva essere l'ubicazione dell'antica Pieve di San Jerusalem a Semifonte citata nelle carte della badia a Passignano nel dicembre 1192.\nNella zona di Santa Maria a Bagnano si trova un basamento in conci di pietra di grandi dimensioni lungo circa due metri per uno di altezza che sarebbe quanto rimane dell'antica \"fonte al Bagnano\" e sempre nella stessa zona, vi sono numerosi affioramenti di pietre di grandi dimensioni, poco visibili a causa della fitta vegetazione, sulla cui origine per\u00f2 non esistono ipotesi. Nella zona di Bagnano, per la precisione sopra la Casa La Porta, si trovano i ruderi di un ambiente a pianta quadrilatera realizzato con mattoni e pietre le cui mura sono late circa due metri. Sul lato nord \u00e8 presente anche un'apertura.\nBorgo di Petrognano.\nAlla distruzione di Semifonte sopravvisse solamente l'odierno abitato di Petrognano, poich\u00e9 si trovava fuori dal circuito murario della citt\u00e0; si tratta del cosiddetto \"Borgo\", che in realt\u00e0 doveva essere anch'esso fortificato (vi si possono vedere le strutture di almeno tre case - torri e di alcuni bastioni) e che, durante l'ultimo assedio, fu conquistato per primo dalle milizie fiorentine e dai loro alleati. La torre pi\u00f9 imponente \u00e8 quella detta appunto \"del Borgo\" descritta prima, ma a breve distanza si trova un'altra torre in pietra, trasformata in privata abitazione. Detta torre presenta sulla facciata esterna , identico a quello situato all'interno della torre di san Niccol\u00f2. Di fronte a questa torre vi \u00e8 una massiccia costruzione, ora in stato di abbandono, che sarebbe stata in origine il monastero della Santa Croce. Su una parete esterna si trova un arco a sesto acuto in mattoni.\nSulla strada che porta alla chiesa di san Pietro si trova la \"Torre del Morello\". Questa torre sorge su un blocco di sabbie arenacee. Secondo quanto venne raccontato al Salvini dai vecchi del luogo, un tempo sarebbe stata adibita a prigione. \u00c8 tutta in pietra e sulla facciata rivolta a sud si trova una bella finestra del XIII secolo. In fondo alla strada sorge la chiesa di San Pietro a Petrognano."}
{"id": "1486100", "revid": "228587", "url": "https://it.wikipedia.org/wiki?curid=1486100", "title": "Dal'", "text": ""}
{"id": "1486101", "revid": "228587", "url": "https://it.wikipedia.org/wiki?curid=1486101", "title": "Lynn", "text": ""}
{"id": "1486107", "revid": "767487", "url": "https://it.wikipedia.org/wiki?curid=1486107", "title": "Volta Nero", "text": "Il Volta Nero, anche conosciuto come Mouhoun, \u00e8 un fiume dell'Africa occidentale (Burkina Faso, Costa d'Avorio e Ghana), ramo sorgentizio di destra del fiume Volta.\nPercorso.\nHa origine da alcuni bassi rilievi collinari nei pressi della citt\u00e0 di Bobo-Dioulasso, nella parte occidentale del Burkina Faso. Scorre dapprima con direzione nordorientale; alcuni chilometri a valle della citt\u00e0 di D\u00e9dougou compie una brusca svolta dirigendo il suo corso dapprima verso sudest, successivamente verso sud. Mantiene questa direzione per parecchie centinaia di chilometri, segnando anche parzialmente il confine tra il Ghana e il Burkina Faso e quello tra il Ghana e la Costa d'Avorio. Entrato in territorio ghanese, dopo la citt\u00e0 di Bamboi il fiume assume direzione settentrionale e successivamente orientale, fino a sfociare nel lago Volta, il grande lago artificiale formato dal fiume Volta a monte della grande diga di Akosombo.\nRegime.\nIl regime del fiume risente della distribuzione stagionale delle piogge, caratterizzata da una prolungata stagione secca nel periodo novembre/giugno e da moderate precipitazioni nel rimanente periodo dell'anno. Presso la citt\u00e0 di Bamboi, nel Ghana, il valore medio di portata \u00e8 di 263\u00a0m\u00b3/s, con oscillazioni annue comprese in media fra i 30\u00a0m\u00b3/s di marzo/aprile e gli 800-900\u00a0m\u00b3/s di settembre/ottobre."}
{"id": "1486108", "revid": "14691", "url": "https://it.wikipedia.org/wiki?curid=1486108", "title": "Mouhoun", "text": ""}
{"id": "1486110", "revid": "228587", "url": "https://it.wikipedia.org/wiki?curid=1486110", "title": "Professional Indoor Football League", "text": "La Professional Indoor Football League fu la seconda lega professionistica statunitense ad avere successo nell'indoor football dopo la Arena Football League. Dal momento che la AFL aveva brevettato le proprie regole, la PIFL dovette giocare con alcune varianti. La sua storia dur\u00f2 per\u00f2 solo per la stagione 1998.\nLa PIFL fu fondata da Richard \"Dick\" Suess. Suess era molto ammanicato nel football a livello minore e semiprofessionistico ed era l'editore di Minor League Football News. Nel 1996 inizi\u00f2 a curare la creazione della PIFL, che venne formata nel 1997 e avvi\u00f2 l'attivit\u00e0 nel 1998. La sede era a Las Vegas (Nevada).\nLa PIFL era piena di problemi fin dall'inizio. I Colorado Wildcats cambiarono allenatore nella preseason. Alla terza partita molte squadre avevano gi\u00e0 problemi economici e iniziarono a disertare gli incontri. I Minnesota Monsters fallirono alla quinta settimana, seguiti di l\u00ec a poco da altre squadre.\nNel 1999 la PIFL si divise in due. Keary Ecklund, proprietario dei Green Bay Bombers e dei Madison Mad Dogs, e il proprietario degli Ecklund Carriers di Neenah (Wisconsin) (una compagnia di trasporto su gomma), crearono la Indoor Football League (IFL). Il 4 gennaio 1999 le formazioni PIFL restanti la rinominarono in Indoor Professional Football League (IPFL).\nLa battaglia legale con l'Arena Football League.\nNel febbraio 1998 l'Arena Football League denunci\u00f2 la PIFL per violazione del marchio, del brevetto e del copyright. La PIFL rigett\u00f2 le accuse. In giugno la Arena Football League present\u00f2 una mozione di ingiunzione preliminare davanti al giudice Harry Leinenweber della corte federale del distretto settentrionale dell'Illinois. L'udienza fu fissata per il 21 luglio. Il giorno precedente la PIFL present\u00f2 la sua difesa, includendo filmati e altre prove che confutassero le accuse. Il 22 luglio, ricevute le carte, l'AFL ritir\u00f2 le proprie accuse in un atto presso la corte federale di Chicago.\nAl riguardo le due controparti hanno trovato un accordo in data 12 novembre dello stesso anno.\nOltre all'impegno della PIFL di non usare brevetti e marchi AFL, la lega ha accettato di usare un disclaimer su tutte le pubblicazioni ufficiali: \"La PIFL e le sue squadre non sono affiliate, sponsorizzate o associate con la AFL o con qualunque suo membro\".\nPlayoff.\n7 agosto 1998 - # 3 Green Bay Bombers 19 @ # 2 Madison Mad Dogs 46\n9 agosto 1998 - # 4 Colorado Wildcats* 51 @ # 1 Louisiana Bayou Beast 67 (al Riverside Centroplex)\nPIFL Championship Game.\nSab. 15 agosto 1998\nal Pete Maravich Assembly Center - Baton Rouge (Louisiana).\nPremi individuali.\nAlla fine della finale la Professional Indoor Football League ha premiato i suoi migliori con una cerimonia sul campo. Sono stati onorati:\nFurono annunciate anche le squadre ideali e delle menzioni d'onore, schieramenti scelti dai coach della PIFL:"}
{"id": "1486112", "revid": "599013", "url": "https://it.wikipedia.org/wiki?curid=1486112", "title": "Mouhoun (disambigua)", "text": "Il Mouhoun \u00e8 un fiume dell'Africa occidentale, noto anche come Volta Nero. Dal fiume prendono nome anche:"}
{"id": "1486115", "revid": "1305772", "url": "https://it.wikipedia.org/wiki?curid=1486115", "title": "Centre", "text": ""}
{"id": "1486116", "revid": "14691", "url": "https://it.wikipedia.org/wiki?curid=1486116", "title": "Centre-Est", "text": ""}
{"id": "1486117", "revid": "14691", "url": "https://it.wikipedia.org/wiki?curid=1486117", "title": "Centre-Nord", "text": ""}
{"id": "1486119", "revid": "14691", "url": "https://it.wikipedia.org/wiki?curid=1486119", "title": "Centre-Ouest", "text": ""}
{"id": "1486120", "revid": "14691", "url": "https://it.wikipedia.org/wiki?curid=1486120", "title": "Centre-Sud", "text": ""}
{"id": "1486121", "revid": "1847464", "url": "https://it.wikipedia.org/wiki?curid=1486121", "title": "Terra dell'incenso", "text": "La zona nota come Terra dell'incenso \u00e8 un sito dell'Oman situato sulla Via dell'incenso. Il luogo ospita alberi di franchincenso ed i resti di un'oasi carovaniera fondamentale per il commercio medievale dell'incenso.\nIl sito \u00e8 stato nominato patrimonio dell'umanit\u00e0 dall'UNESCO nel 2000."}
{"id": "1486123", "revid": "115502560", "url": "https://it.wikipedia.org/wiki?curid=1486123", "title": "Vladimir Ivanovi\u010d Dal'", "text": "Biografia.\nFirm\u00f2 le sue opere con lo pseudonimo di \"Kazak Luganskij\" (\"Il cosacco di Lugansk\").\nIl padre era di origine danese, pertanto il cognome russo risulta essere una traslitterazione dell'originale Dahl, grafia .\nIl suo percorso di formazione culturale culmin\u00f2 con gli studi in medicina e con l'approfondimento dei pi\u00f9 importanti autori contemporanei, tra cui Pu\u0161kin e Gogol'. Nel 1832 pubblic\u00f2 il suo primo libro intitolato \"Russkie skazki\" (\"Fiabe russe\"), nel quale l'autore evidenzi\u00f2 doti di narratore e di etnografo. Verso la met\u00e0 del secolo fece uscire il libro \"Suever'jach i predrassudkach russkogo naroda\" (\"Sulle credenze, le superstizioni e i pregiudizi del popolo russo\", 1846), seguito da quattro libri di fiabe novelle e racconti. Nel 1845 fu fra i membri fondatori della Societ\u00e0 geografica russa. Dal 1847 al 1862 si impegn\u00f2 in vari settori, spaziando dalla linguistica, con studi sui proverbi e sui dialetti russi, ai romanzi.\nNegli anni sessanta dell'Ottocento pubblic\u00f2 i libri che lo resero famoso, ossia il \"Dizionario esplicativo della lingua grande-russa viva\", in russo \"\u0422\u043e\u043b\u043a\u043e\u0432\u044b\u0439 \u0441\u043b\u043e\u0432\u0430\u0440\u044c \u0436\u0438\u0432\u043e\u0433\u043e \u0432\u0435\u043b\u0438\u043a\u043e\u0440\u0443\u0441\u0441\u043a\u043e\u0433\u043e \u044f\u0437\u044b\u043a\u0430\".\nLo scrittore viene considerato un pioniere del realismo, per la sua tendenza a cogliere parte del suo linguaggio letterario dal contesto popolare."}
{"id": "1486126", "revid": "2519", "url": "https://it.wikipedia.org/wiki?curid=1486126", "title": "Chiesa dei Santissimi Marco e Andrea a Nilo", "text": ""}
{"id": "1486127", "revid": "697352", "url": "https://it.wikipedia.org/wiki?curid=1486127", "title": "Nord (disambigua)", "text": ""}
{"id": "1486128", "revid": "14691", "url": "https://it.wikipedia.org/wiki?curid=1486128", "title": "Regione del Sahel", "text": ""}
{"id": "1486131", "revid": "228587", "url": "https://it.wikipedia.org/wiki?curid=1486131", "title": "Sud-Ouest", "text": "Sud-Ouest (Sud-Ovest in francese) pu\u00f2 riferirsi a:"}
{"id": "1486137", "revid": "123820832", "url": "https://it.wikipedia.org/wiki?curid=1486137", "title": "Solvay Group", "text": "Solvay Group \u00e8 un'azienda belga che opera nel settore chimico e delle plastiche. \u00c8 quotata al BEL20, la Borsa Valori Belga.\n\u00c8 stata fondata nel 1863 da Ernest Solvay, i cui eredi, tramite Solvac SA, la controllano.\nStoria.\nLa storia del gruppo Solvay inizia nel 1861 quando Ernest Solvay scopr\u00ec come produrre industrialmente il carbonato di sodio. Nel 1863, deposit\u00f2 il brevetto per il rivoluzionario Solvay Process e cre\u00f2 la prima fabbrica vicino a Charleroi, a Couillet, con suo fratello Alfred Solvay. \nDal 1870 Solvay inizi\u00f2 la sua espansione internazionale costruendo stabilimenti in Inghilterra, Germania, Russia e Stati Uniti. Nel 1900 produceva il 95% della produzione mondiale di carbonato di sodio. \nIl gruppo si fece conoscere a fisici e chimici attraverso i \u201cConsigli Solvay\u201d, congressi convocati ogni anno da Ernest Solvay. Pu\u00f2 cos\u00ec tenersi al passo con i pi\u00f9 recenti progressi scientifici e riunire i pi\u00f9 grandi giovani ricercatori del suo tempo, tra cui Albert Einstein, Niels Bohr, Lise Meitner, Werner Heisenberg, anche Marie Curie (fu ad uno di questi congressi che nel 1933 la Joliot-Curie decise di utilizzare sorgenti radioattive alfa di polonio particolarmente intense dal \"radium D\u201d accumulato da Marie Curie). \nIn un secolo, e fino al 2009, Solvay \u00e8 diventata una delle principali industrie del mondo, operativa nelle attivit\u00e0 chimiche, plastiche e farmaceutiche e vuole investire nella chimica verde. \nL'acquisizione di Rhodia.\nNel settembre 2009, Solvay vende la sua filiale farmaceutica all'americana Abbott per 5,2 miliardi di euro (di cui 4,5 miliardi di euro in contanti). Nel aprile 2011, Solvay ha lanciato un'offerta pubblica di acquisto amichevole sul gruppo chimico francese Rhodia per 3,4 miliardi di euro (con acquisizione di debiti e pensioni, valutando Rhodia a 6,6 miliardi di euro). Queste due operazioni hanno consentito a Solvay di riorientare le proprie attivit\u00e0 nelle due aree della chimica e della plastica. Con l'acquisizione di Rhodia, Solvay diventa il maggiore gruppo chimico in Francia con pi\u00f9 di 7.000 persone. Da solo o in collaborazione, Solvay gestisce circa venti stabilimenti e siti di produzione, tra cui Tavaux (Jura), il pi\u00f9 grande sito chimico Solvay del mondo (2.000.000 metri quadri, 32 km di strade e 35 km di ferrovie). \nNel gennaio 2012, la nuova Solvay \u00e8 quotata alla Borsa di Parigi, oltre a quella di Bruxelles (dove fa parte dell'indice BEL20), e nel settembre 2012, entra nell'indice CAC 40 parigino al posto di PSA Peugeot Citro\u00ebn. \nDal 2012 il nuovo amministratore delegato Jean-Pierre Clamadieu ha guidato il gruppo con il piano di effettuare in brevissimo tempo una profonda riorganizzazione della struttura e un'importante trasformazione del portafoglio: \nNel luglio 2015, Solvay acquisisce la societ\u00e0 americana Cytec per 5,5 miliardi di dollari con persone e si specializza in materiali compositi, in particolare componenti termoplastici innovativi. \nNel dicembre 2016, Solvay vende la sua controllata Acetow, specializzata in filtri per sigarette, al fondo di investimento Blackstone per un miliardo di euro, debito compreso. Nello stesso mese, cede il 59% del capitale di Asahi Glass a Vinythai, una societ\u00e0 thailandese specializzata in materiali da costruzione e rivestimenti, per 291 milioni di dollari. Sempre nel dicembre 2016, Solvay cede anche la sua controllata Solvay Indupa a Unipar per circa 200 milioni di dollari. \nNel corso del 2016, Solvay \u00e8 uscita dalla joint venture Inovyn creata nel 2014, terminando contemporaneamente quasi tutte le sue attivit\u00e0 nel settore del PVC, decidendo di concentrarsi sui materiali compositi, che sono di interesse per settori come l'aeronautica, le automobili e la salute. Nel settembre 2017 vende alla BASF le attivit\u00e0 di nylon (2.400 dipendenti) per 1,6 miliardi di euro. \nNel settembre 2018, Solvay lascia il CAC 40, sostituito da Dassault Syst\u00e8mes. Nell'ottobre 2018 \u00e8 annunciato che dal marzo 2019 la guida del gruppo sar\u00e0 affidata a una manager franco-marocchina, Ilham Kadri, che lancia una nuova strategia, un nuovo modo di sviluppo sostenibile del gruppo.\nAttivit\u00e0 in Italia.\nIn Italia \u00e8 proprietaria di vari stabilimenti, tra cui quello di Rosignano Solvay destinato alla produzione di soda caustica, bicarbonato e carbonato di sodio e quello di Spinetta Marengo nel quale si producono polimeri fluorurati. Sono stati recentemente dismessi o venduti gli stabilimenti a Porto Marghera (HFC e acido fluoridrico), Roccabianca (poliolefine) e Bussi sul Tirino. Di recentissima acquisizione sono gli stabilimenti di Ospiate e Mondov\u00ec (compositi).\nStabilimento di Rosignano Solvay.\nIl 2 giugno 1908 Il Regio Prefetto di Pisa invia un'informazione al Sindaco di Rosignano Marittimo ove si dichiara che \"Il console del Belgio a Livorno fa presente che una societ\u00e0 belga ha intenzione di impiantare 'un piccolo opificio' sulla costa del Mediterraneo, a sud di Livorno\" .\nLo Stabilimento di Rosignano Solvay \u00e8 il primo costruito in Italia dall'Industria Solvay.\nI lavori di costruzione iniziarono il 17 settembre 1913, ma gi\u00e0 dal 1909, emissari incaricati da Ernest Solvay, erano alla ricerca di un sito adatto, inizialmente fu scelto come sito ideale una zona del comune di Cecina, ma a causa di varie problematiche si ripieg\u00f2 sul comune di Rosignano Marittimo e precisamente nella zona circoscritta tra il comune, il mare e il fiume Fine, per le vicinanze con le cave per l'estrazione del calcare a Rosignano Marittimo e a San Carlo, con Ponteginori dove veniva ricavato il sale, e l'acqua marina impiegata per il raffreddamento durante la produzione e la possibilit\u00e0 di utilizzare il vicino scalo ferroviario per la commercializzazione.\nNel luglio del 1912 la societ\u00e0 acquista per 400.000 lire 160 ettari di terreno. Cos\u00ec il 28 marzo 1913 iniziano i lavori di fabbricazione dei mattoni per la costruzione dello stabilimento, che si inizia a costruire nel settembre dello stesso anno e che viene completato nel 1914.\nNell'autunno del 1916, dopo vari problemi, inizia la produzione di soda caustica. Nel 1925 lo stabilimento Solvay di Rosignano arriva a soddisfare completamente le necessit\u00e0 di soda e soda caustica di tutta Italia.\nLa produzione non si ferma e necessita di sempre maggiori risorse, lo stabilimento si espande, si ricorre al lago di Santa Luce per l'acqua, si costruisce un pontile a Vada, il Solvada, lungo 1720 m, che entra in funzione il 17 luglio 1979.\nA tutt'oggi, nell'impianto Sodiera di Rosignano si produce quasi tutto il carbonato di sodio (soda Solvay) necessario all'industria italiana.\nAttualmente lo stabilimento Solvay si \u00e8 enormemente ampliato sia nella quantit\u00e0 di produzione che nella variet\u00e0. Infatti in detto stabilimento viene prodotto:\nRecentemente sono state costruite due centrali a turbogas per la produzione di energia elettrica della potenza di circa 450 MW ciascuna. \u00c8 allo studio, enti preposti permettendo, la costruzione di un gassificatore di metano che comporter\u00e0 l'allungamento dell'attuale pontile Solvada dove attraccano le navi etileniere per scaricare l'etilene liquido, prodotto necessario per la fabbricazione del polietilene (plastica), dagli attuali 1800 metri a 2200, per poter fare attraccare anche le navi metaniere che porteranno il metano liquido. Tale progetto vede l'opposizione della popolazione del territorio che forma il comitato arancione \"No Gas\" il quale, sostenuto da partiti politici quali Rifondazione Comunista di Rosignano, avvia una dura battaglia di piazza e legale nei confronti della fabbrica Solvay. Ad oggi (2011) si ritiene che il progetto non verr\u00e0 pi\u00f9 portato avanti.\nFino a fine 2009 attiva anche nel settore farmaceutico, ha ceduto il ramo Solvay Pharma ad Abbott Laboratories.\nIl caso Rosignano.\nNel mese di giugno 2013 \u00e8 scattata un'indagine della procura a causa di quattro scarichi abusivi della Solvay di Rosignano, indagati sono la direttrice e quattro ingegneri. Secondo il Pubblico ministero questi scarichi non erano resi noti all'ARPAT, ed i fanghi erano diluiti per mascherare la concentrazione di scarichi immessi nell'ambiente (pi\u00f9 precisamente in mare).\nCiononostante, il problema dell'inquinamento marittimo non \u00e8 una questione sollevata di recente. La questione delle spiagge bianche era gi\u00e0 nota da tempo e secondo le stime del Cnr di Pisa la Solvay ha scaricato 367 tonnellate di mercurio ed altri inquinanti, quali: arsenico, cadmio, nickel, piombo, zinco, di cloroetano.\nStabilimento di Spinetta Marengo.\nLo stabilimento di Spinetta Marengo \u00e8 l'unico sito produttivo in Italia di polimeri fluorurati e fa parte della GBU Solvay Specialty Polymers.\nLa produzione chimica a Spinetta Marengo inizia nel 1905 quando la neonata \"Societ\u00e0 di Marengo\" inizi\u00f2 la produzione di solfato di rame. Successivamente fu costruito un impianto per la produzione di acido solforico e per la lavorazione del concime minerale \"Super\".\nDopo soli 5 anni gli operai erano passati da 20 a 60-80. Nel decennio 1910-1920 venne eretto un impianto per la produzione di ossigeno. Negli anni 1920-1940 la \"Societ\u00e0 di Marengo\" acquis\u00ec uno stabilimento confinante e fu costruita una linea di collegamento con le Ferrovie dello Stato.\nNel 1933 Montecatini, appoggiata dal governo, acquis\u00ec l\u2019azienda alessandrina. A quel tempo venivano prodotti nello stabilimento di Spinetta Marengo il \"concime Super\", il solfato di rame, l'acido solforico, bicromati, allume di cromo, e canfora sintetica. A seguito del piano di sviluppo di Montecatini si inizi\u00f2 a produrre arseniato di piombo, fluosilicati di sodio, bario, zinco, magnesio e acido muriatico. Nel dopoguerra si ampli\u00f2 ulteriormente la produzione aggiungendo la lana di vetro e i pigmenti a base di ferro e di titanio. \nNegli anni 1960-1970 vennero sostituite tutte le produzioni originarie dello stabilimento con le nuove specialit\u00e0 di Montecatini.Il personale superava le mille unit\u00e0.\nNel 1966 lo stabilimento venne inglobato nella nascente Montedison, fusione fra Montecatini ed Edison. Negli anni 1980-1990 lo stabilimento divenne parte di Montefluos, una divisione di Montedison che operava sui fluoroderivati.\nA partire dal 2002 lo stabilimento \u00e8 parte del gruppo Solvay. Le linee di produzione attuali sono:\nLa capacit\u00e0 produttiva dello stabilimento \u00e8 in continua evoluzione a fronte degli ingenti investimenti del gruppo effettuati e previsti per i prossimi anni.\nAll'interno del perimetro dello stabilimento vi \u00e8 anche la produzione di perossidi organici (di propriet\u00e0 Arkema) ed una centrale termoelettrica (in precedenza di propriet\u00e0 Edison poi Engie, gruppo GDF Suez, e dal 2017 gestita autonomamente da Solvay).\nCuriosit\u00e0.\nDurante la seconda guerra mondiale, il giovane Karol J\u00f3zef Wojty\u0142a, che sarebbe poi divenuto papa Giovanni Paolo II, ha lavorato per Solvay per guadagnarsi da vivere ed evitare la deportazione in Germania."}
{"id": "1486142", "revid": "287204", "url": "https://it.wikipedia.org/wiki?curid=1486142", "title": "Copa Campeonato 1902", "text": "La Copa Campeonato 1902 fu vinta dall'Alumni Athletic Club."}
{"id": "1486144", "revid": "767487", "url": "https://it.wikipedia.org/wiki?curid=1486144", "title": "Bolintin-Vale", "text": "Bolintin-Vale \u00e8 una citt\u00e0 della Romania di 12.127 abitanti, ubicata nel distretto di Giurgiu, nella regione storica della Muntenia.\nFanno parte dell'area amministrativa anche le localit\u00e0 di Crivina, Malu Spart e Suseni.\nDal punto di vista demografico, la citt\u00e0 \u00e8 tra quelle che presentano la pi\u00f9 alta percentuale di popolazione di etnia Rom della Romania, pari ad oltre il 15% del totale.\nBolontin-Vale ha dato i natali al poeta e uomo politico Dimitrie Bolintineanu (1819-1872). "}
{"id": "1486145", "revid": "86343", "url": "https://it.wikipedia.org/wiki?curid=1486145", "title": "Bolintin Vale", "text": ""}
{"id": "1486146", "revid": "465169", "url": "https://it.wikipedia.org/wiki?curid=1486146", "title": "Raiden", "text": ""}
{"id": "1486149", "revid": "767487", "url": "https://it.wikipedia.org/wiki?curid=1486149", "title": "Copa Campeonato 1903", "text": "La Copa Campeonato 1903 fu vinta dall'Alumni Athletic Club."}
{"id": "1486150", "revid": "775372", "url": "https://it.wikipedia.org/wiki?curid=1486150", "title": "Province del Burundi", "text": "Le province del Burundi sono la suddivisione territoriale di primo livello del Paese e sono pari a 18. Ciascuna provincia si suddivide a sua volta in comuni e, ad eccezione della provincia di Bujumbura Rurale, prende il nome dal rispettivo capoluogo.\nNel 1946, sotto l'amministrazione coloniale belga, il Burundi (all'epoca chiamato \"Urundi\") era suddiviso in 7 \"'Territori\": Bururi, Hinga, Kitega, Ngozi, Rutana, Ruyigi e Usumbura, poi trasformati in province.\nLa provincia di Rumonge \u00e8 stata costituita il 26 marzo del 2015 dall'unione di pi\u00f9 comuni appartenenti alle province di Bujumbura Rural e di Bururi (nelle mappe sottostanti, si fa riferimento alla situazione antecedente all'istituzione della nuova provincia).."}
{"id": "1486153", "revid": "1543377", "url": "https://it.wikipedia.org/wiki?curid=1486153", "title": "IBM Lotus SmartSuite", "text": "IBM Lotus SmartSuite \u00e8 un software di produttivit\u00e0 personale prodotto dal gruppo di sviluppatori IBM e Lotus Software.\nIBM ha acquistato Lotus nel 1995 e la prima versione fu per il sistema operativo IBM OS/2.\nApplicazioni.\nEcco il contenuto della SmartSuite per Microsoft Windows:\nMolti programmi della Lotus SmartSuite possono interagire (lettura/scrittura) con file creati con Microsoft Office, solo in versione 97/2003, non compatibile con il nuovo formato di Office 2007 e successivi.\nLa suite Microsoft, invece, non legge la maggior parte dei tipi di file di smartsuite, solo i formati pi\u00f9 diffusi della suite Lotus (ad esempio l'estensione .htm divenuta lo standard per le pagine web).\nSmartSuite supporta, dalla versione 9.8.1 e migliorata con degli aggiornamenti successivi , Windows 2000 e Windows XP; la suite non \u00e8 ufficialmente supportata da IBM per Windows Vista (e non intende produrre versioni specifiche), ma funziona sia su Windows Vista che Windows 7 con piccoli problemi dovuti a Windows Areo, su tutte le versioni successive non \u00e8 supportata ma funziona perfettamente (funziona meglio su Windows 8,8.1 e Windows 10, in quanto non usano Windows Areo) sia sulle versioni a 32-bit e a 64bit. Prima di installare la SmartSuite, fare una copia di backup della cartella Fonts presente su C:\\windows. Eseguire come amministratore il file setup.exe (la suite deve essere installata da CD non superiore a 800mb oppure da chiavetta usb con una partizione sempre da 800mb). Una volta terminata l'installazione, non riavviare e sostituire tutti i caratteri (Fonts) presenti nella cartella Fonts presente su c:\\windows\\fonts con quelli di cui avete fatto la copia. Attenzione: una volta installati i programmi, non avviare i programmi con la modalit\u00e0 \"XP compatibile\".\nNel 2007 IBM ha lanciato una nuova suite per l'ufficio: Lotus Symphony, i cui sorgenti sono poi confluiti nel pacchetto opensorce Apache openoffice.\nCompatibilit\u00e0.\nUfficialmente supportati:\nWindows 95\nWindows 98 / 98se\nWindows ME\nWindows NT 4.0\nWindows 2000\nWindows XP\nNon ufficialmente supportati ma pienamente compatibili:\nWindows Vista\nWindows 7\nWindows 8\nWindows 8.1\nWindows 10 \nWindows 11"}
{"id": "1486155", "revid": "767487", "url": "https://it.wikipedia.org/wiki?curid=1486155", "title": "Mih\u0103ile\u0219ti (Giurgiu)", "text": "Mih\u0103ile\u015fti \u00e8 una citt\u00e0 della Romania di 7.297 abitanti, ubicata nel distretto di Giurgiu, nella regione storica della Muntenia.\nFanno parte dell'area amministrativa anche le localit\u00e0 di Dr\u0103g\u0103nescu, Novaci e Pope\u015fti."}
{"id": "1486156", "revid": "14691", "url": "https://it.wikipedia.org/wiki?curid=1486156", "title": "Bubanza (provincia)", "text": ""}
{"id": "1486157", "revid": "287204", "url": "https://it.wikipedia.org/wiki?curid=1486157", "title": "Provincia di Bubanza", "text": "La provincia di Bubanza \u00e8 una delle 18 province del Burundi, situato nella parte nord-occidentale del paese con 338.023 abitanti (censimento 2008)\nSuddivisione amministrativa.\nLa provincia \u00e8 suddivisa in 5 comuni a loro volta suddivisi in colline:\nI comuni sono suddivisi in zone, e le zone sono suddivisi in colline. Funziona cos\u00ec in tutte le provincie tranne Maire de Bujumbura (Capitale economica) dove non si dice colline ma quartier (quartiere in italiano)"}
{"id": "1486159", "revid": "767487", "url": "https://it.wikipedia.org/wiki?curid=1486159", "title": "Copa Campeonato 1904", "text": "La Copa Campeonato 1904 fu vinta dal Belgrano Athletic."}
{"id": "1486160", "revid": "228587", "url": "https://it.wikipedia.org/wiki?curid=1486160", "title": "Policy inquiry", "text": "La policy inquiry \u00e8 una delle metodologie di indagine proprie della pi\u00f9 generica analisi delle politiche pubbliche. Tale strumento metodologico nasce in reazione agli affondi subiti dall'approccio razionale di analisi (Analisi razionale delle politiche pubbliche).\nIl termine \"inquiry\" riceve dignit\u00e0 scientifica dopo che Dewey gli attribuisce un significato ben pi\u00f9 ampio di quello della comune \u201cinvestigazione\u201d, attribuendo a questo concetto una duplice tensione: conoscenza del mondo / propensione a modificarlo.\nLa \"policy inquiry\" deve riflettere tutta la complessit\u00e0 e la confusione del mondo politico.\nCaratteristica della \"policy inquiry\" \u00e8 il disincanto per cui appare fuorviante ricercare una procedura standard per tutte le analisi (come l'ARP pure si propone), in quanto volendo pervenire a una rappresentazione realistica di quello che succede bisogna tenere conto dei diversi attori, anche quelli che tradizionalmente non sono presi in considerazione come gli utenti finali o i cittadini. Quindi obiettivo primario dell'analista che sfrutti questo approccio, non \u00e8 pi\u00f9 capire \"come fare una politica pubblica\", ma \"come fare a capirla\".\nL'affermazione del metodo.\nLe origini di questa metodologia risalgono gi\u00e0 ai tempi della stesura della costituzione USA, in cui Hamilton e Madison incorporarono gi\u00e0 il concetto di \"equilibrio\" basato su pesi e contrappesi (sia a livello di divisione dei poteri che nel senso federale).\nIl concetto portante che in questo modo veniva a presentarsi nella cultura americana \u00e8 il fatto di non ritenere ottimale tanto la convergenza delle opinioni quanto l'ampiezza del loro confronto, contesto fondamentale a tenere viva e proficua una democrazia. Le stesse think tank non si basano solo sul pragmatismo, ma anche sulla fiducia nella dissonanza delle idee e l'importanza del mercato come medium per la circolazione delle conoscenze.\nIn seguito all'affermarsi della \"policy inquiry\" nasce una nuova scienza dell'amministrazione resa evidente dalla crescita delle agenzie regolative che hanno ormai cambiato profondamente le modalit\u00e0 di gestione del settore pubblico per cui si afferma l'idea dell'impossibilit\u00e0, in una democrazia, di analizzare la pubblica amministrazione come una mera macchina, separata dalla politica (politics).\nUna delle novit\u00e0 introdotte con questa impostazione \u00e8 la rivalutazione degli interessi organizzati per cui si ritiene che anche i destinatari delle politiche pubbliche (Policy takers) possano avere attrezzi e risorse sufficienti per ribaltare scelte gi\u00e0 adottate dalle amministrazioni rappresentative senza peraltro uscire dalla legalit\u00e0.\nGli anni 1960 sono segnati da un radicale disincanto in seguito alle grandi delusioni lasciate dalla eccessiva forbice riscontrata tra le promesse e le realizzazioni dell'operato degli scienziati sociali tanto da favorire il ripensamento in termini nuovi dei problemi legati all'implementazione.\nTale situazione fu da premessa per la tendenza neoliberista degli anni 1980 che trov\u00f2 negli USA e in GB vasto consenso e applicazione attraverso vasti processi di privatizzazione. La nuova impostazione segue lo schema \"bottom-up\" assegnando alle comunit\u00e0 locali e agli ultimi anelli istituzionali un ruolo fondamentale per la concreta risoluzione dei problemi in una chiave dunque apertamente \"anti-manageriale\". Concretamente, il verificati di nuovi sprechi e nuovi problemi legati proprio alle nuove agenzie di controllo sorte precedentemente, si \u00e8 ritenuto che realisticamente solo chi \u00e8 a diretto contatto con i problemi \u00e8 qualificato a risolverli.\nL'idea di governo digitale prende spunto proprio da questa visione, per cui le nuove tecnologie permetterebbero di coprire il problema della realizzazione di un circuito \"bottom-up\", facendo della rete (internet) il medium fondamentale per risolvere i problemi di policy.\nRisorse teoriche e metodologiche.\nLa conoscenza a differenza della mera raccolta di dati e di informazioni ha implicita una tensione a ridurre la forbice tra le cose come sono e come invece vorremmo che fossero. Fare le politiche pubbliche appartiene appunto a questo tipo di attivit\u00e0. Ma affinch\u00e9 si tratti di una conoscenza capace di aiutare il policy making bisogna riscontrare due caratteristiche principali: 1 capire i contesti culturali, politici e sociali che modellano i significati delle idee che circolano in una societ\u00e0; 2 deve essere orientata all'azione e alla trasformazione del presente per evitare di cadere nel condizionamento dallo status quo.\nVi sono diversi rischi nel procedere in questa direzione, i pi\u00f9 visibili sono: \nUn'altra traccia che esprime la distanza della PI dagli altri approcci \u00e8 dovuta alla \"teoria dei policy frames\", dove per frames si intendono le strutture cognitive cui facciamo ricorso per ricondurre l'ignoto al noto. L'idea \u00e8 insomma che l'intelaiatura con cui organizziamo le informazioni meriti grande attenzione.\nIl federalismo \u00e8 una componente fondamentale di questa visione, insieme alla valorizzazione di tutte le forme di coordinamento dal basso al contrario dell'ARP che al massimo pu\u00f2 giungere a concepire il decentramento. \u00c8 infatti l'ordine posto dall'alto pi\u00f9 che il caos ad essere guardato con sospetto secondo gli analisti di questo approccio.\nAnche il concetto di pubblico viene definito in termini peculiari, per cui non \u00e8 contrapposto al privato, ma si tratta di due fondamentali forme di coordinamento: la prima strutturata e la seconda spontanea. Le amministrazioni infatti possono consentire ai cittadini di plasmare il mercato secondo le proprie esigenze e i propri valori.\nA differenza dell'ARP, la \"policy inquiry\" non guarda ai processi di formazione delle politiche come un susseguirsi di fasi temporali, piuttosto evidenzia che una politica pubblica trova una direzione solo attraverso una serie indeterminata di passaggi tra un numero indefinito di attori (di cui nessuno \u00e8 probabilmente decisivo, mentre molti possono contribuire a sospingerla da una parte o dall'altra). Si ha infatti una idea circolare del processo, per cui ogni punto pu\u00f2 essere visto come la chiusura di un percorso e l'inizio di un altro.\nVi \u00e8 anche una certa interpretazione della teoria del \u201cgarbage can\u201d secondo cui problemi, decisioni e attori si ammassano nel tempo e talvolta, a certe condizioni, producono una politica pubblica.\nCoordinate per la ricerca.\nLa \"policy inquiry\" mantiene il suo autonomo percorso rispetto ai paradigmi della razionalit\u00e0 economica, limitata e del costruttivismo sociale grazie al suo netto orientamento alla pratica, tanto da fare orgogliosamente suo il pregiudizio a favore dell'azione e della sperimentazione.\nInoltre questo schema analitico non si prefigge di giungere alla verit\u00e0 assoluta, ma consapevole dei suoi limiti, mantiene un'impostazione dinamica che mira a politiche reversibili non appena \u00e8 possibile fare un ulteriore passo in avanti.\nL'apprendimento \u00e8 il fondamentale passaggio di questo tipo di analisi, perch\u00e9 l'applicazione di politiche imperfette produce un utile bagaglio di informazioni per migliorare la stessa politica, mentre la valutazione ex ante, senza applicazione eliminerebbe questa risorsa."}
{"id": "1486162", "revid": "28592", "url": "https://it.wikipedia.org/wiki?curid=1486162", "title": "Vladimir Vernadskij", "text": ""}
{"id": "1486163", "revid": "767487", "url": "https://it.wikipedia.org/wiki?curid=1486163", "title": "Aduna\u021bii-Cop\u0103ceni", "text": "Aduna\u021bii-Cop\u0103ceni \u00e8 un comune della Romania di 6.555 abitanti, ubicato nel distretto di Giurgiu, nella regione storica della Muntenia.\nIl comune \u00e8 formato dall'unione di 4 villaggi: Aduna\u021bii-Cop\u0103ceni, D\u0103r\u0103\u0219ti-Vla\u0219ca, Mogo\u0219e\u0219ti, Varlaam."}
{"id": "1486164", "revid": "287204", "url": "https://it.wikipedia.org/wiki?curid=1486164", "title": "Adunatii-Copaceni", "text": ""}
{"id": "1486165", "revid": "339392", "url": "https://it.wikipedia.org/wiki?curid=1486165", "title": "Adunatii Copaceni", "text": ""}
{"id": "1486169", "revid": "14691", "url": "https://it.wikipedia.org/wiki?curid=1486169", "title": "Bujumbura Rural", "text": ""}
{"id": "1486173", "revid": "124160956", "url": "https://it.wikipedia.org/wiki?curid=1486173", "title": "Castelli catari", "text": "I castelli catari sono fortificazioni costruite intorno al XII secolo nella regione francese della Linguadoca-Rossiglione, protagoniste della Crociata albigese. Fra queste abbiamo quelli di Monts\u00e9gur, Lastours/Cabaret, Peyrepertuse, Puivert, Puilaurens, Queribus, Termes, Aguilar o Roquefixade. Di essi non molto \u00e8 rimasto in quanto quasi tutti vennero prese dai francesi, ricostruiti e riadattati al compito di sorveglianza dei confini meridionali contro il regno di Aragona.\nStoria.\nIn generale le rocche catare altro non erano che villaggi fortificati circondati da una cortina in pietra e, sovente, con al centro un torrione del signore locale. Un esempio \u00e8 nel sito archeologico di Cabaret, facente parte dei castelli di Lastours, nell'Aude.\nTali fortificazioni erano poste in cima a colline rocciose (\"pog\" in occitano), il cui accesso era possibile solo attraverso uno stretto sentiero roccioso, facilmente difendibile. Per tal motivo, allorch\u00e9 i crociati e le forze francesi cercarono di assediarli, si trovarono di fronte a serie difficolt\u00e0, nonostante il numero relativamente esiguo di difensori. Spesso quindi si evitavano gli assalti, preferendo un lungo assedio.\nDebolezza intrinseca delle fortificazioni catare era la mancanza di fonti d'acqua, a causa della loro posizione: vitali quindi erano le cisterne per la raccolta dell'acqua piovana. A Peyrepertuse e a Lastours tali strutture sono ancora visibili. Non poche furono le fortezze che dovettero arrendersi per la mancanza d'acqua.\nCon la fine della crociata albigese (1226), la citt\u00e0 di Carcassonne e cinque castelli vennero elevati a fortificazioni reali, cio\u00e8 dipendenti direttamente dalla Corona, con lo scopo di difendere il Rossiglionedal Regno di Aragona. I villaggi fortificati catari di Aguilar, Peyrepertuse, Termes, Puilaurens e Queribus vennero pertanto ricostruiti come castelli veri e propri, con dongione per il comandante della piazzaforte, e gli alloggi per gli armigeri. A Peyrepertuse nel 1260 trovavano posto, oltre al comandante, 9 \"sergenti-in-armi\" e 12 armigeri. Di questi castelli rimangono le rovine in quanto dalla fine del XVIII secolo lo scopo di tali fortificazioni venne meno e quindi furono abbandonate."}
{"id": "1486175", "revid": "1632387", "url": "https://it.wikipedia.org/wiki?curid=1486175", "title": "Mini-Europe", "text": "Mini-Europe \u00e8 un parco in miniatura belga sito al Bruparck, ai piedi dell'Atomium di Bruxelles, che contiene la riproduzione dei monumenti pi\u00f9 belli dell'Unione europea in scala 1:25. Sono esposti circa 80 citt\u00e0 e 350 edifici. \nIl parco \u00e8 rinomato per la qualit\u00e0 delle riproduzioni alcune delle quali del costo di 350.000 euro (ad esempio quella della Grand Place di Bruxelles) . Il parco contiene inoltre numerose animazioni (parchi, mulini, eruzione del Vesuvio, airbus, filobus...) Una guida fornisce i particolari relativi a tutti i monumenti. Alla fine del percorso una mostra interattiva \"Spirit of Europe\" presenta l'Unione Europea sotto forma di interazione e di gioco. \nIl parco occupa 24.000\u00a0m\u00b2. L'investimento iniziale \u00e8 stato di 10 milioni di euro nel 1989 quando \u00e8 stato inaugurato dal Principe Filippo del Belgio. \nCon 350.000 visitatori/anno ed un fatturato di 4 milioni di euro Mini Europe costituisce una delle maggiori attrattive di Bruxelles. \nLa costruzione dei monumenti.\nI monumenti sono stati prescelti sulla base della loro qualit\u00e0 architettonica o del fatto di costituire un simbolo europeo. Successivamente a tale prima selezione \u00e8 stato necessario reperire i piani e le foto. Questa fase ha avuto un costo superiore a 200.000 euro per la ricerca. La maggior parte dei monumenti sono costruiti mediante formatura. I pezzi sono realizzati con materiali diversi e successivamente riprodotti per formatura con stampi al silicone. La copia definitiva \u00e8 realizzata in resina epossidica (all'inizio) mentre adesso viene realizzata in poliestere. Tre monumenti sono stati realizzati in pietra (ad esempio: la torre di Pisa in marmo). Una nuova tecnica mediante computer \u00e8 stata utilizzata per la realizzazione di due modelli. \nSi passa quindi alla colorazione, infine il monumento \u00e8 installato sul posto con decorazioni ed illuminazione. \nLa Cattedrale di Santiago di Compostela ha richiesto pi\u00f9 di 24.000 ore di lavoro. \nNumerosi monumenti sono stati finanziari dai paesi o regioni d'Europa.\nLe animazioni.\nL'intero parco delle miniature anima i luoghi utilizzando animazioni differenti: treni, mulini, suoni, eruzione del Vesuvio, caduta del muro di Berlino, gondole a Venezia, filobus... Tali animazioni sono prototipi industriali per poter resistere alle numerose ore di utilizzo ed alle diverse stazioni (gelo, pioggia, calore). \nI Giardini.\nRivestimenti del terreno, alberi nani, bonsai ed alberi trapiantati sono impiegati vicino alle riproduzioni dei monumenti, mentre la presenza di cespugli e fiori rende piacevole la passeggiata. \nLa guida di Mini-Europe.\nUn'agevole guida stampata fornisce numerosissime informazioni ed aneddoti circa i monumenti e l'Unione Europea. \nSpirit of Europe.\nAlla fine del percorso lo spazio riservato all'Unione Europea ne presenta, in breve, la storia, i successi, la cultura, il funzionamento delle sue istituzioni, la dimensione del mercato, i motivi per l'allargamento il tutto in genere sotto forma di gioco. Esistono numerosi progetti pedagogici riservati alle scuole. \nPer tutte queste attivit\u00e0 Mini-Europe ha ricevuto il patrocinio della Commissione europea e del Parlamento Europeo. \nCollegamenti esterni.\nPer vedere una foto cliccare su questo link"}
{"id": "1486176", "revid": "484362", "url": "https://it.wikipedia.org/wiki?curid=1486176", "title": "Provincia di Bujumbura", "text": ""}
{"id": "1486177", "revid": "416175", "url": "https://it.wikipedia.org/wiki?curid=1486177", "title": "Opel 1.8 L", "text": "La 1.8 L (o \"1.8 Liter\") era un'autovettura di fascia medio-alta prodotta dalla Casa automobilistica tedesca Opel tra il 1931 ed il 1933.\nStoria.\nLa 1.8 L nacque per sostituire la 8/40 PS, ormai datata. Rispetto al modello precedente, la 1.8 L montava un propulsore di cilindrata leggermente minore, come si evince anche dalla denominazione stessa.\nTale motore era un 6 cilindri in linea da 1790 cm\u00b3, con distribuzione a valvole laterali ed alimentazione a carburatore Solex. la potenza massima era di 32 CV a 3200 giri/min. Tale motore aveva anche una buona erogazione di coppia motrice, la quale era disponibile al massimo del suo valore, pari a 100 N\u00b7m, gi\u00e0 a 1000 giri/min.\nLa trasmissione constava di una frizione monodisco e di un cambio a tre marce. La trazione era ancora posteriore.\nLa 1.8 L raggiungeva inizialmente una velocit\u00e0 massima di 85 km/h, ma a partire dal 1933, ultimo anno di produzione della 1.8 L, la potenza fu leggermente aumentata a 33.5 CV, migliorando cos\u00ec anche le prestazioni, con un allungo massimo di 90 km/h.\nIl telaio era una struttura ad U in acciaio stampato, su cui venivano fissate le sospensioni ad assale rigido con balestre semiellittiche ed ammortizzatori idraulici. L'impianto frenante era a tamburo sulle quattro ruote.\nLa 1.8 L era disponibile in diverse varianti di carrozzerie, e precisamente come torpedo a 4 posti, coup\u00e9, cabriolet o in tre varianti di berlina.\nA partire dall'anno seguente, fu introdotta una versione pi\u00f9 rifinita e lussuosa negli allestimenti, denominata 1.8 L \"Regent\", in onore della grossa vettura di lusso prodotta nel 1928. La 1.8 Regent montava lo stesso 1.8 da 32 CV della versione base. Anche il resto della meccanica e le prestazioni erano identici. Cambiavano le carrozzerie disponibili: la versione Regent si poteva avere come limousine o come roadster. Anche la 1.8 L \"Regent\" benefici\u00f2 nel 1933 dello stesso aggiornamento di potenza della versione base.\nAlla fine del 1933, la 1.8 L fu tolta di produzione per lasciare il posto alla 2.0 L."}
{"id": "1486178", "revid": "14691", "url": "https://it.wikipedia.org/wiki?curid=1486178", "title": "Bururi (provincia)", "text": ""}
{"id": "1486180", "revid": "14691", "url": "https://it.wikipedia.org/wiki?curid=1486180", "title": "Cankuzo (provincia)", "text": ""}
{"id": "1486182", "revid": "14691", "url": "https://it.wikipedia.org/wiki?curid=1486182", "title": "Cibitoke (provincia)", "text": ""}
{"id": "1486186", "revid": "14691", "url": "https://it.wikipedia.org/wiki?curid=1486186", "title": "Gitega (provincia)", "text": ""}
{"id": "1486187", "revid": "889336", "url": "https://it.wikipedia.org/wiki?curid=1486187", "title": "Santuario dell'Orice d'Arabia", "text": "Il santuario dell'Orice d'Arabia \u00e8 un santuario animale situato nel deserto centrale dell'Oman e sulle colline costiere. All'interno del parco si possono trovare animali rari, tra cui mandrie selvatiche di orici d'Arabia, la prima dopo l'estinzione dalla vita selvatica di questa specie, e della successiva reintroduzione proprio in quest'area nel 1982.\nLa specie a rischio estinzione dell'ubara, una specie di gruiforme, \u00e8 presente solo in questo luogo. Tra le altre specie si ricordano quelle a rischio della gazella arabica, dello stambecco della Nubia, del lupo arabo, del tasso del miele e del caracal.\nIl 28 giugno 2007 la riserva divenne il primo sito ad essere tolto dai patrimoni dell'umanit\u00e0. L'UNESCO, motivando la propria decisione, cit\u00f2 la scelta del governo dell'Oman di restringere l'area del parco del 90% e di ridurre, contemporaneamente, la popolazione di orici d'Arabia dai 450 esemplari del 1996 ai 65 attuali. Oggi sopravvivono solo quattro coppie di questa specie in et\u00e0 di accoppiamento."}
{"id": "1486189", "revid": "14691", "url": "https://it.wikipedia.org/wiki?curid=1486189", "title": "Karuzi (provincia)", "text": ""}
{"id": "1486190", "revid": "210513", "url": "https://it.wikipedia.org/wiki?curid=1486190", "title": "Opel 1,8 L", "text": ""}
{"id": "1486191", "revid": "47767", "url": "https://it.wikipedia.org/wiki?curid=1486191", "title": "San Poggio", "text": ""}
{"id": "1486192", "revid": "14691", "url": "https://it.wikipedia.org/wiki?curid=1486192", "title": "Kayanza (provincia)", "text": ""}
{"id": "1486193", "revid": "287204", "url": "https://it.wikipedia.org/wiki?curid=1486193", "title": "Comi", "text": "Comi \u00e8, inoltre, una forma italianizzata per Komi:"}
{"id": "1486194", "revid": "14691", "url": "https://it.wikipedia.org/wiki?curid=1486194", "title": "Kirundo (provincia)", "text": ""}
{"id": "1486195", "revid": "599013", "url": "https://it.wikipedia.org/wiki?curid=1486195", "title": "Udmurti", "text": "Gli udmurti o votiachi, denominati anche \"otjak\", o \"votjak\", nella loro lingua, \"\u010cud Otjackaja\" (\u0447\u0443\u0434\u044c \u043e\u0442\u044f\u0446\u043a\u0430\u044f) in russo, e \"Ar\" in tataro, sono un gruppo etnico che vive in Russia. Parlano la lingua udmurta.\nStoria.\nMolti udmurti vivono in Udmurtia. Piccoli gruppi vivono nelle aree circostanti: Oblast' di Kirov, Kraj di Perm', Baschiria, Tatarstan, e Mari El. La lingua udmurta appartiene alle lingue ugrofinniche. La popolazione di questa etnia \u00e8 in lento declino: oggi vi sono circa 637.000 udmurti, mentre nel 1989 ve ne erano 746.562.\nSebbene gran parte degli Udmurti si sia convertita al cristianesimo ortodosso (almeno formalmente), nel Sud dell\u2019Udmurtia rimangono largamente praticate le tradizioni pagane dello sciamanesimo, rendendo questo popolo uno degli ultimi gruppi etnici apertamente pagani in Europa."}
{"id": "1486197", "revid": "110157", "url": "https://it.wikipedia.org/wiki?curid=1486197", "title": "Lingue mongoliche", "text": "Le lingue mongoliche sono un ramo delle lingue altaiche parlate nelle zone dell'Asia centrale e orientale.\nDistribuzione geografica.\nSecondo l'edizione 2009 di \"Ethnologue\", le lingue mongoliche sono parlate da oltre 7 milioni di persone in Asia, stanziate tra Cina, Mongolia e Russia. In Afghanistan \u00e8 attestata l'unica lingua mongolica occidentale, il mogholi, parlato da 200 persone.\nClassificazione.\nSecondo l'edizione 2009 di \"Ethnologue\", la classificazione delle lingue mongoliche \u00e8 la seguente:"}
{"id": "1486198", "revid": "14691", "url": "https://it.wikipedia.org/wiki?curid=1486198", "title": "Makamba (provincia)", "text": ""}
{"id": "1486199", "revid": "695564", "url": "https://it.wikipedia.org/wiki?curid=1486199", "title": "Mordvini", "text": "I mordvini sono un gruppo etnico della Federazione Russa.\nSono menzionati, con i nomi di moxel e merdas/morduini, dal viaggiatore fiammingo del XIII secolo Guglielmo di Rubruk nel suo \"Itinerarium\" (14, 1) tra i popoli della Russia asiatica sloggiati e spinti verso occidente dai mongoli di Gengis Khan. Attualmente sono presenti per lo pi\u00f9 nella Repubblica di Mordovia e parlano due lingue simili tra loro: il mok\u0161a e l'erza, entrambe considerate dialetti della lingua mordvina, che appartengono al gruppo finnico/uralico."}
{"id": "1486200", "revid": "124211901", "url": "https://it.wikipedia.org/wiki?curid=1486200", "title": "Gorzone (Darfo Boario Terme)", "text": "Gorzone (\"Gord\u00fa\" in dialetto camuno) \u00e8 una frazione del comune di Darfo Boario Terme. \u00c8 considerata la San Marino della valle camonica. Sorge alle pendici del Monte Altissimo. \u00c8 considerata la \u2018San Marino\u2019 della Valle Camonica. Viene anche definito come Gorzone Sciano, dall'unione dei nomi delle due localit\u00e0 che compongono la frazione. Fino al 1929 fu comune a s\u00e9 stante.\nGeografia fisica.\nTerritorio.\nRisalendo la Val Camonica verso nord est lungo il fondovalle, giunti a Boario Terme i massicci montuosi che compongono il lato ovest della valle si aprono: tra i monti Pora e Altissimo preannunciano l'inizio della Val di Scalve. Poco prima di Angolo Terme, lungo la strada che da Boario si avvia alla Val di Scalve, si trova Gorzone. Il paese \u00e8 arroccato sulle pendici meridionali del Monte Altissimo, qualche decina di metri al di sopra del fiume Dezzo. Da Gorzone \u00e8 possibile giungere alla cima del monte Altissimo seguendo una strada sterrata che passa da Terzano (in territorio di Angolo Terme).\nStoria.\nLa zona di Gorzone \u00e8 probabilmente una delle prime localit\u00e0 ad avere una presenza umana stabile in Valle Camonica, come dimostrano le incisioni rupestri presenti nel Parco archeologico comunale di Luine.\nAlla confluenza con la Valle di Scalve fu un centro nodale tra gli scambi alpini.\nIl 3 agosto 1198 Brescia stipul\u00f2 un patto con Bergamo dando 400 lire imperiali in compenso di quanto i bergamaschi avevano pagato ai Brusati per il feudo di Gorzone, chiamato \"curte Gorzolli\" e dopo \"castrum Gorzoni\".\nDopo il 1200 i Federici ne presero continuativamente il possesso, sebbene nel 1288, a causa dell'editto bresciano contro la famiglia ghibellina, il castello di Gorzone venne quasi completamente distrutto.\nI Federici continuarono in modo altalenante ad appoggiare i Visconti milanesi, fino a quando Pietro Avogadro, comandante della Repubblica di Venezia, non li ridusse all'obbedienza.\nIl paese \u00e8 ricordato (\"Ghorz\u00f2\") nel 1509 nella mappa della Valle Camonica disegnata da Leonardo da Vinci e conservata a Windsor.\nNel 1929 viene aggregato al comune di Darfo Boario Terme.\nAntichi Originari.\nGli \"Antichi Originari\" erano, al tempo delle vicinie, i capifuoco delle famiglie native del paese: essi erano gli unici che avevano il potere di deliberare nei consigli, mentre i nobili, gli ecclesiastici e gli stranieri (anche se residenti da diverse generazioni nel paese) ne erano esclusi. I cognomi degli \"Originari\" di Gorzone, riportati nei registri della vicinia, erano:\nI cognomi di Sciano, che a sua volta era una vicinia indipendente era rappresentato da queste famiglie:\nFeudatari locali.\nFamiglie che hanno ottenuto l'infeudazione vescovile dell'abitato:\nMonumenti e luoghi d'interesse.\nArchitetture religiose.\nLe chiese di Gorzone sono:\nSociet\u00e0.\nTradizioni e folclore.\nGli sc\u00fct\u00fcm sono nei dialetti camuni dei soprannomi o nomiglioli, a volte personali, altre indicanti tratti caratteristici di una comunit\u00e0. Quello che contraddistingue gli abitanti di Gorzone \u00e8 \"Canar\u00f9\", \"Ciap\u00e8i\", \"Ganul\u00f9\"."}
{"id": "1486201", "revid": "14691", "url": "https://it.wikipedia.org/wiki?curid=1486201", "title": "Muramvya (provincia)", "text": ""}
{"id": "1486207", "revid": "14691", "url": "https://it.wikipedia.org/wiki?curid=1486207", "title": "Muyinga (provincia)", "text": ""}
{"id": "1486209", "revid": "237256", "url": "https://it.wikipedia.org/wiki?curid=1486209", "title": "Michajl Tucha\u010devskij", "text": ""}
{"id": "1486210", "revid": "287204", "url": "https://it.wikipedia.org/wiki?curid=1486210", "title": "Tau Bo\u00f6tis Ab", "text": "Tau Bo\u00f6tis Ab (\u03c4 Boo Ab) \u00e8 un pianeta extrasolare in orbita attorno alla stella Tau Bo\u00f6tis A, nella costellazione del Boote.\nA volte la designazione del pianeta \u00e8 scritta \"Tau Boo b\", ma questa potrebbe generare confusione dato che \"Tau Boo B\" (con la maiuscola) \u00e8 la designazione della compagna stellare di Tau Boo A.\nScoperta.\nIl pianeta \u00e8 stato scoperto nel 1996 ed \u00e8 stato uno dei primi pianeti extrasolari ad essere individuato.\n\u00c8 stato scoperto da Paul Butler e Geoffrey Marcy (San Francisco Planet Search Project) usando il metodo della velocit\u00e0 radiale. Dato che la stella \u00e8 molto luminosa e il pianeta molto massivo, produce un forte segnale nella velocit\u00e0 radiale di 469 \u00b1 5 metri al secondo. \u00c8 stato subito confermato da Michel Mayor e Didier Queloz usando dati osservativi su un periodo di 15 anni e, in seguito, \u00e8 stato confermato anche dall'AFOE Planet Search Team.\nOrbita e massa.\nTau Bo\u00f6tis Ab \u00e8 piuttosto massivo, la sua massa minima stimata \u00e8 4 volte quella di Giove. Osservazioni recenti fatte col telescopio spaziale MOST suggeriscono una massa di 7-8 volte quella di Giove.\nOrbita la stella nella cosiddetta \"torch orbit\": un'orbita molto vicina e veloce. La sua distanza da Tau Bo\u00f6tis A \u00e8 pari ad un settimo di quella che separa Mercurio dal Sole, mentre il suo periodo orbitale \u00e8 di soli 3 giorni e 7 ore.\nDato che Tau Bo\u00f6tis A \u00e8 pi\u00f9 calda del Sole e il pianeta le orbita cos\u00ec vicino, Tau Bo\u00f6tis Ab \u00e8 uno dei pi\u00f9 caldi pianeti extrasolari noti, con una temperatura di circa 1576 K. Quindi, con ogni probabilit\u00e0, il pianeta \u00e8 un gigante gassoso.\nTau Bo\u00f6tis Ab \u00e8 pi\u00f9 massivo della maggior parte dei gioviani caldi conosciuti, qualcuno si \u00e8 spinto a ipotizzare che in principio fosse una nana bruna, una stella mancata, che potrebbe aver perso la maggior parte della sua atmosfera a causa del calore generato dalla vicina compagna stellare. Un simile scenario pare poco probabile, sebbene nel pianeta HD 209458 b si \u00e8 potuta osservare l'evaporazione dell'atmosfera causata dalla vicina stella.\nNel dicembre del 1999 un gruppo guidato da A. C. Cameron ha annunciato di aver rilevato una probabile luce riflessa dal pianeta, hanno cos\u00ec calcolato un'inclinazione orbitale di 29\u00b0 e quindi un'ipotetica vera massa pari a 8,5 volte quella di Giove. Hanno anche ipotizzato che il pianeta sia di colore blu. Comunque le loro osservazioni non sono state confermate e in seguito si sono dimostrate spurie.\nCaratteristiche.\nA causa dell'alta temperatura, il pianeta \u00e8 \"gonfiato\" e il suo raggio \u00e8 circa 1,2 volte quello di Giove. Uno studio del 2003 stima che l'albedo del pianeta sia inferiore a 0,39, e la classificazione di Sudarsky lo pone nella classe V, pianeti con temperature oltre i 1500 K e con un'albedo intorno a 0,55.\nNel giugno 2012, grazie a osservazioni effettuate con lo spettrometro del Very Large Telescope (VLT), \u00e8 stato possibile osservare l'atmosfera del pianeta rilevando la presenza di monossido di carbonio. \u00c8 stata la prima osservazione atmosferica di un pianeta extrasolare ad essere effettuata non utilizzando la tecnica dei transiti. La scoperta \u00e8 stata annunciata da Nature.\nCi sono inoltre indizi di un ulteriore pianeta in orbita a Tau Bo\u00f6tis A, tuttavia la sua possibile conferma potr\u00e0 avvenire solo quando avr\u00e0 completato un'intera orbita."}
{"id": "1486211", "revid": "14691", "url": "https://it.wikipedia.org/wiki?curid=1486211", "title": "Mwaro (provincia)", "text": ""}
{"id": "1486212", "revid": "73125", "url": "https://it.wikipedia.org/wiki?curid=1486212", "title": "Tau Bo\u00f6tis A b", "text": ""}
{"id": "1486213", "revid": "14691", "url": "https://it.wikipedia.org/wiki?curid=1486213", "title": "Ngozi (provincia)", "text": ""}
{"id": "1486214", "revid": "1226", "url": "https://it.wikipedia.org/wiki?curid=1486214", "title": "Crociata Albigese", "text": ""}
{"id": "1486215", "revid": "14691", "url": "https://it.wikipedia.org/wiki?curid=1486215", "title": "Rutana (provincia)", "text": ""}
{"id": "1486217", "revid": "14691", "url": "https://it.wikipedia.org/wiki?curid=1486217", "title": "Ruyigi (provincia)", "text": ""}
{"id": "1486221", "revid": "287204", "url": "https://it.wikipedia.org/wiki?curid=1486221", "title": "Tau Bootis Ab", "text": ""}
{"id": "1486222", "revid": "73125", "url": "https://it.wikipedia.org/wiki?curid=1486222", "title": "Tau Bootis A b", "text": ""}
{"id": "1486233", "revid": "767487", "url": "https://it.wikipedia.org/wiki?curid=1486233", "title": "Nitty Gritty Dirt Band", "text": "La Nitty Gritty Dirt Band \u00e8 un gruppo musicale country, folk e rock statunitense, formatosi nel 1966 a Long Beach in California e tuttora attivo. Oggi i componenti sono: Bob Carpenter (chitarra, voce); Jimmie Fadden (batteria, armonica a bocca, voce); Jeff Hanna (tastiere, fisarmonica); John McEuen (banjo, chitarra, mandolino, fiddle). Negli anni la band ha visto l'alternarsi di altri quattordici musicisti, ma degli attuali solo Hanna e Fadden sono tra i fondatori.\nTra il 1976 e il 1981 si sono fatti chiamare semplicemente The Dirt Band.\nIl brano pi\u00f9 celebre \u00e8 la loro versione di \"Mr. Bojangles\", nota canzone di Jerry Jeff Walker."}
{"id": "1486234", "revid": "599013", "url": "https://it.wikipedia.org/wiki?curid=1486234", "title": "Sukhoi Su-21", "text": "La denominazione Sukhoi Su-21, che in effetti non venne mai adottata, pu\u00f2 riferirsi a due aeroplani sovietici:"}
{"id": "1486235", "revid": "339392", "url": "https://it.wikipedia.org/wiki?curid=1486235", "title": "Littoral (Camerun)", "text": ""}
{"id": "1486237", "revid": "767487", "url": "https://it.wikipedia.org/wiki?curid=1486237", "title": "Nivchi", "text": "I nivchi (o nivkh, nivkhi o giliachi, ) sono un gruppo etnico della Russia che vive sulle rive del fiume Amur e nell'isola di Sachalin. I dati dell'ultimo censimento, risalenti al 2002, indicano una popolazione di circa 5.000 individui.\nNella lingua nivkh, il termine \"nivkh\" (plurale \"nivkhgu\"), significa \"persona\"."}
{"id": "1486238", "revid": "28592", "url": "https://it.wikipedia.org/wiki?curid=1486238", "title": "Nivkh", "text": ""}
{"id": "1486239", "revid": "838137", "url": "https://it.wikipedia.org/wiki?curid=1486239", "title": "Gorzone", "text": ""}
{"id": "1486240", "revid": "125936221", "url": "https://it.wikipedia.org/wiki?curid=1486240", "title": "Sukhoi T-4", "text": "Il Sukhoi T-4 (in cirillico: \u0421\u0443\u0445\u043e\u0439 T-4), anche noto col nome di Sotka o Progetto 100, \u00e8 stato un bombardiere strategico supersonico sperimentale di fabbricazione sovietica, sviluppato dalla Sukhoi negli anni sessanta per conto delle forze armate sovietiche al fine di dotarsi di un velivolo omologo dell'XB-70 Valkyrie statunitense all'epoca in fase di sviluppo.\nProgettato per compiere missioni di bombardamento e ricognizione strategica, era in grado di raggiungere velocit\u00e0 prossime ai 3.000 km/h. Mai entrato in servizio, del velivolo \u00e8 stato completato un solo prototipo mentre altri due esemplari sperimentali, denominati T-4M e T-4MS, sono rimasti al solo stadio progettuale. \nAl 2021, l'unico T-4 esistente \u00e8 conservato presso il Museo aeronautico di Monino, nei pressi di Mosca. \nStoria.\nSviluppo.\nLo sviluppo del velivolo ebbe inizio nel 1961. L'obiettivo dei progettisti era di realizzare un velivolo da bombardamento ad alta velocit\u00e0 da poter impiegare sia per missioni navali che terrestri con un'autonomia di 7000\u00a0km.\nIl progetto del T-4 venne preferito a quelli depositati dalle altre industrie aeronautiche russe, la Yakovlev e la Tupolev. Ci\u00f2 fu deciso in quanto la velocit\u00e0 di 3200\u00a0km/h tenuta dal velivolo permetteva di rendere inefficaci le armi contraeree avversarie. La realizzazione dei primi modelli venne ordinata nel 1963. Il progettista era il generale N.S. Chernyakov. Nel 1964 vi fu la revisione preliminare del progetto da parte delle autorit\u00e0 competenti.\nCaratteristiche.\nCaratterizzato dal muso a geometria variabile come il Concorde o il North American XB-70 Valkyrie, per ottenere una sufficiente visibilit\u00e0 nelle fasi di decollo ed atterraggio. Apparentemente ispirato all'XB70, era di dimensioni pi\u00f9 contenute, aveva un impennaggio monoderiva ed era equipaggiato con 4 turboreattori RD36-41. Per migliorare la manovrabilit\u00e0 era stato fornito di alette canard poste in posizione leggermente sopraelevata rispetto alle due ali a doppio delta principali.\ndotato di ala a delta ed alette canard rimasto allo stato di prototipo.\nEra realizzato in buona parte in titanio. Il prototipo utilizzato per le valutazioni \u00e8 custodito presso il Museo centrale delle aeronautiche militari di Monino, Mosca."}
{"id": "1486242", "revid": "73125", "url": "https://it.wikipedia.org/wiki?curid=1486242", "title": "Johan Ludvig Emil Dreyer", "text": ""}
{"id": "1486244", "revid": "73125", "url": "https://it.wikipedia.org/wiki?curid=1486244", "title": "Christian S\u00f8rensen Longomontanus", "text": ""}
{"id": "1486245", "revid": "339392", "url": "https://it.wikipedia.org/wiki?curid=1486245", "title": "Gruppo etnico della Russia", "text": ""}
{"id": "1486248", "revid": "28592", "url": "https://it.wikipedia.org/wiki?curid=1486248", "title": "Stime", "text": ""}
{"id": "1486249", "revid": "73125", "url": "https://it.wikipedia.org/wiki?curid=1486249", "title": "Ole Roemer", "text": ""}
{"id": "1486252", "revid": "115533", "url": "https://it.wikipedia.org/wiki?curid=1486252", "title": "Individui", "text": ""}
{"id": "1486253", "revid": "298055", "url": "https://it.wikipedia.org/wiki?curid=1486253", "title": "Lilli Greco", "text": "Alcune produzioni le ha firmate con il vero nome, Italo.\nBiografia.\nDopo essersi diplomato in pianoforte al Conservatorio di Santa Cecilia di Roma con il maestro Rodolfo Caporali, inizia la carriera concertistica che abbandona nel 1957, quando viene assunto dalla RCA Italiana come assistente musicale, attivit\u00e0 a cui presto affiancher\u00e0 quella di produttore discografico.\nNegli anni sessanta lavora con tutti i nomi pi\u00f9 prestigiosi di questa casa discografica: per citarne alcuni, ricordiamo Jimmy Fontana, Gianni Morandi, Rita Pavone, Edoardo Vianello, Patty Pravo, Gabriella Ferri. In alcune occasioni si dedica anche alla composizione, in particolare con Jimmy Fontana con il quale scrive le musiche di \"Il mondo\" e \"Che sar\u00e0\".\nNegli anni settanta fonda insieme a Paolo Dossena la Delta, casa discografica con la quale scopre e lancia Riccardo Cocciante; la Delta lavora anche come casa di produzione, e in questa veste collabora con la RCA Italiana e le altre etichette satelliti come la It, producendo i dischi di molti cantautori come Francesco De Gregori, Antonello Venditti e Paolo Conte (\u00e8 proprio Greco che convince quest'ultimo a cantare, oltre che a scrivere canzoni per se stesso).\nFrancesco De Gregori lo cita nella canzone \"Marianna al bivio\".\nNegli anni ottanta si dedica alla composizione di colonne sonore, diventando consulente musicale per Lina Wertm\u00fcller.\nHa a che fare anche con altri musicisti quali: Goran Kuzminac, Coro degli Angeli, Gaio Chiocchio, Massimo Bizzarri, gli Avion Travel, Ennio Rega, Marcello Murru, Enrico Giaretta, Tullio Pizzorno, Roberto Sironi, Nicoletta della Corte, i Baltabar\u00e9n.\nNel 2007, Maurizio Becker pubblica per la Coniglio editore un libro intervista a Lilli Greco, intitolato \"C'era una volta la RCA. Conversazioni con Lilli Greco\", che l'anno successivo vince il Premio SIAE come miglior libro di saggistica sulla musica italiana.\nHa collaborato con la rivista \"Musica leggera\"."}
{"id": "1486256", "revid": "80598", "url": "https://it.wikipedia.org/wiki?curid=1486256", "title": "Italo Greco", "text": ""}
{"id": "1486258", "revid": "73125", "url": "https://it.wikipedia.org/wiki?curid=1486258", "title": "Ole Christensen Roemer", "text": ""}
{"id": "1486259", "revid": "828781", "url": "https://it.wikipedia.org/wiki?curid=1486259", "title": "Flemming Povlsen", "text": "Carriera.\nHa militato nell'Aaraus (1984-1986), nel Castilla (1986-1987), nel Colonia (1987-1989), nel (1989-1990) e dal 1990 nel , squadra con cui concluse la carriera nel 1995.\nConta 62 presenze e 21 reti nella Nazionale danese tra il 1987 e il 1994. Con la Danimarca ha partecipato agli Europei 1988 (eliminazione nella fase a gironi) ed agli Europei 1992 (vittoria in finale contro la Germania)."}
{"id": "1486261", "revid": "154398", "url": "https://it.wikipedia.org/wiki?curid=1486261", "title": "Materia carolingia", "text": ""}
{"id": "1486264", "revid": "124414258", "url": "https://it.wikipedia.org/wiki?curid=1486264", "title": "Heiko Herrlich", "text": "Carriera.\nHerrlich milit\u00f2 nelle file di , Borussia M\u00f6nchengladbach e , totalizzando 258 presenze e 76 reti in Bundesliga.\nNel 1995 gioc\u00f2 5 partite con la Nazionale di calcio della Germania e realizz\u00f2 una rete.\nNel medesimo anno fu protagonista di uno scandalo della Bundesliga: dopo aver dichiarato di volere lasciare il Borussia M\u00f6nchengladbach cominci\u00f2 a disertare gli allenamenti della squadra, preferendo allenarsi con il Fortuna Colonia. Alla fine il calciatore venne venduto al , la squadra cui intendeva approdare, per 11 milioni di marchi.\nNel 2000 gli fu diagnosticato un tumore al cervello, annunciato dal Borussia Dortmund alla Borsa di Francoforte, che sconfisse dopo qualche anno. Alla fine della stagione 2003-2004, ritiratosi dall'attivit\u00e0 agonistica, cominci\u00f2 la carriera di allenatore con la Nazionale di calcio tedesca Under-17.\nNell'ottobre 2009 ha assunto la guida del in Bundesliga non riuscendo ad evitare la retrocessione.\nPoi ha guidato l'Unteraching in 3. Liga, l'Under-17 del Bayern Monaco e, sempre in 3. Liga, lo Jahn Ratisbona, con cui ha ottenuto la promozione in 2 Bundesliga.\nIl 12 giugno 2017 viene ingaggiato alla guida del , tornando cos\u00ec nel massimo campionato tedesco.\nIl 10 marzo 2020 subentra a Martin Schmidt sulla panchina del Fu\u00dfball-Club Augsburg 1907 e sottoscrive con la squadra tedesca un contratto biennale. Il 26 aprile 2021 viene sollevato dall'incarico e sostituito da Markus Weinzierl."}
{"id": "1486266", "revid": "767487", "url": "https://it.wikipedia.org/wiki?curid=1486266", "title": "La Sintesi", "text": "La Sintesi \u00e8 stato un gruppo musicale pop rock italiano attivo dal 1991 al 2003, che ha guadagnato popolarit\u00e0 grazie alla partecipazione al Festival di Sanremo 2002.\nBiografia.\nIl gruppo nasce nel 1991 nell'hinterland milanese, composto da quattro giovani. Dopo due anni di esperienza live e la vittoria dell'edizione 1993 della rassegna musicale Rock Targato Italia, i quattro ragazzi entrano nello studio di registrazione e compongono due demo.\nGrazie all'amicizia con Morgan dei Bluvertigo allacciano contatti con la Sony Music. Nel 1997 sono tra i vincitori di Rock Targato Italia e partecipano con \"Bianco\" all'omonima compilation. Morgan li aiuta nella produzione del loro primo album, \"L'eroe romantico\", registrato nel 1998 e pubblicato nel giugno 1999 dalla Sony Music. Dall'album vengono estratti i singoli \"Tempo alle mie voglie\", \"Sbalzi d'amore\" e \"Curiosit\u00e0\". Per i brani \"Tempo alle mie voglie\" e \"Curiosit\u00e0\" sono stati realizzati i videoclip. Durante la promozione dell'album il gruppo partecipa all'MTV Brand New Tour.\nNel maggio del 2001 comincia il lavoro al secondo album, che coinvolge Pino Pischetola (che ha lavorato anche con artisti di fama mondiale come Depeche Mode e Robert Palmer): dopo un singolo iniziale, \"Stare fuori\" del settembre 2001, l'album viene pubblicato nel marzo 2002 con il titolo \"Un curioso caso\"; la pubblicazione slitta di due mesi dall'iniziale gennaio per la partecipazione al Festival di Sanremo 2002 (Sezione giovani) con il brano \"Ho mangiato la mia ragazza\", che fa conoscere la band al grande pubblico e diventa il secondo singolo. Il terzo \u00e8 invece \"Un giorno noi due\". Anche da questo disco sono stati realizzati due videoclip, dei brani \"Ho mangiato la mia ragazza\" e \"Un giorno noi due\".\nIl gruppo si scioglie nel 2003. Nel 2006 il cantante Lele Battista esordisce da solista."}
{"id": "1486267", "revid": "1124164", "url": "https://it.wikipedia.org/wiki?curid=1486267", "title": "Oratorio dei Disciplini (Montecchio)", "text": "L'oratorio dei Disciplini di Montecchio, detto anche dei morti, \u00e8 un edificio medievale che sorge nei pressi del ponte sull'Oglio, sul retro della chiesa parrocchiale. Costruito probabilmente tra il XIV e XV secolo, possedeva delle ampie arcate sul versanti settentrionali ed occidentali, successivamente tamponate. \nL'oratorio era adibito a cappella dell'ordine dei disciplini, da cui prende il nome.\nInterno.\nL'interno dell'edificio si presenta quasi interamente affrescato. Sulla volta, databile al XV secolo, sono presenti un enorme Cristo Pantocratore benedicente (curiosamente sbarbato), racchiuso in una mandorla e attorniato da schiere di santi, apostoli, vergini, vescovi e dottori della Chiesa.\nSulla parte occidentale, sopra l'ingresso, si trova una \"Madonna della Misericordia\" che copre col suo manto diverse schiere di fedeli, rigidamente separate per categorie sociali.\nLa parete orientale, seriamente danneggiata dall'inserimento di un altare neoclassico, oggi rimosso, riporta alcuni affreschi come una \"Madonna in trono con bambino\" e la \"Madonna coi santi Rocco e Sebastiano\".\nUna crocefissione campeggia invece sulla parete meridionale, \u00e8 datata al XV secolo e riconducibile alla cerchia di Giovanni Pietro da Cemmo. In alcuni punti dove l'affresco \u00e8 caduto si notano tracce di una precedente opera databile a cavallo tra il XIV e XV secolo."}
{"id": "1486268", "revid": "73125", "url": "https://it.wikipedia.org/wiki?curid=1486268", "title": "Bengt Str\u00f6mgren", "text": ""}
{"id": "1486272", "revid": "56620", "url": "https://it.wikipedia.org/wiki?curid=1486272", "title": "Giuseppe Battista Piacenza", "text": "Biografia.\nAllievo di Benedetto Alfieri, Piacenza si forma grazie a lunghi studi e viaggi attraverso l'Italia (Lombardia, Napoli, Venezia): dal 1757 ricopre l'incarico di Soprastante dei Palazzi Reali di Torino Nel 1773 il re lo incarica di restaurare il Castello di Chamb\u00e9ry, voluto da Vittorio Amedeo III per suo figlio ed erede al trono Carlo Emanuele IV di Savoia, e nel 1774 gli concede una pensione. Il restauro del castello, terminato nel 1776, gli procura la nomina il 21 marzo del 1777, anche in seguito alla morte dell'Alfieri, a Primo Architetto di Corte di Sua Maest\u00e0. \nNel 1777 \u00e8 incaricato dal re di preparare un nuovo piano di Carouge e un progetto per la chiesa. I progetti si susseguono dal maggio 1777 al giugno 1778 ( la citt\u00e0, la chiesa, la dogana, il presbiterio, la scuola femminile, la porta monumentale del cimitero, il campanile), ma non saranno eseguiti che in parte e con molte difficolt\u00e0. Il secondo piano regolatore di Piacenza per Carouge prende lo spunto dall'orientazione a scacchiera prevista da Francesco Garella, ma trasforma le attuali vie Ancienne et Vautier in boulevard periferico, aggiungendovi dei rondeaux, dei giardini e un canale. \nQuando anche il secondogenito del re si spos\u00f2, nel 1789, Piacenza viene incaricato di allestire il secondo piano del Palazzo Reale di Torino, assieme al collega Carlo Randoni: da quel momento, le aree curate dai due architetti prenderanno il nome di Appartamenti dei Duchi d'Aosta. Allo stesso periodo risalgono i lavori, sempre in collaborazione con il Randoni, al castello di Moncalieri e alla Reggia di Venaria Reale. Assai stimato come decoratore d'interni, nel 1790 Piacenza \u00e8 attivo anche a Palazzo Chiablese.\nNel 1788 entra a far parte del Consiglio degli edili, nel 1790 \u00e8 nominato capitano del Castello di Chamb\u00e9ry, e nel 1792 membro del Congresso di architettura. \nDopo la morte di Vittorio Amedeo III nel 1796, il 6 dicembre dello stesso anno \u00e8 nominato dal suo successore Carlo Emanuele IV Primo Architetto Civile di Sua Maest\u00e0. Nel 1798 si ritira dalla vita pubblica.\nAlla caduta della monarchia sabauda in Piemonte, Piacenza, assieme al collega Randoni, si schiera con il nuovo governo francese, venendo nominato, nel 1804, Architetto Imperiale. In quanto i palazzi sabaudi vennero nominati con l'aggettivazione \"imperiale\", Piacenza lavora per l'abbellimento degli stessi, al fine di renderli consoni al nuovo rango. \nDal 1812 al 1814 pubblica un'edizione della \"Vita di Michelangelo\" e il terzo e il quarto volume dell'opera di Baldinucci (il quinto volume uscir\u00e0 nel 1817 e il sesto -postumo- nel 1820).\nTornati i Savoia, Piacenza viene reintrodotto nella carica di Primo Architetto, allestendo nel 1815 al Primo Piano di Palazzo Reale l'appartamento della Regina. Tra i suoi progetti, vi \u00e8 anche un nuovo scalone per il Castello di Moncalieri, mai realizzato, e la terrazza, poi costruita da Carlo Randoni, al Castello del Valentino.\nNel 1816 fa di nuovo parte del Consiglio degli edili ed entra all'Accademia delle Scienze. \nMuore a Pollone il 4 ottobre del 1818."}
{"id": "1486277", "revid": "599013", "url": "https://it.wikipedia.org/wiki?curid=1486277", "title": "Kim Christofte", "text": "Carriera.\nClub.\nChristofte inizi\u00f2 a giocare nelle giovanili dell'\u00d8lstykke e del Br\u00f8ndby. Nel 1979 pass\u00f2 nella prima squadra del Br\u00f8ndby. Fu il primo giocatore per la cui cessione il Br\u00f8ndby incass\u00f2 una cifra in denaro, quando nel 1981 si trasfer\u00ec in Belgio nel Lokeren per \u00a3 16.000.\nAl Lokeren gioc\u00f2 insieme al connazionale Preben Elkj\u00e6r, ma alla scadenza del contratto, nel 1984, Christofte ritorn\u00f2 al Br\u00f8ndby e fece parte della rosa che nel 1985 vinse il primo campionato danese nella storia del Br\u00f8ndby.\nDecise di trasferirsi nuovamente all'estero per giocare in Spagna con il M\u00e1laga e in Svizzera con il Wettingen 93.\nNel 1986 decise di tornare in patria all'Odense e nel 1988 per la terza volta la Br\u00f8ndby. Qui, sotto la guida di Morten Olsen, raggiunse la semifinale di Coppa UEFA 1990-1991 e fu nuovamente chiamato in Nazionale da Richard M\u00f8ller Nielsen.\nDopo l'Euro '92 si trasfer\u00ec ancora all'estero, questa volta in Germania al Colonia. Durante la prima stagione a Colonia fu vittima di diversi infortuni e quando nella primavera del 1994 il nuovo allenatore del tedeschi Morten Olsen lo escluse dalla squadra, Christofte approfitt\u00f2 di una clausola nel suo contratto per lasciare il club con un anno di anticipo nel giugno del 1994.\nSi trasfer\u00ec quindi al Lierse, ma gioc\u00f2 solo una partita amichevole prima di tornare in Danimarca per motivi familiari. Il suo contratto con la squadra belga fu rescisso consensualmente, ma prima di ritirarsi definitivamente dal calcio ritorn\u00f2 a giocare per la squadra in cui aveva iniziato la sua attivit\u00e0, l'\u00d8lstykke, nella seconda serie del campionato danese.\nNazionale.\nNel settembre del 1984 fece il suo debutto nella Nazionale danese. Dopo aver disputato 4 partite in Nazionale, un infortunio gli imped\u00ec di partecipare ai Mondiali 1986 in Messico.\nPassato al M\u00e1laga e al Wettingen 93, non fu convocato in Nazionale da Sepp Piontek per sette anni.\nFu convocato per gli Europei 1992, in cui gioc\u00f2 tutte le partite del torneo contribuendo alla vittoria finale della Danimarca, convertendo anche l'ultimo rigore contro i Paesi Bassi, qualificando cos\u00ec la sua Nazionale per la finalissima."}
{"id": "1486279", "revid": "67875", "url": "https://it.wikipedia.org/wiki?curid=1486279", "title": "Ottani", "text": ""}
{"id": "1486286", "revid": "6923", "url": "https://it.wikipedia.org/wiki?curid=1486286", "title": "Antonio del Massaro da Viterbo", "text": ""}
{"id": "1486287", "revid": "599013", "url": "https://it.wikipedia.org/wiki?curid=1486287", "title": "Garry O'Connor", "text": "Carriera.\nHa giocato nella prima divisione scozzese ed in quella russa."}
{"id": "1486292", "revid": "287204", "url": "https://it.wikipedia.org/wiki?curid=1486292", "title": "Cameron Jerome", "text": "Caratteristiche tecniche.\nJerome \u00e8 un calciatore molto forte fisicamente, abile nei colpi di testa, nonostante la stazza \u00e8 dotato di buona velocit\u00e0 ci\u00f2 gli consente di agire anche come Ala.\nCarriera.\nClub.\nCresciuto in vari settori giovanili di squadre inglesi minori, matura calcisticamente nella \"Youth Academy\" del Middlesbrough, e nel luglio 2003 viene aggregato alla prima squadra. Dopo una stagione trascorsa senza presenze ufficiali, la societ\u00e0 lo cede al Cardiff, dove gioca 29 partite in campionato segnando 6 reti. Nella stagione 2005-2006 si rende protagonista con i \"Bluebirds\", giocando 44 partite di Championship segnando 18 reti; realizza il suo primo gol da professionista nella terza giornata di campionato contro il Watford. Durante il campionato, realizza tre doppiette, la prima contro il Wolves, partita terminata 2-2. Le sue prestazioni attirano l'attenzione del Birmingham City, che lo acquista nella sessione di calciomercato estiva per circa 5 milioni di euro. Nella prima stagione nella sua nuova squadra gioca 33 partite segnando 7 reti, e segna il suo primo gol in occasione della trasferta contro il Derby County, incontro terminata 1-2. Al termine della stagione il Birmingham retrocede in Championship, con Jerome che viene confermato. Il club torna immediatamente in Premier League, e lui segna 9 reti in 43 presenze. Nella stagione 2009-2010 totalizza 32 presenze impreziosite da 10 reti. Nella stagione successiva segna 3 reti in 34 presenze, e la sua squadra retrocede nuovamente in Championship. Il 31 agosto 2011 viene acquistato dallo Stoke City e torna cos\u00ec immediatamente a giocare in Premier League. Segna il suo primo gol con la nuova maglia nella partita di Europa League contro la (1-1). Il 2 settembre 2013 passa in prestito al Crystal Palace.\nStatistiche.\nPresenze e reti nei club.\n\"Statistiche aggiornate al 1\u00ba agosto 2017.\""}
{"id": "1486296", "revid": "599013", "url": "https://it.wikipedia.org/wiki?curid=1486296", "title": "Bruno Bellone", "text": "Carriera.\nHa collezionato 34 presenze e 2 reti in Nazionale maggiore tra il 1981 e il 1988, una di queste al 90\u00b0 della finale del Campionato europeo di calcio 1984 contro la . Calci\u00f2 il tiro di rigore al termine del quarto di finale contro il nel campionato mondiale del 1986 in Messico che contribu\u00ec al passaggio in semifinale della nazionale transalpina: \nHa fatto parte anche della spedizione mondiale del 1982, oltre a quella del 1986, concluse rispettivamente con un quarto e un terzo posto. "}
{"id": "1486297", "revid": "1652635", "url": "https://it.wikipedia.org/wiki?curid=1486297", "title": "Pensiero unico", "text": "Il pensiero unico (dal francese \"pens\u00e9e unique\") descrive, con accezione negativa, l'assenza di differenziazione nell\u2019ambito delle concezioni e delle idee politiche, economiche e sociali.\nStoria.\nIl termine fu coniato nel gennaio del 1995 in un editoriale di \"Le Monde diplomatique\" da Ignacio Ramonet, direttore responsabile di \"Le Monde diplomatique\" e membro onorario di Attac. Egli lo intende come \u00abil concetto del primato dell'economia sulla politica, tanto pi\u00f9 forte in quanto un marxismo distratto non lo contesterebbe\u00bb.\nCritiche.\nLa critica al pensiero unico intende puntualizzare la crescente riduzione del dibattito politico a temi imposti dall'alto e troppo spesso dati per scontati e non contestabili da parte della cultura dominante.\nAd esempio \u00e8 molto noto l'argomento populistico \"There Is No Alternative\" (\"non c'\u00e8 alternativa\") di Margaret Thatcher ex primo ministro del Regno Unito, spesso riassunto in acronimo come TINA ed ampiamente adottato da altri politici (per esempio Gerhard Schr\u00f6der, ex primo ministro della Germania, tradusse l'argomentazione in tedesco: \"Es gibt keine Alternativen\").\nFra gli assiomi del neo liberismo, che la critica al pensiero unico tende a contestare, si possono citare indicativamente:\nPensiero unico come \"pseudoscienza\".\nAlcuni autori hanno sintetizzato la concezione del pensiero unico in campo economico come di una ideologia \"vuota\", edificata al solo scopo di difendere gli interessi degli ultramilionari."}
{"id": "1486298", "revid": "599013", "url": "https://it.wikipedia.org/wiki?curid=1486298", "title": "Gary McSheffrey", "text": ""}
{"id": "1486299", "revid": "767487", "url": "https://it.wikipedia.org/wiki?curid=1486299", "title": "Giuseppe Dupr\u00e0", "text": "Biografia.\nAttivo particolarmente a Torino assieme al fratello Domenico, Giuseppe Dupr\u00e0 studia a Roma in giovent\u00f9, allievo di Marco Benefial, per essere poi assunto, dal 1750, nella capitale piemontese, al servizio del re Carlo Emanuele III, raccomandato dal cardinale romano Alessandro Albani. \nIn collaborazione con il fratello, realizza ritratti e opere destinate non soltanto alla casa torinese, ma alle pi\u00f9 importanti famiglie regnanti: incarichi arrivano da Parigi, da Madrid, da Vienna, dalla Baviera. \nTra le opere, sette ritratti di principesse sabaude conservate oggi alla palazzina di Caccia di Stupinigi, varie sovraporte per la residenza di Venaria Reale e una grande tela, raffigurante la famiglia di Vittorio Amedeo III, oggi al Palazzo Reale di Torino."}
{"id": "1486306", "revid": "1870933", "url": "https://it.wikipedia.org/wiki?curid=1486306", "title": "Maxime Bossis", "text": "Carriera.\nDurante la sua carriera milit\u00f2 per Nantes e . \u00c8 ricordato per aver sbagliato il tiro decisivo nella prima partita conclusasi ai tiri di rigore nella storia dei Mondiali, ovvero la semifinale del contro la .\nCon la \u00e8 stato primatista di presenze dal 1985 al 1992, quando fu superato con 82 presenze da Manuel Amoros. La sua unica rete in nazionale la mise a segno contro il nel 1982, durante la fase a gironi del mondiale. Tuttavia in quella stessa edizione fall\u00ec il rigore decisivo contro la Germania Ovest, che precluse alla sua squadra l'accesso alla finale."}
{"id": "1486307", "revid": "195924", "url": "https://it.wikipedia.org/wiki?curid=1486307", "title": "Chor\u00f3", "text": "Chor\u00f3 \u00e8 un comune del Brasile nello Stato del Cear\u00e1, parte della mesoregione di Sert\u00f5es Cearenses e della microregione di Sert\u00e3o de Quixeramobim."}
{"id": "1486308", "revid": "2062219", "url": "https://it.wikipedia.org/wiki?curid=1486308", "title": "Palazzo del Refugio", "text": "Il palazzo del Refugio \u00e8 un edificio di Livorno, ubicato nel quartiere della Venezia Nuova, nelle vicinanze della chiesa di Santa Caterina e dei Bottini dell'olio. Nell'Ottocento fu sede della Scuola di architettura, ornato e agrimensura (o Scuola Michoniana).\nDal maggio 2006 alcuni locali al pian terreno sono stati occupati dall'Officina Sociale Refugio, uno spazio sociale autogestito, con lo scopo di organizzare attivit\u00e0 in campo teatrale e cinematografico, spazio tuttora esistente con il nome di TeatrOfficina Refugio .\nStoria.\nNel 1682 il granduca Cosimo III de' Medici ordin\u00f2 l'istituzione di un ricovero per i bisogni dei ceti pi\u00f9 poveri, compito che fino ad allora era stato assolto dalle varie confraternite cittadine.\nInizialmente gli indigenti furono ospitati in due edifici della Venezia Nuova, ma successivamente fu innalzato un nuovo e pi\u00f9 vasto fabbricato lungo il Canale dei Navicelli, corredato anche di una cappella (la cosiddetta chiesa del Luogo Pio) progettata da Giovanni del Fantasia.\nQuesto istituto si trasform\u00f2 nel tempo in una casa di accoglienza esclusivamente femminile, mentre gli orfani di sesso maschile furono destinati al vicino palazzo del Refugio, la cui costruzione fu promossa dal governatore Carlo Ginori nel 1754.\nLa prima pietra fu posta nel 1755 ed i lavori furono conclusi rapidamente, tanto che nel 1758 la casa era gi\u00e0 in funzione ed i ragazzi qui ospitati ricevevano istruzione principalmente sull'arte della navigazione.\nAlcuni decenni dopo, per interessamento di Carlo Michon, nel palazzo fu istituita la \"Scuola di Architettura, Ornato e Agrimensura\".\nFu aperta al pubblico nel maggio 1825 e qui svolsero attivit\u00e0 didattica architetti quali Gaetano Gherardi e Dario Giacomelli; alla scuola si formarono ad esempio Giuseppe Cappellini e Angiolo della Valle, autori di numerosi progetti nella Livorno lorenese.\nNel 1871 la scuola divenne un istituto professionale, ma durante la seconda guerra mondiale i violenti bombardamenti che imperversarono sulla citt\u00e0 causarono la distruzione di un'ala dell'edificio.\nNel dopoguerra il palazzo del Refugio fu quindi adibito ad uso di civili abitazioni.\nDescrizione.\nIl palazzo del Refugio si inserisce in un lotto dove un tempo si trovava un preesistente cimitero urbano.\nL'edificio mostra un fronte di sobria ispirazione barocca, con una facciata leggermente concava che segue l'andamento del fosso antistante.\nLe ali laterali sono comprese tra la chiesa dei Domenicani ad est e il Canale dei Navicelli ad ovest.\nLa parte posteriore, lungo i Bottini dell'olio presenta invece una grande lacerazione dovuta alle distruzioni dell'ultima guerra e, al momento, attende ancora di essere ricostruita.\nL'apparato decorativo \u00e8 assente e solo una lapide commemorativa segna l'ingresso principale all'edificio."}
{"id": "1486313", "revid": "1222", "url": "https://it.wikipedia.org/wiki?curid=1486313", "title": "Moschidi", "text": ""}
{"id": "1486314", "revid": "287204", "url": "https://it.wikipedia.org/wiki?curid=1486314", "title": "Corea\u00fa", "text": "Corea\u00fa \u00e8 un comune del Brasile nello Stato del Cear\u00e1, parte della mesoregione del Noroeste Cearense e della microregione di Corea\u00fa."}
{"id": "1486315", "revid": "2179318", "url": "https://it.wikipedia.org/wiki?curid=1486315", "title": "Napoleone Luigi Bonaparte", "text": "Biografia.\nInfanzia.\nNapoleone Luigi era il figlio secondogenito di Luigi, re d'Olanda, e Ortensia di Beauharnais. Suo padre era il fratello minore dell'imperatore Napoleone Bonaparte e re d'Olanda, mentre sua madre era la figlia di Giuseppina di Beauharnais prima moglie di Napoleone. \nPrincipe Reale del Regno d'Olanda.\nIl fratello maggiore di Napoleone Luigi, Napoleone Carlo Bonaparte, mor\u00ec nel 1807 all'et\u00e0 di quattro anni. Alla sua morte, Napoleone Luigi divenne Principe Reale del Regno d'Olanda. Ci\u00f2 rendeva Napoleone Luigi il maggiore dei nipoti dell'imperatore, che in quel periodo non aveva ancora figli e, quindi, probabile successore, status che perse il 20 marzo 1811, quando la seconda moglie di suo zio, l'arciduchessa Maria Luisa d'Austria, diede alla luce un figlio maschio, battezzato con il nome di Napoleone Francesco Carlo Giuseppe, nominato Re di Roma dal padre ed in seguito noto come Duca di Reichstadt.\nGranduca di Berg e di Cl\u00e8ves e re d'Olanda.\nNel 1809 Napoleone lo design\u00f2 Granduca di Berg e Cl\u00e8ves, titolo che mantenne fino al 1813.\nPer i dieci giorni fra l'abdicazione del padre e l'invasione dell'esercito francese, nel 1810, fu anche re d'Olanda, adottando il nome di Luigi II.\nEsilio.\nQuando Napoleone venne deposto nel 1815 dopo la battaglia di Waterloo il casato dei Borboni fu restaurato sul trono di Francia. Napoleone Luigi fugg\u00ec in esilio, ma i Bonaparte non abbandonarono mai l'idea di ripristinare l'impero napoleonico.\nMatrimonio e morte.\nNapoleone Luigi spos\u00f2 la sua prima cugina Carlotta, figlia di Giuseppe Bonaparte, fratello maggiore di Napoleone I. Mor\u00ec il 17 marzo 1831, a Forl\u00ec, dove partecip\u00f2 ai moti per l'indipendenza italiana, precedendo il duca di Reichstadt di un anno. L'impero napoleonico fu restaurato dal fratello minore, che divenne Napoleone III nel 1852.\nLuigi Napoleone \u00e8 sepolto a Saint-Leu-la-For\u00eat, nell'\u00cele-de-France."}
{"id": "1486318", "revid": "767487", "url": "https://it.wikipedia.org/wiki?curid=1486318", "title": "Chorozinho", "text": "Chorozinho \u00e8 un comune del Brasile nello Stato del Cear\u00e1, parte della mesoregione del Norte Cearense e della microregione di Chorozinho."}
{"id": "1486319", "revid": "1573940", "url": "https://it.wikipedia.org/wiki?curid=1486319", "title": "Tarsipes rostratus", "text": "L'opossum del miele (Tarsipes rostratus ) \u00e8 un minuscolo marsupiale dell'ordine dei Diprotodonti. \u00c8 l'unica specie del genere Tarsipes e della famiglia dei Tarsipedidi (Tarsipedidae).\nTassonomia.\nL'opossum del miele non mangia il miele ed \u00e8 un parente solo alla lontana degli opossum. \u00c8 un animale dalle caratteristiche uniche: la sua storia fossile non \u00e8 nota prima di 35.000 anni fa e sembra essere l'unico rappresentante sopravvissuto di una linea di marsupiali che si \u00e8 staccata molto presto dal ceppo opossum-canguri. Poich\u00e9 \u00e8 particolarmente adattato a nutrirsi di polline e di nettare si \u00e8 evoluto probabilmente quando circa 20 milioni di anni fa si diffuse ampiamente una gran variet\u00e0 di fiori. Ambienti di questo tipo esistono oggi in aree ristrette intorno al cuore arido dell'Australia; quelle che si trovano nell'Australia sud-occidentale sono ancora molto variate e con pi\u00f9 di 3600 specie di piante floreali, in tal modo ci sono sempre delle piante in fiore che forniscono abbastanza cibo a questi animali totalmente dipendenti dal nettare.\nDescrizione.\nI maschi di opossum del miele hanno una lunghezza testa-corpo di 6,5-8,5\u00a0cm e una coda di 7\u201310\u00a0cm; le femmine, un terzo pi\u00f9 pesanti dei maschi, hanno una lunghezza testa-corpo di 7\u20139\u00a0cm e una coda di 7,5-10,5\u00a0cm. Il manto \u00e8 brizzolato grigio-marrone sul dorso, rossastro sui fianchi e sulle spalle, vicino al crema ventralmente. Sul dorso corrono tre strisce: una distinta marrone scuro che va dalla base della testa a quella della coda, le altre ai lati di questa sono marrone scuro. Questi piccoli mammiferi hanno un muso appuntito e una coda prensile pi\u00f9 lunga del corpo dell'animale. Il primo dito dell'arto anteriore \u00e8 opponibile agli altri e il palmo \u00e8 ampio per afferrare i rami: tutte le dita hanno dei cuscinetti sulla punta.\nL'opossum del miele si muove veloce attraverso la vegetazione a passo di corsa veloce; la coda viene usata come supporto aggiuntivo e per stabilit\u00e0 nell'arrampicarsi, e quando si nutre usa le zampe anteriori libere per manipolare i fiori. Con le sue mani prensili, i piedi e la coda e la piccola taglia, l'opossum del miele pu\u00f2 nutrirsi dei piccoli fiori terminali di tutti i rami, tranne i pi\u00f9 esili. I denti sono pochi e anche ridotti in dimensione, e i molari sono in realt\u00e0 dei piccoli coni.\nDistribuzione e habitat.\nL'opossum del miele \u00e8 endemico dell'estremit\u00e0 sud-occidentale dell'Australia Occidentale, dove popola zone calde, cespugliose e boscaglia bassa e aperta.\nBiologia.\nL'opossum del miele comunica unicamente con un modesto repertorio di segnali visivi e con piccoli squittii, a causa della sua vita soprattutto notturna. L'olfatto, d'altro canto, sembra molto importante nel comportamento sociale e nell'alimentazione. Ambedue i sessi sono maturi a circa sei mesi. Le nascite avvengono durante tutto l'anno, ma il numero di nascite \u00e8 a un livello molto basso a met\u00e0 estate (dicembre), quando poche piante sono in fiore, prima di raggiungere il massimo durante i mesi di gennaio-febbraio. Ci sono due ulteriori picchi meno sincronizzati a circa tre mesi di intervallo, il tempo minimo richiesto per allevare un piccolo. Una seconda cucciolata pu\u00f2 nascere molto presto, subito dopo che la prima ha lasciato il marsupio o \u00e8 svezzata, dal momento che nell'opossum del miele esiste la diapausa embrionale; \u00e8 l'unico marsupiale a parte i canguri e i wallaby (famiglia Macropodidi e Potoroidi) che abbia questa capacit\u00e0.\nQuesta organizzazione delle nascite fa s\u00ec che il piccolo sia pronto per lasciare il marsupio e badare a se stesso nel momento in cui il cibo \u00e8 pi\u00f9 abbondante, in autunno, in primavera e all'inizio dell'estate.\nIl corteggiamento \u00e8 minimo: il maschio segue una femmina che sta diventando recettiva e cerca di montarla, ma solo quando questa \u00e8 realmente in calore resta ferma per il tempo sufficiente all'accoppiamento. I giovani alla nascita sono piccoli (pesano 0,005 g) e il loro stadio di sviluppo \u00e8 quello tipico di un giovane marsupiale. Il marsupio ha quattro mammelle e anche se si possono aver cucciolate di 4 piccoli, 2 o 3 sono la regola comune.\nI giovani vengono portati dalla madre nel profondo marsupio per circa 8 settimane; in questo periodo ogni piccolo raggiunge il peso di 2,5 g e ha una pelliccia quasi completa che include le strisce posteriori; ha gli occhi aperti, ma \u00e8 molto instabile sulle zampe. Non appena si avventurano fuori dal marsupio, la madre lascia i piccoli nel nido (un vecchio nido di uccello o una cavit\u00e0 di un tronco) mentre si nutre e ritorna di tanto in tanto per prendersi cura di loro. Dopo pochi giorni, i piccoli sono in grado di cavalcare sul dorso della madre, ma la madre sembra volerlo evitare, se \u00e8 possibile, dato che con l'intera prole sul dorso riesce a muoversi a fatica. Circa una settimana dopo aver lasciato il marsupio, il giovane segue la madre mentre essa si nutre. I piccoli smettono di succhiare il latte a circa 11 settimane e probabilmente si disperdono poco dopo.\nIn cattivit\u00e0 le femmine sono dominanti sui maschi e sui giovani e sono molto aggressive con gli estranei, specialmente se maschi; questo suggerisce che, allo stato libero, l'area esclusiva delle femmine con la prole rappresenti un'area temporanea per la nutrizione e la nidificazione. Tali femmine sono intralciate dai loro piccoli perch\u00e9 sono costrette a ritornare al nido per averne cura, dopo che questi sono usciti dal marsupio. Gli opossum del miele frequentemente si uniscono tra loro, un comportamento di risparmio energetico, comune a molti piccoli mammiferi. Quando il clima \u00e8 freddo e il cibo \u00e8 scarso, possono entrare in una specie di letargo.\nConservazione.\nL'opossum del miele attualmente non \u00e8 in pericolo di estinzione, ma con l'andar del tempo, una specie con una distribuzione cos\u00ec ristretta potr\u00e0 richiedere delle attenzioni particolari."}
{"id": "1486325", "revid": "110157", "url": "https://it.wikipedia.org/wiki?curid=1486325", "title": "Crate\u00fas", "text": "Crate\u00fas \u00e8 un comune del Brasile nello Stato del Cear\u00e1, parte della mesoregione di Sert\u00f5es Cearenses e della microregione di Sert\u00e3o de Crat\u00e9us."}
{"id": "1486326", "revid": "81195", "url": "https://it.wikipedia.org/wiki?curid=1486326", "title": "Neath-Swansea Ospreys", "text": ""}
{"id": "1486328", "revid": "599013", "url": "https://it.wikipedia.org/wiki?curid=1486328", "title": "Borja Oubi\u00f1a", "text": "Carriera.\nClub.\nCelta Vigo.\n\u00c8 cresciuto nelle giovanili del Celta Vigo.\nNazionale.\nHa collezionato 2 presenze con la Nazionale spagnola con la quale ha giocato nel 2006."}
{"id": "1486331", "revid": "110157", "url": "https://it.wikipedia.org/wiki?curid=1486331", "title": "Crato (Cear\u00e1)", "text": "Crato \u00e8 un comune del Brasile nello Stato del Cear\u00e1, parte della mesoregione del Sul Cearense e della microregione di Cariri."}
{"id": "1486334", "revid": "76963", "url": "https://it.wikipedia.org/wiki?curid=1486334", "title": "Evan Sabara", "text": "Biografia.\nNato a Torrance (California) da una famiglia ebraica di origini russe e tedesche, Evan \u00e8 il fratello gemello dell'attore Daryl Sabara. Sabara \u00e8 apparso nella trilogia cinematografica \"Spy Kids\", oltre che in film e telefilm di grande successo quali \"E.R. - Medici in prima linea\", \"Giudice Amy\", \"Malcolm\".\nMeno conosciuto del fratello Daryl, ottenendo anche lui prestigiosi riconoscimenti quali una vittoria per quanto riguarda gli \"Special Awards\", nell'anno 2005."}
{"id": "1486337", "revid": "287204", "url": "https://it.wikipedia.org/wiki?curid=1486337", "title": "Croat\u00e1", "text": "Croat\u00e1 \u00e8 un comune del Brasile nello Stato del Cear\u00e1, parte della mesoregione del Noroeste Cearense e della microregione di Ibiapaba."}
{"id": "1486339", "revid": "110157", "url": "https://it.wikipedia.org/wiki?curid=1486339", "title": "Cruz (Cear\u00e1)", "text": "Cruz \u00e8 un comune del Brasile nello Stato del Cear\u00e1, parte della mesoregione del Noroeste Cearense e della microregione di Litoral de Camocim e Acara\u00fa."}
{"id": "1486340", "revid": "1305772", "url": "https://it.wikipedia.org/wiki?curid=1486340", "title": "Luigi Napoleone Bonaparte", "text": ""}
{"id": "1486343", "revid": "834", "url": "https://it.wikipedia.org/wiki?curid=1486343", "title": "Uladzimir Kaval\u00ebnak", "text": "Fu uno dei primi cosmonauti sovietici originari della Bielorussia. Entr\u00f2 nel programma spaziale sovietico il 5 luglio 1967 e fu comandante di 3 missioni. Si \u00e8 ritirato il 23 giugno 1984. Ha effettuato le missioni Sojuz 25, Sojuz 29 e Sojuz T-4."}
{"id": "1486344", "revid": "92723", "url": "https://it.wikipedia.org/wiki?curid=1486344", "title": "Vladimir Kovaljonok", "text": ""}
{"id": "1486352", "revid": "1652635", "url": "https://it.wikipedia.org/wiki?curid=1486352", "title": "Rajon Rondo", "text": "Ha giocato per due anni alla University of Kentucky prima di essere scelto dai Phoenix Suns, durante il Draft NBA del 2006, e di essere scambiato con Boston, dove ha fatto il suo debutto in NBA.\nVincitore di due anelli NBA, nel 2008 con i Boston Celtics e nel 2020 con i Los Angeles Lakers.\nCaratteristiche tecniche.\nRondo \u00e8 un giocatore con grandi doti da passatore in grado di fornire assist anche nelle situazioni pi\u00f9 complicate e con no-look, molto agile e abile ad andare al ferro aiutandosi con il tabellone per fare entrare il pallone nel canestro con i sottomano. Il carattere non semplice che lo ha portato a litigare spesso coi suoi allenatori e compagni di squadra \u00e8 stato fonte di problemi per lui nella sua carriera.\nCarriera.\nHigh school e college.\nHa frequentato la Louisville Eastern High School per tre anni, allenato dal coach Doug Bibby. Durante il suo anno da Junior si \u00e8 guadagnato il titolo di giocatore All-State ed \u00e8 stato eletto settimo Region Player dell'anno. Si \u00e8 trasferito alla famosa Oak Hill Academy del Virginia per il suo anno da senior. Nel 2004 Rondo venne selezionato per partecipare al McDonald's All-American Game, dove mise a referto 14 punti, quattro assist e quattro rimbalzi. Nel suo anno da senior, Rondo distribu\u00ec 31 assist in una sola partita, ad appena 4 dal record nazionale di 35 assist.\nScelse poi di giocare per Kentucky, nonostante fosse inizialmente intenzionato a giocare per Louisville, la grande rivale dell'universit\u00e0 nel Virginia (la scelta principale dell'universit\u00e0 di Louisville fu Sebastian Telfair). Rondo approfitt\u00f2 della borsa di studio offertagli da Tubby Smith (allenatore dei Kentucky Wildcats). Insieme agli All-American Joe Crawford e Randolph Morris, fu uno dei giocatori a completare la selezione Rivals.com del 2004. Ha condotto Kentucky a numerose vittorie: in particolare vanno ricordati alcuni successi ottenuti allo scadere contro la University of Louisville, la University of Southern California e la Central Florida University.\nTuttavia Kentucky non riusc\u00ec ad avanzare alle Final Four NCAA in nessuna delle due stagioni disputate da Rondo.\nA Kentucky Rondo ha stabilito il record per palle recuperate in una stagione (87) durante il suo primo anno e ha totalizzato almeno una palla recuperata in ognuna delle sue partite. Nel suo anno da sophomore, invece, ha stabilito i suoi career high di 12 assist contro Ole Miss (in soli 23 minuti) e di 25 punti contro Louisville. Detiene tuttora il record dell'universit\u00e0 per rimbalzi catturati da una guardia, con un totale di 19 nella sconfitta di inizio stagione contro Iowa. Il suo punto debole \u00e8 il tiro, infatti Rondo ha chiuso la stagione con percentuali di 18 su 66 da tre e 57,1 ai liberi, molto basse per una guardia.\nRondo \u00e8 stato anche selezionato per la nazionale americana U21 che nel 2005 ha disputato in Argentina i campionati mondiali FIBA. A seguito della stagione NCAA 2005-06, Rondo ha annunciato che avrebbe saltato le sue due ultime stagioni a Kentucky e che si sarebbe dichiarato eleggibile per il NBA draft.\nNBA (2006-).\nBoston Celtics (2006-2014).\n\u00c8 stato la 21\u00aa scelta assoluta da parte dei Phoenix Suns nel Draft NBA 2006. Phoenix ha deciso, poi, di scambiarlo con i Boston Celtics assieme a Brian Grant per la scelta del primo giro dei Cleveland Cavaliers nel Draft del 2007, pi\u00f9 una somma economica. In un altro scambio lo stesso giorno del draft, i Celtics hanno preso Sebastian Telfair dai Portland Trail Blazers, compattando il backcourt che l'allenatore Rick Pitino aveva visto a Louisville. Ha firmato un contratto professionistico con i Boston Celtics il 4 luglio 2006.\nDurante la prima stagione nella NBA non ha giocato molto: il titolare nel ruolo di play era infatti Delonte West, tuttavia Rondo \u00e8 riuscito a chiudere la sua prima stagione con medie di 6,4 punti, 3,8 assist e 3,7 rimbalzi. Per la stagione successiva i Celtics gli hanno dato piena fiducia lanciandolo titolare in una squadra totalmente diversa dall'anno precedente e alla quale si erano aggregati anche Ray Allen e Kevin Garnett. Rajon \u00e8 protagonista di una regular season da 10,6 punti a partita, 5,1 assist a partita e 4,2 rimbalzi a partita, durante la quale prende parte anche al Rookie Challenge da sophomore durante l'All-Star Weekend a New Orleans.\nAi play-off NBA Rondo sorprende ancora, contando 10,2 punti di media, 6,6 assist di media e 4,1 rimbalzi di media, messi a referto nonostante i problemi al ginocchio accusati durante le Finals NBA. Rondo riesce a giocare gara-6 delle Finals NBA dove sigla 21 punti, 8 assist, 7 rimbalzi e ben 6 palle recuperate, che consentono ai Celtics di vincere la partita e quindi il 17\u00ba anello.\nNel 2009 ha vissuto un periodo di miglioramento impressionante, contribuendo a far raggiungere a Boston una striscia di vittorie tra le migliori di sempre (ben 19 consecutive), che costituiscono anche il record di franchigia. \u00c8 considerato uno fra i giocatori pi\u00f9 veloci della lega e uno dei migliori difensori sul palleggio. Dan Peterson lo definisce il playmaker del futuro, quello che fa dell'atletismo e dell'energia i suoi punti forti, anche per distribuire assist. Si rende decisivo nelle vittorie dei Celtics nelle semifinali di conference contro i Cleveland Cavaliers di LeBron James: in gara-2 regala ai compagni ben 19 assist, pareggiando il record di franchigia nei playoffs che appartiene a Bob Cousy, mentre in gara-4 realizza una tripla doppia con 29 punti, 12 assist e ben 18 rimbalzi, tantissimi per un giocatore di 185\u00a0cm.\nIl 22 febbraio 2009 segna il suo \"career high\" di 32 punti, mentre per gli assist fissa il suo record contro i New York Knicks, il 29 ottobre 2010, servendone ai compagni ben 24. Durante la stagione 2010-11 il suo ruolo nella squadra \u00e8 ben diverso da quello ricoperto in precedenza: \u00e8 ritenuto infatti il miglior giocatore dei Celtics, dimostrandolo pi\u00f9 volte nel corso della regular season, durante la quale sar\u00e0 il secondo negli assist, con 11,2 a partita. Il 15 febbraio 2012 stabilisce il suo carrier high con 35 punti con i Detroit Pistons. Il 26 maggio 2012 in gara-7 dei play-off contro i Philadelphia 76ers realizza una tripla doppia con 18 punti 10 rimbalzi e 10 assist. Prima di lui nei Celtics in gara-7 dei play-off c'era riuscito solo Larry Bird. Il 30 maggio 2012 mette a referto 44 punti in gara-2 contro Miami, stabilendo cos\u00ec il suo \"career-high\" nei play-off NBA.\nDurante le partite contro Miami ed anche prima, Rondo dimostra un gioco diverso dagli altri grandi della squadra, ben pi\u00f9 dinamico. Inoltre egli sembra decidere sempre per la cosa meno \"ovvia\" con passaggi e finte al limite del folle, che hanno per\u00f2 molto spesso l'effetto di lasciare la difesa completamente sbalordita. Proprio durante questi play-off Magic Johnson ha definito senza mezzi termini Rondo \"Il miglior playmaker della lega\". Il 27 gennaio 2013 si ruppe il legamento crociato anteriore del ginocchio destro durante la partita contro gli Atlanta Hawks.\nDallas Mavericks (2014-2015).\nIl 18 dicembre 2014 viene ceduto insieme a Dwight Powell ai Dallas Mavericks in cambio di Jae Crowder, Jameer Nelson, Brandan Wright, una prima scelta protetta al Draft 2015 e una seconda scelta al Draft 2016. Debutta con la nuova maglia due giorni dopo, contro i San Antonio Spurs, realizzando 6 punti, 9 assist, 7 rimbalzi e 2 palle rubate in 34 minuti. Il 2 gennaio 2015, nella sua prima partita da avversario contro i Celtics, segna un career-high di 15 punti nel primo quarto e un season-high di 29 punti totali. Nel febbraio 2015 \u00e8 stato costretto a saltare 6 partite a causa di una frattura nasale e orbitale destra che si era procurato il 31 gennaio in uno scontro fortuito con il compagno di squadra Richard Jefferson. Il successivo 25 febbraio \u00e8 stato sospeso per una partita a causa di un acceso diverbio con l'allenatore dei Mavs Rick Carlisle. Il 22 aprile \u00e8 stato costretto a chiudere anticipatamente la sua stagione a causa di un infortunio alla schiena subito in gara-2 dei playoff contro gli Houston Rockets.\nSacramento Kings (2015-2016).\nIl 3 luglio 2015 firma un contratto annuale a 9,5 milioni con i Sacramento Kings. Il 21 gennaio 2016 nella vittoria contro gli Atlanta Hawks Rondo mette a segno una tripla doppia per poi ripetersi la partita successiva contro gli Indiana Pacers segnando cos\u00ec due triple doppie consecutive, sei stagionali e 38 in carriera. Distribuisce 20 assist, con 10 rimbalzi e 7 punti nella sconfitta contro gli Charlotte Hornets. Diventa cos\u00ec il primo giocatore dopo Magic Johnson (1988) a realizzare 20 assist e 10 rimbalzi con meno di 10 punti.\nA fine stagione diventa il giocatore con pi\u00f9 partite in doppia cifra di assist in una singola stagione nella storia dei Kings; con 11,7 assist di media a partita \u00e8 inoltre primo nella classifica stagionale di assist di media a partita.\nChicago Bulls (2016-2017).\nDiventato free agent, nell'estate 2016 firma un contratto biennale con i Chicago Bulls, necessitanti di una \"point guard\" in sostituzione di Derrick Rose, accasatosi ai New York Knicks. Dopo una stagione con pi\u00f9 ombre che luci, Rondo nei playoffs si rivela importante nella serie contro i Boston Celtics, sua ex-squadra. Tuttavia, dopo il suo infortunio in gara-2, i suoi sostituti Jerian Grant, Michael Carter-Williams e Isaiah Canaan non si rivelarono all'altezza di Rondo, con i Bulls che vennero eliminati dalla serie per 4-2 (dopo essere stati in vantaggio per 2-0).\nAlla fine della stagione viene tagliato dalla squadra dell'Illinois.\nNew Orleans Pelicans (2017-2018).\nIl 15 luglio 2017, Rondo firma un accordo annuale con la squadra della Louisiana, i New Orleans Pelicans. Il 27 dicembre, nella partita casalinga contro i Brooklyn Nets, sigla il record personale e di franchigia di assist (25).\nLos Angeles Lakers (2018-2020).\nIl 3 luglio 2018 firma un contratto annuale con i Los Angeles Lakers. Il 21 ottobre 2018, nel corso della sfida persa in casa per 124-115 contro gli Houston Rockets, si rende protagonista di un episodio controverso con Chris Paul dove, a seguito di un diverbio tra il compagno di squadra Brandon Ingram e James Harden, \u00e8 nata una discussione molto accesa, con Rondo che ha sputato in faccia al play dei Rockets, che ha poi reagito infilandogli le dita nell'occhio. Non hanno facilitato la situazione i numerosi attriti passati tra i due (gi\u00e0 protagonisti nel 2009 in un Boston Celtics-New Orleans Hornets di un acceso diverbio). La NBA ha quindi squalificato sia Rondo che CP3 che Ingram, rispettivamente per 3, 2 e 4 partite.\nAi Lakers riesce comunque a essere un giocatore importante facendo da spalla a LeBron James, e risultando determinante in tre sfide in particolare: la prima a Natale contro i Golden State Warriors vinta 127-101 dai gialloviola con Rondo che ha preso le redini della squadra dopo l'uscita di LeBron per infortunio, il 1\u00ba febbraio 2019 nel derby cittadino coi Los Angeles Clippers in cui contribuisce con 14 punti, 10 rimbalzi e 7 assist alla vittoria per 123-120 all'overtime della squadra, la terza l'8 febbraio 2019 contro i Boston Celtics dove segna allo scadere il canestro del sorpasso e del definitivo 129-128 dei gialloviola al TD Garden.\nL'11 ottobre 2020, dopo la vittoria in gara 6 nelle Finals contro i Miami Heat (totale 4-2), si laurea per la seconda volta in carriera campione NBA, diventando il secondo giocatore della storia del basket americano a vincere l'anello con le due franchigie pi\u00f9 titolate della lega (Boston Celtics e Los Angeles Lakers), dopo Clyde Lovellette nel 1960.\nAtlanta Hawks, Los Angeles Clippers e ritorno ai Lakers (2020-2021).\nIl 21 Novembre 2020 firma un biennale da $15M con gli Atlanta Hawks.\nIl 25 Marzo 2021 viene scambiato al termine della trade deadline ai Los Angeles Clippers per Lou Williams e due scelte al secondo turno.\nNell'offseason, rimane a Los Angeles, facendo ritorno ai Lakers, con i quali vinse il suo secondo titolo nel 2020.\nCleveland Cavaliers (2021-oggi).\nIl 3 gennaio 2022 viene scambiato dai Lakers ai Cleveland Cavaliers in uno scambio a tre con New York, che riceve Denzel Valentine.\nVita privata.\n\u00c8 sposato con Ashley Bachelor, da cui ha avuto due figli: Ryelle, nata il 6 febbraio 2008, e Rajon Jr."}
{"id": "1486354", "revid": "1832335", "url": "https://it.wikipedia.org/wiki?curid=1486354", "title": "\u014ctomo no Yakamochi", "text": "\u00c8 un membro dei trentasei poeti immortali, oltre ad essere stato un grande uomo di politica. Essendo un membro della famiglia Otomo era governatore provinciale di diverse provincie e ricopr\u00ec la carica di Chinjufu sh\u014dgun, ma viene ricordato non tanto per la sua vita politica, ma per ci\u00f2 che riguarda la sua produzione poetica.\nPoesia.\nDivenne famoso perch\u00e9 era uno fra i compositori del Man'y\u014dsh\u016b, la prima antologia poetica creata nella storia giapponese, per la quale non solo scrisse vari componimenti, ma riadatt\u00f2 numerosissime poesie.\nIl suo nome \u00e8 incluso nella raccolta dei Trentasei Immortali della Poesia."}
{"id": "1486356", "revid": "767487", "url": "https://it.wikipedia.org/wiki?curid=1486356", "title": "The For Carnation", "text": "The For Carnation \u00e8 una band post-rock di Louisville, Kentucky, fondata nel 1994 dall'unico membro costante del gruppo, Brian McMahan, meglio noto come il cantante e chitarrista degli Slint.\nHanno fatto parte della band Doug McCombs e Johnny \"Machine\" Herndon (Tortoise), Todd Cook (Shipping News), Britt Walford (Slint) e David Pajo (chitarrista sia degli Slint che dei Tortoise).\nStoria.\nLa prima formazione costituita da Brian McMahan a voce e chitarra, David Pajo alla chitarra, Doug McCombs al basso e Johnny \"Machine\" Herndon alla batteria, esordisce con l'EP \"Fight Songs\" pubblicato nel 1995.\nNel 1996 viene pubblicato il disco d'esordio \"Marshmallows\", senza David Pajo alla chitarra, sostituito invece da Grant Barger, John Weiss e Michael McMahan (fratello di Brian).\nSuccessivamente \"Fight Songs\" e \"Marshmallows\" vengono riuniti in un unico disco, \"Promised Works\", pubblicato dalla Runt Records nel 1997 e in seguito dalla Touch and Go Records il 10 luglio 2007 anche in streaming.\nNel 2000 viene pubblicato il secondo album, l'omonimo \"The For Carnation\". La formazione viene nuovamente stravolta ma Brian McMahan rimane un elemento costante: a Bobb Bruno vengono affidate chitarra e tastiere, a Steve Goodfriend la batteria, a Todd Cook degli Shipping News il basso, a Rafe Mandel chitarra e tastiere e viene riconfermato Michael McMahan alla chitarra. L'album vede piccole collaborazioni di Britt Walford degli Slint, John McEntire dello stesso gruppo di alcuni ex-membri, Tortoise, Dan Fliegel dei The Eternals, Christian Frederickson dei Rachel's e Kim Deal dei Pixies."}
{"id": "1486357", "revid": "1272592", "url": "https://it.wikipedia.org/wiki?curid=1486357", "title": "Vita preistorica", "text": "Col termine vita preistorica, termine di uso comune, similmente ad animali preistorici, entrambi non tecnici, possono intendersi:"}
{"id": "1486359", "revid": "818832", "url": "https://it.wikipedia.org/wiki?curid=1486359", "title": "Nip in the Bud", "text": "Nip In The Bud \u00e8 un album solista di Herman Rarebell."}
{"id": "1486362", "revid": "339392", "url": "https://it.wikipedia.org/wiki?curid=1486362", "title": "Raisat Premium", "text": ""}
{"id": "1486369", "revid": "767487", "url": "https://it.wikipedia.org/wiki?curid=1486369", "title": "I'm Back", "text": "I'm Back \u00e8 un album solista di Herman Rarebell pubblicato nel 2007."}
{"id": "1486380", "revid": "57342", "url": "https://it.wikipedia.org/wiki?curid=1486380", "title": "Pietro Marchesani", "text": "\u00c8 stato anche professore italiano di polonistica e dottore \"honoris causa\" dell'Universit\u00e0 Jagellonica (2000). Nel 1992 \u00e8 stato direttore della facolt\u00e0 di Lingua e Letteratura Polacca all'Universit\u00e0 di Genova. \u00c8 laureato del diploma del Ministero degli Affari Esteri della Polonia.\nHa studiato all'Universit\u00e0 Cattolica del Sacro Cuore di Milano. Dal 1968 al 1971 ha lavorato all'Universit\u00e0 Jagellonica in Polonia e in seguito \u00e8 tornato a Milano (1973-1979). Nel 1972 ha lavorato all'Universit\u00e0 di Genova e dal 1978 all'Universit\u00e0 La Sapienza di Roma.\nSuoi articoli e recensioni sono apparsi su varie riviste di letteratura italiane e polacche. Marchesani in particolare ha scritto per \"Aevum\", \"Alfabeta\", \"Tuttolibri\", \"Vita e pensiero\" e \"Sabato\".\nNel 1979 ha ricevuto il distintivo di benemerito per la cultura polacca. Ha ottenuto anche un premio dal PEN Club polacco (2001)."}
{"id": "1486381", "revid": "149485", "url": "https://it.wikipedia.org/wiki?curid=1486381", "title": "Trattato di Perth", "text": "Il trattato di Perth del 1266 concluse la guerra scozzese-norvegese, ovvero il conflitto militare fra la Norvegia di Magnus VI e la Scozia di Alessandro III per ottenere il controllo delle Isole Ebridi, l'isola di Man e di Caithness, quelle che invece i norvegesi chiamavano Sudreys (ovvero \"isole del sud\"). Diventarono territorio norvegese durante i secoli in cui sia \nIl controllo norvegese venne formalizzato nel 1098, quando Edgar di Scozia firm\u00f2 un atto che assegnava le suddette isole a Magnus III di Norvegia. Il trattato di Perth fu accettato tre anni dopo la battaglia navale di Largs nel 1263. \nLa battaglia di Largs \u00e8 spesso considerata come una grande vittoria scozzese, ma le forze norvegesi, condotte da Haakon IV di Norvegia non furono completamente impegnate nella battaglia e per questo motivo l'esito della battaglia risult\u00f2 inconcludente. Hakon aveva progettato di ripetere l'azione militare l'estate successiva, ma mor\u00ec nelle Isole Orcadi durante l'inverno. Il suo successore, Magnus VI, prefer\u00ec assicurarsi la pace con il Trattato di Perth, piuttosto che ottenere quelle isole continuando l'azione militare del predecessore. \nNel trattato la Norvegia riconobbe la sovranit\u00e0 scozzese sui territori disputati in cambio di una somma 4000 marchi e di un vitalizio di 100 marchi. Il vitalizio fu realmente pagato durante i decenni successivi. La Scozia inoltre conferm\u00f2 la sovranit\u00e0 norvegese sulle isole Shetland e sulle isole Orcadi."}
{"id": "1486382", "revid": "1573940", "url": "https://it.wikipedia.org/wiki?curid=1486382", "title": "Chiesa di San Giorgio a Bibbiano", "text": "La chiesa di San Giorgio \u00e8 un edificio religioso situato a San Giorgio a Bibbiano, frazione del comune di Cascina, in provincia di Pisa.\nStoria e descrizione.\nLa chiesa \u00e8 documentata in un atto risalente al 12 aprile 970, con cui il vescovo di Pisa Alberico concesse la met\u00e0 dei terreni, rendite e case alla Pieve di San Giovanni e Santa Maria Assunta a Cascina..\nLo stile della chiesa \u00e8 il tipico Romanico pisano: il materiale utilizzato nella costruzione della chiesa, costituita da blocchi regolari alternati, \u00e8 calcare cavernoso e verrucano. \nEssa \u00e8 costituita da una sola navata di grandi dimensioni, e presenta le particolarit\u00e0 di avere la facciata rivolta a mezzogiorno.\nLa chiesa \u00e8 inoltre tronca al vertice, dove culmina in una piccola e pesante bifora a vela, aggiunta nel 1603, sulle cui colonne sono presenti dei bassorilievi rievocanti la lotta di San Giorgio con il drago.\nSulla facciata della chiesa \u00e8 ancora oggi visibile una lapide che indica l'altezza delle acque raggiunte dall'Arno nell'alluvione del 1855. Nello stesso anno la parrocchia contava 934 abitanti.."}
{"id": "1486387", "revid": "135224", "url": "https://it.wikipedia.org/wiki?curid=1486387", "title": "Piazza Carlo Alberto (Torino)", "text": "Piazza Carlo Alberto \u00e8 una delle storiche piazze, pedonalizzata, del centro di Torino, situata sul retro di Palazzo Carignano, a poca distanza da via Po e via Giuseppe Verdi. \u00c8 delimitata dalle vie: Cesare Battisti, Principe Amedeo e Carlo Alberto.\nStoria e descrizione.\nPrende il nome dal re di Sardegna Carlo Alberto di Savoia, figlio di Carlo Emanuele di Savoia-Carignano, la cui famiglia era proprietaria dell'omonimo palazzo, la cui facciata ottocentesca sul retro, rispetto a quella principale e pi\u00f9 antica del Guarini sull'adiacente piazza Carignano, si presenta proprio su questa piazza.\nSorge ove un tempo si estendevano i giardini interni dell'imponente edificio barocco progettato da Guarino Guarini che, mediante mura di cinta, si raccordavano all'antistante edificio delle scuderie. L'area fu riorganizzata tra il 1842 e il 1859 abbattendo le mura di cinta e dando luogo alla piazza .\nSul lato sud della piazza sorge il settecentesco Palazzo Campana, attuale sede universitaria del dipartimento di Matematica. Durante tutta l'epoca del fascismo, fu la sede della federazione provinciale del Partito Nazionale Fascista ed al piccolo balcone presente sul lato della piazza si affacciava il duce nelle visite ufficiali in citt\u00e0. Il 26 luglio 1943 fu teatro di violenti scontri e venne incendiato parzialmente. \nSul lato opposto rispetto a Palazzo Carignano, sorge l'elegante edificio nel quale attualmente ha sede la Biblioteca nazionale di Torino. \nNell'edificio all'angolo tra la piazza e via Carlo Alberto, sul lato verso via Po, ha abitato tra gli anni 1888 e 1889, in una stanza al terzo piano, Friedrich Nietzsche. L\u00ec egli ha scritto le sue opere \"L'Anticristo\", \"Il crepuscolo degli idoli\" ed \"Ecce Homo\" : una targa apposta dal Comune nell'ottobre 1944 ricorda il suo soggiorno in citt\u00e0.\nNel 2006 la piazza, dopo lunghi dibattiti, \u00e8 diventata interamente pedonale.\nNel corso degli anni 2020, accoglier\u00e0 una fermata della linea 2 della Metropolitana.\nIl monumento a Carlo Alberto.\nLa statua equestre di Carlo Alberto, sita di fronte alla facciata di Palazzo Carignano, fu posta nel 1861 da Carlo Marochetti. La statua guarda verso l'ingresso ottocentesco del palazzo, volgendo le spalle alla biblioteca e brandendo in aria una spada. Le statue alla base sono quattro figure allegoriche femminili (martirio, libert\u00e0, eguaglianza civile e dello Statuto) e quattro soldati rappresentanti i corpi della Regia Armata Sarda (Artiglieria, Cavalleria, Granatieri e Bersaglieri). I quattro bassorilievi rappresentano la battaglie di Goito, la battaglia di Santa Lucia, l'abdicazione e la morte a Oporto di Carlo Alberto.\nGi\u00e0 si pens\u00f2 di creare un monumento al primo re Carignano, nel 1847, idea promossa da numerosi politici piemontesi, tra cui Giuseppe Pomba, che in un documento pubblicato il 5 gennaio 1848 proponevano, tra le altre cose, di creare un'arena, un arco di trionfo o un obelisco. La stessa sistemazione del monumento era incerta tra la Piazzetta Reale e Porta Nuova.\nCon la morte del sovrano nel 1849, la creazione di un ricordo dello stesso divenne iniziativa dello Stato, come stabilito dal ministro Pietro Paleocapa. Progetti per sistemare una statua equestre nell'area del giardino del Palazzo Carignano vennero proposti da Gabriele Capello e da Roberto d'Azeglio: fu Carlo Marocchetti a realizzare per\u00f2 l'opera, inaugurata, dopo numerosi rifacimenti e molte polemiche, il 21 luglio 1861."}
{"id": "1486391", "revid": "104485", "url": "https://it.wikipedia.org/wiki?curid=1486391", "title": "Mehdi Nafti", "text": ""}
{"id": "1486392", "revid": "889336", "url": "https://it.wikipedia.org/wiki?curid=1486392", "title": "Forte Bahla", "text": "Forte Bahla (Arabo: \u0642\u0644\u0639\u0629 \u0628\u0647\u0644\u0627\u0621; traslitterato: Qal'at Bahla') \u00e8 una delle quattro fortezze storiche situate ai piedi del Djebel Akhdar in Oman. Venne costruito nel tredicesimo e quattordicesimo secolo, quando l'oasi di Bahla prosperava sotto il controllo della trib\u00f9 di Banu Nebhan. Le mura in adobe e le torri si elevano 55 metri sopra le fondamenta in arenaria. Nell'angolo sud-occidentale si trova la moschea del Venerd\u00ec che possiede un mi\u1e25r\u0101b trecentesco. Il forte non venne mai restaurato prima del 1987, e parti delle mura collassavano ogni anno durante la stagione delle piogge.\nIl forte \u00e8 diventato un patrimonio dell'umanit\u00e0 nel 1987, e l'anno seguente \u00e8 stato elencato tra quelli in pericolo. I lavori di restauro iniziarono negli anni novanta, e sono costati oltre sei milioni di sterline spese dal governo dell'Oman tra il 1993 ed il 1999. Venne coperto da un'impalcatura e chiuso al turismo per molti anni. Dal 2004 \u00e8 considerato fuori pericolo.\nIl forte di Bahla, insieme a quelli vicini di Izki e Nizwa, ed a quello a nord di Rustaq, furono il centro della resistenza kharigita alla \"normalizzazione\" voluta dal califfo H\u0101r\u016bn al-Rash\u012bd. La citt\u00e0 di Bahla, comprensiva dell'oasi, del suq e del palmeto, \u00e8 circondata da mura in adobe lunghe dodici chilometri. La citt\u00e0 \u00e8 nota anche per le proprie ceramiche."}
{"id": "1486394", "revid": "253269", "url": "https://it.wikipedia.org/wiki?curid=1486394", "title": "Erick Avari", "text": "Biografia.\n\u00c8 nato a Darjeeling, nel Bengala occidentale, in una vecchia famiglia parsi-zoroastra ai piedi dell'Himalaya. Suo padre Eruch Avari produsse due film (il Campidoglio e il Rink) l\u00ec. La sua prima educazione fu presso la prestigiosa Scuola di North Point (la divisione della scuola di St. Joseph's College), che ha frequentato regolarmente, per poi studiare al College di Charleston, in South Carolina. Erick \u00e8 un membro della famiglia Madan-Avari di Darjeeling e Calcutta. Il suo bisnonno era Jamshedji Framji Madan, uno dei pionieri del cinema indiano.\nHa recitato in \"Heroes\" nel ruolo di Chandra Suresh. Precedentemente ha anche partecipato al film \"Daredevil\" (2003) facendo la parte del padre di Elektra. Ha partecipato anche al film \"Stargate\" con Kurt Russell e James Spader, \"La mummia\" con Brendan Fraser e alla serie televisiva dedicata a questo film. Inoltre si segnala la sua presenza nel film remake del 2001, \"Planet of the Apes - Il pianeta delle scimmie\", diretto da Tim Burton."}
{"id": "1486395", "revid": "439868", "url": "https://it.wikipedia.org/wiki?curid=1486395", "title": "Chiesa di Santa Vittoria", "text": ""}
{"id": "1486397", "revid": "1100311", "url": "https://it.wikipedia.org/wiki?curid=1486397", "title": "Colin Doyle", "text": "Carriera.\nSecondo portiere tra i biancoblu di Birmingham e in tutte le altre squadre in cui ha militato: Chester City, Nottingham Forest, Milwall e Coventry. Doyle ha avuto il suo breve ma intenso momento di gloria il 18 febbraio 2012, quando ancora vestiva la maglia del Birmingham City, costringendo a Stamford Bridge il Chelsea dell'ormai traballante Andr\u00e9 Villas-Boas al replay di Fa Cup dopo aver parato un calcio di rigore a Juan Mata. La sua unica stagione da titolare la avuta al Blackpool, in league one, che ancora oggi, a livello finanziario, paga i dissesti provocati dalla comparsa in Premier League nella stagione 2010-2011.Una caduta in picchiata da parte dei Tangerines a cui, da quell'indimenticabile annata non ne \u00e8 pi\u00f9 andata bene una. Tanto che, della stagione 2016-2017 si ritroveranno a farla in League Two, quarta serie, in cui sono appena retrocessi, al termine dell'ennesimo disastro sportivo. A cui Doyle, tra i pali e questa folta finalmente da titolare, ha provato a mettere vanamente un tampone. Per assicurarsi giocatori di un certo livello nella campagna acquisti il Blackpool ha assicurato ad alcuni di loro questa opportunit\u00e0 per liberarli al costo solo di 1\u00a3 in caso di retrocessione. Nell'estate del 2016 passa definitivamente al Bradford City dopo aver pagato la clausola rescissoria di 1\u00a3."}
{"id": "1486399", "revid": "439868", "url": "https://it.wikipedia.org/wiki?curid=1486399", "title": "Chiesa di Santa Vittoria (Tornareccio)", "text": "La chiesa di Santa Vittoria \u00e8 la parrocchiale patronale di Tornareccio in provincia di Chieti. Fa parte della zona pastorale di Atessa dell'arcidiocesi di Chieti-Vasto e risale al XVI secolo.\nStoria.\nIl culto di Santa Vittoria \u00e8 stato introdotto a Tornareccio dai monaci benedettini del Monastero di Santo Stefano in Lucania a partire dall'anno 829. Il territorio divenne poi feudo dell'abbazia di Farfa ove vennero tumulate le spoglie della santa titolare della chiesa, questo per un sodalizio molto forte tra le due chiese del centro Italia.\nLe spoglie della santa rimasero per circa trent'anni nell'abbazia farfense poi il culto della santa crebbe nei monasteri, chiese, pievi, cappelle e centri feudi di tale abbazia nei pressi di Passo Corese.\nLa costruzione della chiesa non \u00e8 tanto antecedente il 1568, anno di una visita pastorale non ben identificata. L'edificio sub\u00ec notevoli modifiche e la pi\u00f9 importante fu quella realizzata tra il 1787 ed il 1814.\nStruttura.\nL'altare maggiore, dedicato a \"Santa Vittoria\", \u00e8 racchiuso da una balaustra. Conserva la statua posta in una edicoletta che si trova dove in precedenza stava un quadro raffigurante \"Sant'Annicola e Santa Caterina\".\nAi lati dell'altare maggiore vi sono, a sinistra la cappella del \"Sacro Cuore\", gi\u00e0 del \"Crocifisso e San Matteo\", e a destra quella di \"Santa Maria Maddalena\" con la \"Madonna del Rosario attorniata dai 15 misteri\".\nNell'interno, a tre navate, vi sono altre tele minori e statue di artisti abruzzesi. Sopra l'accesso principale vi \u00e8 l'organo a canne.\nLa chiesa \u00e8 stata elevata a monumento nazionale dalla soprintendenza delle Belle Arti per i fregi all'interno che comprendono capitelli corinzi, cupole baroccheggianti nelle navate laterali e stucchi dorati."}
{"id": "1486404", "revid": "599013", "url": "https://it.wikipedia.org/wiki?curid=1486404", "title": "Franck Queudrue", "text": "\u00c8 primatista di presenze (23) con la maglia del Middlesbrough nelle competizioni calcistiche europee."}
{"id": "1486405", "revid": "122548934", "url": "https://it.wikipedia.org/wiki?curid=1486405", "title": "Regioni del Camerun", "text": "Le regioni del Camerun costituiscono la suddivisione territoriale di primo livello del Paese e ammontano a 10. Nel novembre 2008 hanno sostituito le province, a loro volta istituite a partire dagli anni sessanta, mantenendone il nome ed il numero.\nFino al 1983, la provincia del Centro e la provincia del Sud erano unite, col nome di provincia del Centro-Sud, e le province di Adamaoua e Estremo Nord costituivano la provincia del Nord.\nLe regioni sono poste sotto l'autorit\u00e0 di un governatore."}
{"id": "1486410", "revid": "36426", "url": "https://it.wikipedia.org/wiki?curid=1486410", "title": "Pier Francesco Foschi", "text": "Biografia.\nPier Francesco Foschi \u00e8 stato un pittore manierista attivo a Firenze. Era figlio di Jacopo di Domenico Foschi, detto Jacopo di Sandro (1463-1530) e fu allievo di Andrea del Sarto e l'assistente di Pontormo nella realizzazione dei suoi affreschi a Careggi nel 1536.\nFoschi realizz\u00f2 tre dipinti, commissionati negli anni 1540-1545, per la basilica di Santo Spirito a Firenze: l\"'Immacolata Concezione\", la \"Resurrezione\" e la \"Trasfigurazione\".\nFoschi fu anche influenzato dal Bronzino. Uno dei suoi allievi fu Alessandro Fei.\nFoschi \u00e8 soprattutto conosciuto per i suoi ritratti realizzati tra il 1530 e il 1540, incluso un \"Ritratto di signora\" (Museo Thyssen-Bornemisza), un \"Ritratto di un giovane uomo che intreccia una corona di fiori\" (Utah Museum of Fine Arts) e un \"Ritratto di uomo\" (Galleria degli Uffizi, Firenze).\nNei suoi ritratti dette sublime espressione del Manierismo, utilizzando un leggero contrapposto nelle figure serpentinate."}
{"id": "1486411", "revid": "1310927", "url": "https://it.wikipedia.org/wiki?curid=1486411", "title": "Neil Danns", "text": ""}
{"id": "1486415", "revid": "183483", "url": "https://it.wikipedia.org/wiki?curid=1486415", "title": "Becrux", "text": ""}
{"id": "1486417", "revid": "307923", "url": "https://it.wikipedia.org/wiki?curid=1486417", "title": "Riccardo di Raviscanina", "text": "Figlio del conte Roberto di Alife e Gaitelgrima, fratello minore di Rainulfo di Alife. Signore della rocca di Sant'Angelo d'Alife e Raviscanina, \u00e8 detto \"comes\" (conte) dal cronista Falcone di Benevento.\nDopo alcuni anni di conflitti che i signori normanni dell'Italia centrale e meridionale (in particolare suo fratello Rainulfo) appoggiati dal Papa e dall'Imperatore conducevano contro il re Ruggero II di Sicilia, l'8 aprile 1139 il Papa scomunic\u00f2 Ruggero, ma il 30 dello stesso mese mor\u00ec Rainulfo. Di conseguenza Ruggero, il 25 maggio 1139, sbarc\u00f2 di nuovo a Salerno e si impadron\u00ec della Puglia.\nNel frattempo le truppe del papa si riunirono con quelle di Roberto II di Capua e Riccardo di Raviscanina e si venne allo scontro presso Galluccio il 22 luglio 1139.\nLe forze pontificie vennero sconfitte e Roberto, Riccardo e altri nobili normanni cercarono scampo nella fuga in Germania, dove furono accolti dall'imperatore Corrado III.\nSegu\u00ec un periodo confuso di intrighi, finch\u00e9 Corrado III mor\u00ec nel febbraio 1152 durante i preparativi di una nuova spedizione in Italia. Tuttavia Federico Barbarossa, nuovo imperatore, volle portare a termine i progetti del suo predecessore, e infatti nella dieta di W\u00fcrzburg, presenti i Normanni, i feudatari tedeschi decisero che la spedizione si sarebbe mossa dopo due anni, avendo quale scopo principale l'incoronazione a Roma dell'imperatore.\nAl momento della partenza non era presente Riccardo, morto nel frattempo, ma lo sostituiva il figlio Andrea di Raviscanina, cresciuto alla corte imperiale, in esilio fin da bambino."}
{"id": "1486420", "revid": "729019", "url": "https://it.wikipedia.org/wiki?curid=1486420", "title": "LRAC F1", "text": "L'LRAC F1, la cui denominazione ufficiale \u00e8 \"Lance-Roquettes AntiChar de 89 mm mod\u00e8le F1\" (lanciarazzi anticarro da 89 mm modello F1), \u00e8 un lanciarazzi anticarro riutilizzabile, sviluppato dalla Luchaire Defense SA fabbricato in collaborazione della Manufacture Nationale d'Armes di Saint-\u00c9tienne, in Francia, e commercializzato dalla Hotchkiss-Brandt. Esso ha sostituito l'M20A1 Super Bazooka in dotazione all'esercito francese. Grazie all'uso di sostanze plastiche e fibra di vetro, da carico questo modello risultava pi\u00f9 leggero di 2 kg rispetto al suo predecessore pur avendo una gittata migliore."}
{"id": "1486421", "revid": "599013", "url": "https://it.wikipedia.org/wiki?curid=1486421", "title": "Stuart Parnaby", "text": ""}
{"id": "1486424", "revid": "110157", "url": "https://it.wikipedia.org/wiki?curid=1486424", "title": "I'll Sleep When You're Dead", "text": "I'll Sleep When You're Dead \u00e8 un album registrato in studio dal rapper El-P, uscito nel 2007 per la label \"Definitive Jux\", etichetta discografica fondata dallo stesso El-P."}
{"id": "1486425", "revid": "22475", "url": "https://it.wikipedia.org/wiki?curid=1486425", "title": "Carlo Tenca", "text": "Nel suo impegno di patriota fu per qualche anno il principale animatore del salotto della contessa Clara Maffei, alla quale era sentimentalmente legato.\nBiografia.\nNato da famiglia di modestissime condizioni economiche, Tenca perse il padre in tenera et\u00e0. Grazie ai sacrifici materni, pot\u00e9 frequentare il Seminario che presto abbandon\u00f2, preferendo mantenersi agli studi dando lezioni private. In questo periodo ebbe come amici i conti Alessandro e Carlo Porro, la cui influenza fu determinante per il suo futuro impegno politico. Casa Porro era all'epoca uno dei principali centri animatori di attivit\u00e0 patriottiche: l\u00ec, ad esempio, nacque e si svilupp\u00f2 il progetto della \u00abRivista Europea\u00bb e, soprattutto, si organizz\u00f2 e sostenne il moto rivoluzionario che port\u00f2 alle Cinque giornate di Milano.\nAl centro della sua vita furono soprattutto l'attivit\u00e0 giornalistica, iniziata nel 1838, e l'impegno politico, divenuto primario soprattutto a partire dal 1848. Collabor\u00f2 a numerosi periodici, tra cui la \u00abFama\u00bb, il \u00abCosmorama pittorico\u00bb e il \u00abCorriere delle Dame\u00bb. Fu poi direttore della \u00abRivista Europea\u00bb e successivamente, nel 1851, fond\u00f2 e diresse \u00abIl Crepuscolo\u00bb.\nLa \u00abRivista Europea\u00bb che era stata fondata nel 1838 per iniziativa di Giacinto Battaglia, pass\u00f2 nel 1845 sotto la guida di Tenca, grazie al quale la rivista \nAll'inizio del 1844 Tenca inizi\u00f2 a frequentare il salotto della contessa Clara Maffei, alla quale rest\u00f2 sentimentalmente legato per tutta la vita. I due scoprirono sin dall'inizio di essere legati da una profonda affinit\u00e0 di sentimenti. Lui, che aveva gi\u00e0 avuto numerose relazioni amorose, si sentiva profondamente attratto dall'aria malinconica della nobildonna, rivelatrice, oltre che dell'indole naturale di Clara, anche di un matrimonio infelice (quello con il nobile Andrea Maffei).\nNella stessa estate Tenca fu invitato a trascorrere un periodo nella villa di Clusone, da lungo tempo appartenente ai Carrara Spinelli - ramo paterno della famiglia di Clara - e luogo di ristoro annuale per l'animatrice del celebre salotto. L'invito sorprende, soprattutto se si considera come i due si conoscessero da pochi mesi e come nella villa convenissero solo gli amici intimi. Una lunga lettera dell'ottobre, in risposta agli affettuosi auguri di compleanno rivoltigli dalla \u00abcontessina\u00bb, rivela nel Nostro una dirompente passione, che negli anni successivi verr\u00e0 in qualche modo frenata durante il periodo milanese, per poi trovare pi\u00f9 libero sfogo nelle villeggiature di Clusone.\nDal 1848 pose l'attivit\u00e0 giornalistica al servizio della lotta politica e si impegn\u00f2 in un primo tempo all'interno del movimento mazziniano. Partecip\u00f2 in prima persona alle Cinque giornate di Milano e, dopo la resa della citt\u00e0 agli austriaci, fu costretto a fuggire prima in Svizzera e poi a Firenze.\nDopo il fallimento dei moti del '48, si avvicin\u00f2 in modo aperto agli ideali liberali moderati e alle strategie di Cavour e su questa linea spinse gli intellettuali del salotto Maffei del quale, dopo il rientro a Milano, si trov\u00f2 ad assumere il ruolo guida.\nLa successiva fondazione del settimanale \u00abIl Crepuscolo\u00bb, che si avvalse della collaborazione autorevolissima di Carlo Cattaneo, rappresent\u00f2 una'lteriore evoluzione nell'impegno di Carlo Tenca che, attraverso il nuovo periodico, cerc\u00f2 di realizzare in modo concreto \nQuando Francesco Giuseppe venne in visita alla citt\u00e0 il 15 gennaio 1857, le autorit\u00e0 austriache imposero a Tenca di riservare uno spazio all'evento nella rubrica politica del giornale. Il Nostro si oppose, e, dopo l'insuccesso della trasferta dell'imperatore (che aveva attraversato una Milano deserta, simbolo della protesta dei cittadini che si erano barricati in casa, tutti concordi nel creare il vuoto attorno a quello che era ormai considerato il tiranno), rifiut\u00f2 di cambiare atteggiamento. Cos\u00ec, la rubrica politica fu soppressa, e la rivista sub\u00ec un duro colpo, avviandosi verso il declino.\nDopo il 1861 l'impegno politico divenne principalmente impegno parlamentare. Alle elezioni politiche del 1861 Tenca fu eletto deputato di Milano. Lo stesso anno il comune di Milano, su suo impulso, istituiva la famosa scuola superiore femminile che diventer\u00e0 l'Istituto civico Alessandro Manzoni. \nPer circa vent'anni milit\u00f2 nella destra moderata e fu rieletto per diverse legislature; nel 1880, ormai malato, prefer\u00ec dimettersi dalla carica.\nNel corso della sua attivit\u00e0 parlamentare fu membro del Consiglio Superiore della Pubblica Istruzione. Si occup\u00f2, tra l'altro, della riorganizzazione generale delle scuole di Milano.\nDopo la sua morte, avvenuta nel 1883, fu Tullo Massarani ad occuparsi della raccolta e della pubblicazione di molti suoi scritti politici e letterari, secondo la volont\u00e0 dello stesso Tenca, che lo aveva nominato esecutore testamentario.\n\u00c8 sepolto, come l'amata Clara, al Cimitero Monumentale di Milano.\nA Carlo Tenca \u00e8 intitolato uno storico e prestigioso gi\u00e0 Regio Istituto Magistrale. Ne \"Il cimitero di Praga\", uscito il 29 ottobre 2010, Umberto Eco ha reso omaggio a Carlo Tenca, usando un passo de \"La ca' dei cani\" come epigrafe generale del suo sesto romanzo.\nOpere.\nFu studioso e storico della letteratura italiana, producendosi in numerosi saggi sui classici dal Duecento al Cinquecento; si occup\u00f2 di molti altri argomenti, spaziando dalla linguistica, all'etnografia, agli studi storici. Appare significativo l'interesse manifestatosi per il Tenca nel xx secolo, ampiamente testimoniato dalle numerose ristampe dei suoi scritti e dalla costante produzione di saggi critici sulla sua opera."}
{"id": "1486426", "revid": "599013", "url": "https://it.wikipedia.org/wiki?curid=1486426", "title": "Damien Johnson", "text": ""}
{"id": "1486430", "revid": "122878208", "url": "https://it.wikipedia.org/wiki?curid=1486430", "title": "Radhi Ja\u00efdi", "text": "Carriera.\nCalciatore.\nHa trascorso buona parte della sua ventennale carriera in patria, in forza all'Esperance, prima di trasferirsi nel 2004 in Inghilterra, vestendo le divise di Bolton, Birmingham City e Southampton.\nCon i club ha vinto 8 campionati tunisini (nel 1994 e poi sette consecutivi tra il 1998 e il 2004), 2 Coppe di Tunisia (1997 e 1999), 1 Football League Trophy (2010), la CAF Champions League e la Supercoppa CAF nel 1994, la Coppa dei Campioni afro-asiatica nel 1995, la Coppa CAF 1996 e la Coppa delle Coppe d'Africa 1998.\nConvocato con la Nazionale tunisina dal 1996 al 2009, ha partecipato all'Olimpiade di Atlanta 1996, a 5 Coppe d'Africa (2000, 2002, 2004, 2006 e 2008) vincendo l'edizione 2004, a 2 Mondiali (2002 e 2006) e alla Confederation's Cup 2005.\nAllenatore.\nRitiratosi dal calcio giocato diventa l'allenatore del Southampton U-23, che lascer\u00e0 nel 2019 per allenare gli Hartford Athletic in USL Championship."}
{"id": "1486431", "revid": "38120", "url": "https://it.wikipedia.org/wiki?curid=1486431", "title": "The Battle of Evermore", "text": "The Battle of Evermore \u00e8 una canzone della famosa rock band Led Zeppelin, pubblicata nel 1971 e contenuto nell'album \"Led Zeppelin IV\".\nDescrizione.\nSi tratta di un brano suonato interamente a mandolino e chitarra folk, scritto da Jimmy Page mentre suonava il mandolino dell'amico (e bassista dei Led Zeppelin) John Paul Jones.\n\"The Battle of Evermore\" \u00e8 l'unica canzone dei Led Zeppelin in cui Robert Plant non \u00e8 l'unico cantante: vi \u00e8 infatti un duetto con Sandy Denny, cantante del gruppo folk Fairport Convention.\nIn \"live\", \"The Battle of Evermore\" \u00e8 stata presentata con Plant alla voce principale, Jones alla seconda voce al posto di Denny, e alla chitarra folk, e Page al mandolino.\nIl testo della canzone presenta alcuni passaggi che potrebbero riferirsi alle opere di Tolkien, di cui Plant era un grande appassionato. Tuttavia, nonostante le teorie avanzate dai fan, l'unico riferimento esplicito \u00e8 l'utilizzo della parola \"ringwraiths\", indicante i Nazg\u00fbl e coniata dallo stesso Tolkien.\nIl testo potrebbe essere ispirato anche alle battaglie dell'Apocalisse e la vittoria del Bene sul Male, ma l'ispirazione tolkieniana sembra prevalere."}
{"id": "1486439", "revid": "76963", "url": "https://it.wikipedia.org/wiki?curid=1486439", "title": "Fabrice Muamba", "text": "Carriera.\nClub.\nArsenal e Birmingham City.\nNel 2002 viene ingaggiato nelle giovanili dell'Arsenal. Firma il suo primo contratto da professionista nell'ottobre 2005, senza mai giocare con la maglia della prima squadra dei \"gunners\". Viene cos\u00ec mandato in prestito al Birmingham City, che lo riscatta nel 2007 pagandolo 4 milioni di sterline. Segna la sua prima rete contro il Portsmouth nel marzo del 2008.\nBolton.\nDal 2008 \u00e8 un giocatore dei Bolton Wanderers. Nell'estate del 2010 ha prolungato il suo contratto fino al 2014 diventando uno dei pilastri della squadra.\nIl 17 marzo 2012 ha avuto un arresto cardiaco, accasciandosi improvvisamente al suolo nel corso della partita di FA Cup contro il Tottenham, quasi al termine della prima frazione di gioco. L'incontro viene sospeso ed il calciatore viene sottoposto immediatamente a rianimazione da parte del personale medico (compreso un cardiologo che stava assistendo alla partita) e successivamente trasportato all'Heart Attack Center del London Chest Hospital, dove viene ricoverato in unit\u00e0 di terapia intensiva cardiologica in condizioni critiche. Il medico del Bolton ha successivamente spiegato che Muamba ha ricevuto numerose scariche del defibrillatore sia sul campo che in ambulanza, ma il suo cuore \u00e8 stato fermo per 1 ora e 18 minuti.\nIl 19 marzo, il suo cuore batteva senza farmaci ed era in grado di muovere le gambe, e pi\u00f9 tardi quel giorno la sua condizione da \"critica\" \u00e8 passata a \"seria\" ed era in grado di riconoscere membri della famiglia e rispondere appropriatamente alle domande. Due settimane dopo l'incidente, \u00e8 stata pubblicata una fotografia di Muamba seduto sul letto dell'ospedale e sorridente. Viene dimesso dall'ospedale il 16 aprile, dopo l'impianto di un defibrillatore cardiaco impiantabile (internal cardioverter defibrillator, ICD).\nRitiro.\nIl 15 agosto 2012 annuncia il suo ritiro dal calcio giocato per problemi cardiaci. Il 6 dicembre 2012 conferma la decisione di ritirarsi dall'attivit\u00e0 agonistica a causa dei problemi cardiaci avuti nel marzo del 2012, affermando di essersi trovato ad un bivio: scegliere di non giocare pi\u00f9 a calcio oppure correre il rischio di morire, preferendo quindi non giocare pi\u00f9 piuttosto che rischiare di morire prematuramente. Dal 2013 lavora come giornalista sportivo.\nNazionale.\nMuamba ha cominciato a giocare nella Nazionale inglese a partire dall'Under-16 fino ad arrivare alle 33 presenze con la maglia dell'Under-21 (tra il 2007 e il 2011).\nStatistiche.\nPresenze e reti nei club.\n\"Statistiche aggiornate al 17 marzo 2012.\""}
{"id": "1486451", "revid": "438678", "url": "https://it.wikipedia.org/wiki?curid=1486451", "title": "Progress bar", "text": "Il progress bar (in italiano \"indicatore di progresso\") \u00e8 un componente UI (Interfaccia utente) usato per indicare lo stato di avanzamento di un lungo processo come il download o il trasferimento di un file.\nStoria.\nIl concetto di barra di avanzamento \u00e8 stato inventato prima del calcolo digitale. Nel 1896 Karol Adamiecki svilupp\u00f2 un diagramma che chiam\u00f2 \"armonogramma\", che oggi \u00e8 meglio conosciuto come diagramma di Gantt. Adamiecki non pubblic\u00f2 la sua carta fino al 1931 e poi solo in polacco. Il grafico quindi ora porta il nome di Henry Gantt (1861-1919), che lo ha progettato intorno agli anni 1910-1915 e lo ha reso popolare in Occidente.\nAdottando il concetto al computing, la prima barra di avanzamento grafica \u00e8 apparsa nella tesi di dottorato di Mitchell Model del 1979, \"Monitoring System Behavior in a Complex Computational Environment\". Nel 1985 Brad Myers ha presentato un documento sugli \"indicatori di progresso fatti in percentuale\" a una conferenza sulle interazioni uomo-computer.\nDesign.\nSolitamente \u00e8 disegnato come un'area rettangolare stretta e lunga che si \u201criempie\u201d da sinistra verso destra durante il completamento dell'operazione. Il riempimento dell'area rettangolare \u00e8 solitamente o un'altra barra rettangolare continua interna o una serie di piccoli blocchi separati tra di loro. Spesso la parte grafica del componente \u00e8 accompagnata da una rappresentazione testuale in formato percentuale dell'informazione.\nCodice web.\nDi seguito un esempio di progress bar HTML-CSS:\n&lt;div class=\"progress\"&gt;\n &lt;div class=\"progress-value\"&gt;&lt;/div&gt;\n&lt;/div&gt;\nbody {\n justify-content: center;\n align-items: center;\n background: #000;\n display: flex;\n padding: 0;\n margin: 0;\n.progress {\n background: red;\n justify-content: flex-start;\n border-radius: 80px;\n align-items: center;\n position: relative;\n padding: 0 5px;\n display: flex;\n height: 40px;\n width: 500px;\n.progress-value {\n animation: load 3s normal forwards;\n box-shadow: 0 10px 40px -10px #fff;\n border-radius: 80px;\n background: #fff;\n height: 30px;\n width: 0;\n@keyframes load {\nPer aumentare l'accessibilit\u00e0 della progress bar si possono usare dei tag facenti parte delle regole WAI ARIA:\n&lt;div role=\"progressbar\" aria-valuenow=\"20\" aria-valuemin=\"0\" aria-valuemax=\"100\"&gt;20 %&lt;/div&gt;\n&lt;div role=\"progressbar\" aria-valuenow=\"20\" aria-valuemin=\"0\" aria-valuetext=\"Step 2\" aria-valuemax=\"100\"&gt;\n Step 2\n&lt;/div&gt;\nProgress bar indeterminata.\nNel caso in cui non si voglia indicare l'avanzamento di un processo ma in generale solo \"l'occupazione\" del sistema, si parla di \"indeterminate progress bar\", usato principalmente quando la dimensione o la durata del processo non \u00e8 determinabile a priori. Queste \"barre\" utilizzano una generica animazione solitamente per indicare il progresso. \nApplicazioni.\nIl loro utilizzo \u00e8 molto indicato per le applicazioni web, in quanto spesso per ottenere dei valori realistici di percentuale del processo \u00e8 necessario eseguire pi\u00f9 operazioni del processo stesso.\nIn Windows Vista, ad esempio, le \"barre\" sono state sostituite da una linea colorata continua: la progress bar che probabilmente osserviamo pi\u00f9 spesso \u00e8 quella che troviamo in qualsiasi browser per verificare il caricamento di una pagina web."}
{"id": "1486452", "revid": "1603714", "url": "https://it.wikipedia.org/wiki?curid=1486452", "title": "Holland Park", "text": "Holland Park \u00e8 il nome di un quartiere e di un parco pubblico del Royal Borough of Kensington and Chelsea, a Londra. Considerata una delle zone pi\u00f9 esclusive della citt\u00e0, Holland Park \u00e8 molto conosciuta per le sue architetture vittoriane e per le sue boutique e ristoranti di lusso.\nStoria.\nHolland House era la residenza fatta costruire nel 1605 da Sir Walter Cope ed \u00e8 stata una delle prime grandi case della zona. Nell'Ottocento fu un ritrovo di discussione letteraria ed ospit\u00f2 personaggi come George Byron, Thomas Macaulay, Benjamin Disraeli, Charles Dickens e Walter Scott.\nIl quartiere era di natura rurale sino all'Ottocento, quando venne coinvolta da numerosi interventi edilizi. Di questi, uno dei pi\u00f9 interessanti \u00e8 sicuramente quello della Royal Crescent, progettata nel 1839 da Robert Cantwell ispirata dalla piazza omonima presente a Bath. Da quel momento in poi, la zona venne destinata all'uso residenziale per l'alta borghesia\nGeografia antropica.\nHolland Park si estende all'interno del quartiere omonimo per ventidue ettari (cinquantaquattro acri). La parte pi\u00f9 a nord del parco \u00e8 la pi\u00f9 selvaggia e la meno frequentata; la parte centrale \u00e8 la pi\u00f9 conosciuta e sorge tutt'attorno alle rovine di Holland House, mentre la porzione meridionale del parco \u00e8 destinata allo sport. \nNel parco vi sono numerosi laghetti, una famosa limonaia, o alla francese \"orangerie\", un campo da cricket, un giardino zen ed uno dei pi\u00f9 attrezzati Ostelli della Giovent\u00f9 di Londra. Tra gli animali molti scoiattoli e, presenza inusuale per un parco londinese, pavoni.\nAmbasciate di molti paesi hanno sede in questa prestigiosa zona, divenuta nel Novecento uno dei quartieri pi\u00f9 costosi di Londra e probabilmente di tutto il mondo, con immobili che mediamente superano il costo di dieci milioni di sterline."}
{"id": "1486456", "revid": "92723", "url": "https://it.wikipedia.org/wiki?curid=1486456", "title": "Stecher", "text": "Lo stecher \u00e8 un meccanismo che fa parte o viene associato al grilletto delle armi da fuoco. Introdotto da Mauser, serve a ridurre lo sforzo per far scattare il grilletto e far partire il colpo.\nDescrizione.\nSi trova gi\u00e0 sulle armi ad avancarica dove probabilmente si teneva lo scatto \"pesante\" per motivi di sicurezza (per evitare che scattasse accidentalmente), salvo poi alleggerirlo quando ci si approssimava al bersaglio.\nEsistono fondamentalmente due tipi di stecher:"}
{"id": "1486457", "revid": "599013", "url": "https://it.wikipedia.org/wiki?curid=1486457", "title": "Olivier T\u00e9bily", "text": "Biografia.\nGiocava da difensore. Cittadino francese, ha all'attivo 18 presenze internazionali con la sua squadra di calcio nazionale, la Costa d'Avorio. Ha giocato al livello pi\u00f9 alto in quattro paesi: al Ch\u00e2teauroux in Francia), al Celtic in Scozia, al Birmingham City in Inghilterra e per il Toronto FC in Canada nella Major League Soccer.\nAnche i suoi cugini Freddy Drogba, Jo\u00ebl Drogba, Severin Drogba e Didier Drogba sono calciatori.\nCarriera.\nClub.\nGli esordi.\nAnche se \u00e8 nato ad Abidjan, in Costa d'Avorio, T\u00e9bily \u00e8 cresciuto in Francia e da fanciullo era un fan dell'Arsenal. Divenne cittadino naturalizzato francese e inizi\u00f2 la sua carriera giovanile nella squadra del Niort, squadra della Ligue 2. Nel gennaio del 1998 viene acquistato dallo Ch\u00e2teauroux, neopromosso in Ligue 1. Al termine della stagione lo Ch\u00e2teauroux retrocede e lui passa allo Sheffield United.\nNel giugno del 1999 passa al .\nCeltic.\nT\u00e9bily gioca titolare fino a Natale, quando parte con la sua Nazionale per disputare le qualificazioni per la Coppa d'Africa del 2000: la Costa d'Avorio manca la qualificazione.\nT\u00e9bily torna in campo con il Celtic in Coppa di Scozia, in una gara contro l'Inverness Caledonian Thistle. La squadra viene eliminata e l'allenatore John Charles Barnes viene esonerato. Dalglish guider\u00e0 la squadra in panchina sino a fine anno: con lui T\u00e9bily non sempre trova spazio come titolare.\nNella stagione 2000\u20132001 il nuovo allenatore Martin O'Neill preferisce spesso schierare in campo Bobo Bald\u00e9. CHiude la stagione con la vittoria della Scottish Premier League.\nNel marzo 2002 passa al Birmingham City, squadra della Championship, dove ritrova il suo vecchio allenatore Steve Bruce.\nBirmingham City.\nCon il Birmingham City ottiene subito la promozione nel massimo campionato inglese.\nIn Premier League, nella stagione 2002-2003, \u00e8 titolare fisso fino a fine dicembre, T\u00e9bily, comunque, non si fa sostituire e porta a termine la gara.\nAll'inizio della stagione 2003-2004 non \u00e8 pi\u00f9 una prima scelta del nuovo allenatore Mark Bowen e nei due anni successivi viene impiegato con poca continuit\u00e0.\nNel settembre 2005 prolunga il contratto con il Birmingham per altri tre anni. Al termine della stagione il club retrocede e T\u00e9bily inizia la stagione di Championship 2006\u20132007 come titolare. Col passare delle settimane l'ivoriano perde nuovamente il posto da titolare, cos\u00ec il 14 gennaio 2008 rescinde il suo contratto, che sarebbe dovuto terminare a giugno.\nToronto FC.\nIl 24 aprile 2008 firma col Toronto FC, squadra che in quella stagione disputava la sua prima stagione in MLS.\nNazionale.\nPur avendo il passaporto francese, ha deciso di vestire la maglia della Nazionale ivoriana, con cui ha totalizzato 18 presenze."}
{"id": "1486458", "revid": "18323", "url": "https://it.wikipedia.org/wiki?curid=1486458", "title": "Lino Duilio", "text": "Biografia.\nDuilio \u00e8 stato un dirigente del Partito Popolare Italiano (PPI) fondato da Mino Martinazzoli, successivamente confluito ne La Margherita, a sua volta confluita nel Partito Democratico.\nNel 1971, dopo aver frequentato per un anno la Facolt\u00e0 di Economia presso l'Universit\u00e0 Statale di Napoli (dove ha sostenuto 7 esami), si \u00e8 trasferito a Milano per motivi di lavoro. A Milano si \u00e8 poi laureato in Economia e commercio, indirizzo economico sociale, all'universit\u00e0 Cattolica del Sacro Cuore. Il suo impegno sociale inizia con il lavoro al Centro Sociale Ambrosiano, agenzia della diocesi (guidata dal cardinale Carlo Maria Martini) per la formazione all'impegno sociale e politico dei giovani, di cui diventa successivamente direttore. In seguito ha poi lavorato per tre anni come Responsabile dell'Ufficio Studi della Cisl della Lombardia, guidata da Sandro Antoniazzi; dal 1993, a seguito di vincita di un concorso pubblico nazionale, ricopre sempre a Milano la funzione di dirigente dell'Istituto Nazionale degli Infortuni sul Lavoro.\nA fianco alla sua carriera lavorativa, si sviluppa il suo impegno politico. Nella fase convulsa di Tangentopoli viene chiamato ad affiancare, come vice commissario, l'on. Guido Bodrato, nominato da Mino Martinazzoli Commissario della DC milanese (partito al quale Duilio non era mai stato iscritto). Dopo la trasformazione della Democrazia Cristiana in Partito Popolare, nel febbraio del 1993 si iscrive al neonato Partito Popolare Italiano, per il quale ricoprir\u00e0, per circa un anno e mezzo, la carica di segretario cittadino milanese. Divenuto l'anno dopo segretario regionale del PPI, ha contribuito fattivamente alla costruzione prima della coalizione democratica che porter\u00e0 alla candidatura di Diego Masi alla presidenza della Regione Lombardia nel 1995 e poi dell'Ulivo.\nNel 1996, viene eletto deputato nella XIII Legislatura nel Collegio uninominale 27 Agrate Brianza in rappresentanza proprio dell\"Ulivo. Pochi mesi dopo lascia la segreteria regionale del partito a Domenico Galbiati per evitare di cumulare pi\u00f9 incarichi. Nel 2001, nel 2006 e nel 2008 viene confermato deputato. Nel 2013, dopo vent'anni esatti, termina il suo impegno istituzionale e pi\u00f9 strettamente partitico, per ritornare ad impegnarsi a livello sociale, culturale e, pi\u00f9 latamente, politico. Oltre alla sua intensa attivit\u00e0 culturale, dal 2016 \u00e8 impegnato, a livello di volontariato, nel campo dell'immigrazione quale Presidente della Fondazione Franco Verga di Milano e gestisce sul web, dal 2019, una Chat di carattere culturale civile molto vivace, denominata Europa, di cui \u00e8 amministratore.\nNella XV Legislatura ricopre l'incarico di Presidente della V Commissione Bilancio della Camera. Durante gli anni di mandato parlamentare \u00e8 stato animatore di molte associazioni culturali (PELIDE, PopolArea ed Italia Popolare). Giornalista pubblicista, \u00e8 stato per molti anni direttore della rivista \"Orientamenti\" ed ha pubblicato numerosi articoli su giornali e riviste nonch\u00e9 diversi libri (A partire dalla libert\u00e0, Dove corrono i Popolari, Detti Popolari, Il partito aperto e i suoi nemici, Politica della legislazione oltre la crisi, Alzarsi in volo)."}
{"id": "1486459", "revid": "767487", "url": "https://it.wikipedia.org/wiki?curid=1486459", "title": "Dove sta Zaz\u00e0? (film)", "text": "Dove sta Zaz\u00e0? \u00e8 un film del 1947 diretto da Giorgio Simonelli.\nTrama.\nNapoli. Due sosia, un americano e un napoletano, si alternano in visita a Zaz\u00e0, la soubrette di una compagnia di rivista, ingannata dalla loro rassomiglianza. L'americano \u00e8 il finanziatore della rivista, il napoletano invece ne \u00e8 l'autore, ed \u00e8 perseguitato dai soci dell'americano che lo scambiano per lui. Zaz\u00e0 sposer\u00e0 l'artista napoletano e una sua sorella l'americano."}
{"id": "1486462", "revid": "1938562", "url": "https://it.wikipedia.org/wiki?curid=1486462", "title": "Contee di Capo Verde", "text": "Le contee (o comuni) di Capo Verde (in portoghese: \"concelhos\" o \"munic\u00edpios\", \"munisipiu\" in creolo capoverdiano) sono la suddivisione territoriale di primo livello del Paese e sono pari a 22. Ciascuna di esse si suddivide ulteriormente in frazioni (\"freguesias\").\nLe contee sono classificate in due regioni geografiche, corrispondenti ai sotto-arcipelaghi di Barlavento e Sotavento.\nEvoluzione storica.\nSecondo dati riportati tra l'altro dall'Instituto Nacional de Estat\u00edstica de Cape Verde, le contee di Mosteiros, S\u00e3o Domingos, S\u00e3o Filipe e S\u00e3o Miguel sono state istituite fra gli anni ottanta e i primi anni novanta; nello stesso periodo, \u00e8 stata soppressa la precedente contea di Fogo.\nLe contee di Capo Verde erano 17 fino al 2005, anno in cui sono state istituite le contee di Ribeira Grande de Santiago (scissa da Praia), S\u00e3o Louren\u00e7o dos \u00d3rg\u00e3os (scissa da Santa Cruz), S\u00e3o Salvador do Mundo (scissa da Santa Catarina), Santa Catarina do Fogo (scissa da S\u00e3o Filipe), Ribeira Brava e Tarrafal de S\u00e3o Nicolau (queste ultime due scisse dalla defunta contea di S\u00e3o Nicolau).\nCodici ufficiali.\nLe divisioni amministrative di Capo Verde sono formalmente identificate da codici di sette cifre definiti dal \"C\u00f3digo Geogr\u00e1fico Nacional de Cabo Verde\" (CGN-CV, \"codice geografico nazionale di Capo Verde\"), stabilito dall'Instituto Nacional de Estat\u00edstica de Cape Verde (\"istituto nazionale di statistica di Capo Verde\"). La prima cifra del codice identifica un'isola; la seconda, la contea all'interno dell'isola; la terza, la freguesia all'interno della contea."}
{"id": "1486466", "revid": "124842388", "url": "https://it.wikipedia.org/wiki?curid=1486466", "title": "Wilson Palacios", "text": "Biografia.\nNato a La Ceiba da Eulogio e Orfilla Palacios, Wilson \u00e8 il terzo di cinque fratelli, tutti calciatori: Milton (1980), Jerry (1982), Johnny (1986) ed Edwin (1992). Quando quest'ultimo, nel 2007, gioca ancora nelle riserve dell'Olimpia e nelle Nazionali giovanili honduregne, fu rapito e i sequestratori chiesero un riscatto: $ 200.000 per liberarlo, i fratelli dovettero cedere ma il corpo senza vita di Edwin fu trovato due anni dopo.\nCarriera.\nClub.\nL'esordio all'Olimpia e il prestito al Birmingham City.\nInizia la sua carriera nell'Olimpia e milita nella squadra della capitale dell'Honduras dal 2002 fino al 2007 collezionando 102 presenze e mettendo a segno ben 32 gol. Alla fine della stagione 2007 sostiene un provino con la Stella Rossa di Belgrado, ma con il provino sostenuto non convince la squadra ad acquistarlo, e quindi viene girato in prestito per un anno al Birmingham City dove colleziona solo 7 presenze.\nIl passaggio al Wigan.\nL'11 gennaio 2008, durante la finestra invernale del calciomercato, viene acquistato dal Wigan che lo metteo sotto contratto fino al 2011 ritrovando cos\u00ec Steve Bruce, gi\u00e0 conosciuto ai tempi del Birmingham City. In quella stagione colleziona 37 presenze e nessun gol segnato.\nIl trasferimento al Tottenham.\nUn anno dopo, precisamente il 21 gennaio 2009, viene acquistato dal Tottenham per una cifra che si aggira intorno ai 16 milioni di euro.\nStoke City.\nIl 1\u00ba settembre 2011 si trasferisce definitivamente allo Stoke City per circa 9 milioni di euro. Debutta in Premier League con la nuova maglia nella vittoria casalinga contro il Liverpool (1-0).\nIl 29 maggio 2015 il club inglese annuncia di non aver rinnovato il contratto del centrocampista honduregno, che rimane cos\u00ec svincolato.\nMiami FC.\nIl 12 dicembre seguente viene ingaggiato dal Miami FC.\nNazionale.\nPartecipa ai Mondiali di Sudafrica 2010 e ci\u00f2 consente alla nazionale centro-americana di avere tre fratelli convocati contemporaneamente allo stesso mondiale (oltre a Wilson fanno infatti parte della rosa anche Johnny Palacios e Jerry Palacios). Anche un altro fratello, Milton \u00e8 un calciatore che ha militato in nazionale."}
{"id": "1486468", "revid": "376555", "url": "https://it.wikipedia.org/wiki?curid=1486468", "title": "Sweden Rock Festival", "text": "Lo Sweden Rock Festival \u00e8 un festival che si tiene annualmente in Svezia dal 1992, incentrato sulla musica rock.\nLa prima edizione si \u00e8 svolta a Olofstr\u00f6m, per le cinque edizioni successive la manifestazione si \u00e8 spostata a Karlsham, ma dal 1998 si svolge a Norje, nei pressi di S\u00f6lvesborg.\nNel 1992 il festival prevedeva l'esibizione di sole nove bands, l'anno successivo fu esteso a due giorni e il livello delle band cominci\u00f2 a salire, tanto che dall'edizione del 2000 la durata \u00e8 stata portata tre giorni, per poi tornare a due dall'anno successivo.\nNel 2003 al 2006 la durata \u00e8 stata riportata a tre giornate, estese a quattro dal 2007.\nEdizione 1992.\n6 giugno, Olofstr\u00f6m.\nEdizione 1993.\n11-12 giugno, Karlshamn.\nEdizione 1994.\n10-11 giugno, Karlshamn.\nEdizione 1995.\n16-17 giugno, Karlshamn.\nEdizione 1996.\n14-15 giugno, Karlshamn.\nEdizione 1997.\n13-14 giugno, Karlshamn.\nEdizione 1998.\n5-6 giugno, Norje Havsbad.\nEdizione 1999.\n11-12 giugno, Norje Havsbad.\nEdizione 2000.\n9-10-11 giugno, Norje Havsbad.\nEdizione 2001.\n8-9 giugno, Norje Havsbad.\nEdizione 2002.\n7-8 giugno, Norje Havsbad.\nEdizione 2003.\n6-7-8 giugno, Norje Havsbad.\nEdizione 2004.\n10-11-12 giugno, Norje Havsbad.\nEdizione 2005.\n9-10-11 giugno, Norje Havsbad.\nEdizione 2006.\n8-9-10 giugno, Norje Havsbad.\nEdizione 2007.\n6-7-8-9 giugno, Norje Havsbad.\nAerosmith, After Forever, All Ends, Amon Amarth, Andromeda, Anekdoten, Annihilator, Archer, Axel Rudi Pell, Backdraft, BadDadz &amp; Big Bear, Baltimoore, BC &amp; Heartkeys, Black Debbath, Black Oak Arkansas, Blind Guardian, Bloodbound, Bluestone Co+Chris Duarte, Circus Maximus, Crashd\u00efet, Crazy Lixx, Dark Tranquillity, Dimmu Borgir, Eldritch, Falconer, Fastway, Focus, Gov't Mule, Hardcore Superstar, Heaven &amp; Hell, Hellfueled, Hinder, Iced Earth, Korpiklaani, Kreator, Krux, Lion's Share, Magic Pie, Marduk, McQueen, Meat Loaf, Memfis, Mot\u00f6rhead, Mountain of Power, Nocturnal Rites, November, Point Blank, Pretty Maids, Quiet Riot, Quireboys, Randy Pipers Animal, REO Speedwagon, Scorpions, Skid Row, Solid Ground, S\u00f6ren Berlevs Gas Show, Soul Doctor, Sturm und Drang, Suzi Quatro, Switchblade, Symphony X, Talisman, The Answer, The Australian Pink Floyd Show, Thin Lizzy, Thunder, Tiamat, Tokyo Dragons, Trail of Tears, Trouble, Tyr, U.D.O., Vomitory, White Lion, Wolf, Zan Clan\nEdizione 2008.\n4-5-6-7 giugno, Norje Havsbad.\n45 Degree Woman, Ace Frehley, Airbourne, Ammotrack, Apocalyptica, April Divine, Archer, Astral Doors, At the Gates, Avatar, Axewitch, Birth Control, Black Stone Cherry, Blue \u00d6yster Cult, Boil, Bonafide, Carcass, Coheed &amp; Cambria, Dampungarna, Dare, Def Leppard, Derringer, Disturbed, El\u00e4kel\u00e4iset, Electric Light Orchestra, Faith, Fastway, Fatal Smile, Five Fifteen, Glyder, Goda Grannar / Good Neighbours, Gotthard, Graveyard, H.E.A.T., Hanoi Rocks, Happy Pill, Havana Black, Hensley/Lawton &amp; Live Fire, Joe Satriani, Judas Priest, Korpiklaani, Lizzy Borden, Ministry, Mucc, Mustasch, Negative, Omar &amp; The Howlers, Pain of Salvation, Picture, Poison, Primal Fear, Primordial, Ratt, Royal Hunt, Sabaton, Satyricon, Saxon, Shakin' Street, Sister Sin, Sonic Syndicate, Stormwarrior, Sv\u00f6lk, Sweet Savage, Tesla, Testament, The Blues Band, The Citadell, The Poodles, Avantasia, Triumph, Vivian, Volbeat, Whitesnake.\nEdizione 2009.\n3-4-5-6 giugno, Norje Havsbad.\nEdizione 2010.\n9-10-11-12 giugno, Norje Havsbad.\nEdizione 2011.\n8-9-10-11 giugno, Norje Havsbad.\nEdizione 2012.\n6-7-8-9 giugno, Norje Havsbad."}
{"id": "1486472", "revid": "767487", "url": "https://it.wikipedia.org/wiki?curid=1486472", "title": "O sole mio (film)", "text": "O sole mio \u00e8 un film italiano del 1946, diretto da Giacomo Gentilomo.\n\u00c8 considerato da alcuni critici uno dei primi film appartenenti al genere del neorealismo, a causa della ricchezza di scene girate in esterni e della presenza di alcuni attori non professionisti.\n\u00c8 anche il primo film dedicato alle Quattro giornate di Napoli, cui il successivo film di Nanni Loy deve molto, soprattutto per quanto riguarda le numerose immagini che Gentilomo gir\u00f2 dal vero e che sono state saccheggiate nei decenni successivi.\nTrama.\nUn baritono, che \u00e8 anche un ufficiale italo-americano, si fa paracadutare dietro le linee per raccogliere informazioni sui movimenti dell'esercito tedesco e favorire lo sbarco alleato. A Napoli entra in contatto coi nuclei locali di resistenza e con i semplici cittadini, che alla fine si ritroveranno uniti sulle barricate contro i tedeschi.\nIncassi.\nIncasso accertato nelle sale a tutto il 31 dicembre 1952: 90.000.000 di lire dell'epoca."}
{"id": "1486474", "revid": "37401", "url": "https://it.wikipedia.org/wiki?curid=1486474", "title": "Aimeta", "text": ""}
{"id": "1486475", "revid": "85909935", "url": "https://it.wikipedia.org/wiki?curid=1486475", "title": "Scatto", "text": "Lo scatto, nelle armi da fuoco, indica l'insieme dei meccanismi che consente, tramite l'azione del tiratore sul grilletto, di liberare il cane o il percussore.\nStruttura.\nSi pu\u00f2 descrivere genericamente come composto da:\nTipi.\nLo scatto pu\u00f2 essere a singola o doppia azione:\nSingola azione.\nLa molla di scatto viene compressa tramite un'azione del tiratore (alzando il cane con il pollice o operando sull'otturatore girevole-scorrevole di un fucile, per esempio) o dell'arma stessa (nel caso delle armi automatiche o semiautomatiche dopo che il primo colpo \u00e8 stato sparato).\nIl grilletto ha la sola funzione di liberare il congegno di scatto in modo che la molla possa lanciare il cane o il percussore contro la cartuccia.\nDoppia azione.\nSemplicemente premendo il grilletto (in un'azione pi\u00f9 prolungata) il cane viene armato comprimendo la molla e poi viene rilasciato. Questo tipo di azione richiede un movimento pi\u00f9 ampio ed una forza maggiore. Migliora la velocit\u00e0 di fuoco ma riduce la precisione.\nA cane esterno o percussore lanciato.\n\u00c8 detto a cane esterno, il sistema che vede il movimento di un \"cane\" come un martello che, colpendo il percussore lo spinge fino a colpire l'innesco della cartuccia. &lt;br&gt;\n\u00c8 detto a \"percussore lanciato\" quando il percussore viene spinto indietro dal grilletto, e poi, una volta sganciato, \u00e8 spinto da una molla fino a colpire l'innesco della cartuccia. In questo secondo caso il grilletto agisce direttamente sul percussore, mentre nel primo il grilletto agisce sul \"cane\" che aziona, in un secondo tempo, il percussore. \nIn alcuni \"revolver\" (vedi Smith &amp; Wesson) cane e percussore fanno parte della stessa parte meccanica e sono legati indissolubilmente, in questi casi il \"cane\" si abbatte sull'innesco azionandolo con la punta del percussore a lui saldamente legata.\nScatto elettronico.\nAlcune armi per tiro sportivo hanno un sistema di scatto elettronico o elettromeccanico che migliora la sua sensibilit\u00e0.\nRegolazione.\nNelle armi di precisione o da tiro \u00e8 possibile regolare lo scatto in maniera fine, dividendo l'azione in microfasi (primo tempo, secondo tempo, scatto e retroscatto) distribuendo i carichi a seconda delle necessit\u00e0 e delle caratteristiche del tiratore e della specialit\u00e0 praticata (vedi tiro a segno)."}
{"id": "1486479", "revid": "1573940", "url": "https://it.wikipedia.org/wiki?curid=1486479", "title": "Mark Tonelli", "text": "Specializzato nel dorso e nello stile libero, ha vinto la medaglia d'oro nella staffetta 4x100\u00a0m misti ai Giochi olimpici di Mosca 1980."}
{"id": "1486482", "revid": "729019", "url": "https://it.wikipedia.org/wiki?curid=1486482", "title": "Vita Nuova (rivista)", "text": "Vita Nuova era il settimanale della Diocesi di Parma. Fondato nel 1919, era il secondo giornale pi\u00f9 vecchio della citt\u00e0, dopo la Gazzetta di Parma, e il settimanale pi\u00f9 longevo del territorio. Fu creato come strumento di diffusione delle notizie della diocesi per volere dell'allora vescovo Guido Maria Conforti. Primo direttore fu don Giovanni Del Monte.\nDal 1934 al 1943 usc\u00ec come pagina parmense dell'Osservatore Romano della Domenica. A causa dei bombardamenti e dei danni dovuti alla guerra, il giornale dovette sospendere le pubblicazioni dal giugno del 1944 al novembre del 1945.\nLa veste grafica, rinnovata nel 2004 e da ultimo rivista nel 2010, fino al 2018 prevedeva 20 pagine in formato tabloid.\nPubblicato fino al 2018 dall'Opera Diocesana San Bernardo degli Uberti, oltre alle notizie relative alla Chiesa locale e nazionale, il settimanale si \u00e8 sempre occupato di approfondimenti su tematiche, quali l'ambiente, l'integrazione, la scuola o i diritti dei cittadini.\nNell'agosto del 2018 con un comunicato l'editore ha annunciato la trasformazione del settimanale in un inserto redazionale di 8 pagine del quotidiano Avvenire, in uscita la domenica. L'inserto mantiene la precedente testata del settimanale e i contenuti continuano a essere curati dalla diocesi di Parma. Vita Nuova, inoltre, rimane iscritta alla Fisc, la Federazione italiana settimanali cattolici essendo di fatto lo strumento di comunicazione della diocesi."}
{"id": "1486485", "revid": "889336", "url": "https://it.wikipedia.org/wiki?curid=1486485", "title": "Schokland", "text": "Schokland (municipalit\u00e0 di Noordoostpolder) \u00e8 una ex isola dello Zuiderzee, nei Paesi Bassi. Schokland perse il suo status di isola quando Noordoostpolder la rub\u00f2 al mare nel 1942. I resti sono tuttora visibili come parte leggermente sopraelevata del polder e grazie al muro di sostegno di 'Middelbuurt' che fermava l'avanzata del mare, ancora parzialmente intatto.\nCome risultato dell'innalzamento del mare Schokland si trasform\u00f2 da insediamento famoso nel medioevo a luogo sotto la minaccia costante delle inondazioni nel diciannovesimo secolo. In quel periodo gli abitanti si ritirarono sui tre punti pi\u00f9 elevati della zona, Emmeloord, Molenbuurt e Middelbuurt. La principale inondazione del 1825 distrusse l'area, e nel 1859 il governo decise di chiudere definitivamente gli insediamenti a Schokland. L'ex municipalit\u00e0 di Schokland venne quindi unita a quella di Kampen sulla terraferma.\nOggi Schokland \u00e8 un sito archeologico famoso ed ospita lo Schokland Museum, e fu il primo sito dei Paesi Bassi ad essere indicato dall'UNESCO quale patrimonio dell'umanit\u00e0."}
{"id": "1486487", "revid": "599013", "url": "https://it.wikipedia.org/wiki?curid=1486487", "title": "David Lowe", "text": "Specializzato nella farfalla ha vinto la medaglia di bronzo nella staffetta 4x100\u00a0m misti alle Olimpiadi di Mosca 1980."}
{"id": "1486491", "revid": "712828", "url": "https://it.wikipedia.org/wiki?curid=1486491", "title": "Angeli e Demoni in 666 Satan", "text": ""}
{"id": "1486495", "revid": "436907", "url": "https://it.wikipedia.org/wiki?curid=1486495", "title": "Le cose che non dici", "text": "Le cose che non dici \u00e8 un singolo del cantautore italiano Tiziano Ferro, pubblicato il 4 febbraio 2003 come quinto estratto dal primo album in studio \"Rosso relativo\".\nDescrizione.\nTraccia d'apertura dell'album, il brano \u00e8 stato tradotto in lingua spagnola con il titolo \"Las cosas que no dices\".\nVideo musicale.\nIl video \u00e8 stato diretto da Cosimo Alem\u00e0 ed \u00e8 ambientato nel salone di un castello moderno, dove Ferro esegue una coreografia insieme ad un corpo di ballo.\nIn parecchie scene del video, oltre al cantautore che si aggira per il castello vi \u00e8 anche una tigre."}
{"id": "1486499", "revid": "1675151", "url": "https://it.wikipedia.org/wiki?curid=1486499", "title": "Patrizia Violi", "text": "Ha collaborato con Umberto Eco. Attualmente \u00e8 professoressa ordinario di Semiotica all'Universit\u00e0 di Bologna. Fa parte della redazione della rivista \"Versus\", per la quale ha curato diversi numeri monografici. \u00c8 direttrice della Scuola Superiore di Studi Umanistici e dirige il Centro di Studi Semiotici e Cognitivi dell'Universit\u00e0 di San Marino."}
{"id": "1486502", "revid": "1573940", "url": "https://it.wikipedia.org/wiki?curid=1486502", "title": "Megaloptera", "text": "Megaloptera , \u00e8 un raggruppamento di Insetti olometaboli, considerato al rango di ordine secondo alcuni autori e al rango di sottordine dei Neuroptera secondo la classificazione tradizionale.\nDescrizione.\nI Megaloptera rappresentano uno dei raggruppamenti pi\u00f9 primitivi degli Olometaboli, con limitate differenze fra la morfologia degli stadi giovanili e quella dell'adulto. L'adulto ha capo prognato, in alcuni generi (\"Corydalus\" e \"Acanthacorydalis\") con mandibole abnormi nel maschio; ali ben sviluppate; caratteristica \u00e8 la conformazione del torace dei Rafididi, che comprende un protorace notevolmente sviluppato in lunghezza e proiettato in avanti rispetto alle zampe anteriori.\nLe larve sono acquatiche, quelle dei Rafididi terrestri. Hanno apparato boccale masticatore. Le pupe sono anoiche. La metamorfosi \u00e8 in generale molto lenta,\nmentre lo stadio adulto ha una vita breve.\nSia gli adulti sia le larve sono predatori, con un regime dietetico polifago.\nSistematica.\nOltre alla citata discordanza sulla posizione sistematica dei Megalotteri, si segnala che la suddivisione interna degli schemi pi\u00f9 recenti non annovera la famiglia dei Rhaphididae, che etologicamente e morfologicamente si differenzia nettamente dal resto dei Megalotteri. Le classificazioni pi\u00f9 recenti elevano infatti i Rafididi al rango di ordine con il nome \"Raphidioptera\".\nIn Europa sono rappresentati solo le famiglie Rhaphididae e Sialidae"}
{"id": "1486506", "revid": "767487", "url": "https://it.wikipedia.org/wiki?curid=1486506", "title": "Blak Vomit", "text": "I Blak Vomit sono una punk band italiana originaria della provincia di Varese attiva dal 1989, noti con il nome di Le Iene tra il 1999 ed il 2003.\nStoria del gruppo.\nLa band nasce dall'incontro tra il cantante Jena ed il batterista Tromba.\nIl primo omonimo demo autoprodotto \u00e8 del 1992, cui fa seguito nel 1993 il primo vero disco: \"Nausea da Punk\". Il loro secondo lavoro, \"Spruzzuppen\", esce nel 1995, e nel 1996 pubblicano l'EP dal vivo \"Fantasma Live\".\nDopo una lunga serie di concerti e partecipazioni ad eventi live come Milano suona, vengono presi sotto contratto dal produttore Franco Godi (gi\u00e0 con Articolo 31 e Gemelli DiVersi) e cambiano nome in Le Iene; con questa formazione aprono al Monza Rock Festival nel 1999.\nNel 2003 si ha il ritorno alle origini con il vecchio nome Blak Vomit e la realizzazione di un nuovo lavoro: \"Kalifornia Paranoia\". I successivi lavori sono \"Club 100\" (2004), \"Il pazzo\" (2005), \"Bastida Pancarana\" (2006), \"La Fortuna degli stronzi\" (2007) e\" Karnefixina\" (2010).\nNel 2012 esce \"Manifext\", riedizione di 10 brani, che include oltre ai classici \"Miss Italia\", \"Alcool\" e \"Paura\" anche le versioni riarrangiate di \"Oltre la morte\" e \"Mai\".\nPer il 30 giugno 2017 viene annunciata l'uscita del nuovo album \"Macelleria Soxial\" per la Indiehub. Dall'album vennero estratti due videoclip, \"Cambio\" che usc\u00ec il giorno prima del disco, e \"Licenziato al volo\", che vedeva come protagonista la calciatrice Marta Fabris.\nNel gennaio 2018 il loro brano \"Lavatrice\" viene inserito nella compilation \"Rock 'n' Roll\" edita da Universal."}
{"id": "1486510", "revid": "729019", "url": "https://it.wikipedia.org/wiki?curid=1486510", "title": "Stazione di San Vincenzo", "text": "La stazione di San Vincenzo \u00e8 una stazione ferroviaria a servizio del comune di San Vincenzo sulla linea Livorno-Roma.\nLa gestione degli impianti \u00e8 affidata a Rete Ferroviaria Italiana che classifica questa stazione come \"Silver\".\nStoria.\nLa stazione venne aperta nel con l'inaugurazione del tratto Vada-Follonica della Ferrovia Maremmana.\nStrutture ed impianti.\nIl fabbricato viaggiatori si compone su due piani; dal fabbricato principale partono due altri fabbricati ad un solo piano costruiti in epoca successiva.\nLa stazione disponeva di uno scalo merci a nord della stazione che comprendeva anche un magazzino merci. Oggi questo scalo \u00e8 stato completamente smantellato ad eccezione del magazzino ed \u00e8 stato sostituito da un altro scalo merci ad est dove per\u00f2 non \u00e8 presente un magazzino.\nCaratteristiche.\nLa stazione dispone di 3 binari passeggeri e 2 (di cui uno tronco) per i treni merci. \nIl primo binario viene usato per i treni in direzione Pisa e Firenze, al secondo binario fermano i treni per Campiglia Marittima, Grosseto e Roma mentre il binario 3 viene usato per le eventuali precedenze fra treni.\nTutti i binari destinati al servizio passeggeri sono dotati di banchina e collegati fra loro da un sottopassaggio.\nSolo il binario 1 \u00e8 protetto da una pensilina.\nGli spazi antistanti lo scalo merci ospitano anche una BTS del servizio GSM-R di RFI.\nServizi.\nLa stazione fino a poco tempo fa disponeva di una sala di attesa, biglietterie e dei bagni pubblici; a causa di alcuni atti vandalici Trenitalia e Rete Ferroviaria Italiana hanno chiuso tutti questi spazi e hanno ceduto al comune i locali che erano prima della biglietteria e della sala di attesa.\nSuccessivamente il comune ha ristrutturato i locali e li ha trasformati in un ufficio informazioni turistiche aperto solo l'estate.\nI servizi rimanenti sono stati spostati all'esterno del fabbricato viaggiatori sulla parete Sud. Oggi la stazione dispone di:\nMovimento.\nPasseggeri.\nLa stazione \u00e8 movimentata, specialmente nel periodo estivo, in quanto San Vincenzo \u00e8 una nota localit\u00e0 balneare della Costa degli Etruschi; secondo RFI, al 2007 il flusso passeggeri (divisione regionale) di questa stazione era di 400 persone circa al giorno.\nIn questa stazione fermano solo treni regionali. Dispone anche di monitor per la segnalazione in tempo reale dei treni in arrivo e in partenza.\nMovimento merci.\nLa stazione ha un ruolo importante nel movimento delle merci, per lo stabilimento della Solvay Group posta a Rosignano, in quanto il calcare destinato alla fabbrica viene estratto dalla vicina montagna. Il prodotto estratto nella zona collinare di San Carlo viene trasportato con un'apposita teleferica alla stazione, e da qui scaricato sui carri ferroviari, che vengono poi trasferiti a Rosignano Solvay, dove viene effettuata la lavorazione del carbonato di sodio."}
{"id": "1486512", "revid": "120421998", "url": "https://it.wikipedia.org/wiki?curid=1486512", "title": "Barnaba da Modena", "text": "Biografia.\nEgli fu attivo soprattutto in Liguria, in Piemonte e a Pisa a met\u00e0 del XIV secolo.\nLa sua formazione artistica avvenne nell'ambito dei movimenti pittorici emiliani, dove sub\u00ec l'influenza di Vitale da Bologna.\nBarnaba venne citato per una sua opera gi\u00e0 nel 1361 a Genova e tre anni dopo fu impegnato negli affreschi della cappella del Palazzo Ducale e nel 1370 produsse un'ancona per la Loggia dei Mercanti e la \"Crocifissione\" ora al Museo civico Amedeo Lia di La Spezia.\nDopo un periodo di soggiorno piemontese, il pittore venne invitato a Pisa dalla Fabbrica del Duomo per la decorazione del Camposanto. Nella citt\u00e0 toscana sono rimaste due \"Madonne\" di Barnaba, conservate presso il Museo Nazionale.\nUn suo dipinto si trova nella Chiesa di San Giovanni Battista ad Alba, mentre un polittico \u00e8 conservato presso la Chiesa di San Dalmazzo a Savona.\nLa sua \"Vergine con Bambino\" dipinta in stile bizantino si trova invece presso il Museum of Fine Arts a Boston, Massachusetts, mentre la sua \"S.Caterina\" \u00e8 conservata alla collezione Cruz di Santiago del Cile, il suo \"Giudizio finale\" \u00e8 visibile in S. Agostino a Genova. Altri dipinti come \"La Pentecoste\" e \"Scene della Vergine - Crocifissione - La Trinit\u00e0\" sono esposti alla National Gallery di Londra.\nIl suo gusto pittorico, partendo dalla vivace scuola emiliana, sub\u00ec influenze di tipo bizantineggiante e qualche spunto gotico che avvicinarono l'artista alla scuola senese."}
{"id": "1486513", "revid": "181699", "url": "https://it.wikipedia.org/wiki?curid=1486513", "title": "Scuola delle Annales", "text": ""}
{"id": "1486523", "revid": "33277", "url": "https://it.wikipedia.org/wiki?curid=1486523", "title": "Duke Blue Devils", "text": ""}
{"id": "1486527", "revid": "287204", "url": "https://it.wikipedia.org/wiki?curid=1486527", "title": "Zbigniew Rybczynski", "text": ""}
{"id": "1486542", "revid": "1573940", "url": "https://it.wikipedia.org/wiki?curid=1486542", "title": "Trigramma", "text": "In linguistica, il trigramma \u00e8 una sequenza di tre grafemi che identificano un fonema (o un gruppo di fonemi) diverso dai fonemi rappresentati dalle lettere che lo compongono."}
{"id": "1486545", "revid": "125768865", "url": "https://it.wikipedia.org/wiki?curid=1486545", "title": "Seibu Kaihatsu", "text": "La Seibu Kaihatsu, inizialmente chiamata Seibu Denshi e spesso abbreviata in Seibu, \u00e8 stata una software house giapponese specializzata nella produzione di videogiochi arcade.\nFondata nel 1982, inizi\u00f2 la sua attivit\u00e0 nel 1983 con il gioco fantascientifico \"Stinger\", videogioco fortemente ispirato a \"Zaxxon\" della SEGA.\nNegli anni ottanta sforn\u00f2 una serie di giochi di discreto valore (alcuni di questi sotto licenza dalla Taito) tra i quali spicca \"Dynamite Duke\" del 1989, celebre anche per i porting su console SEGA.\nMa fu l'anno dopo, il 1990, che la Seibu Kaihatsu venne consacrata dal proprio gioco pi\u00f9 celebre, quel \"Raiden\" che successivamente dar\u00e0 alla luce altri sette videogiochi tra sequel e spin-off, diventando cos\u00ec uno dei migliori sparatutto arcade.\nLa Seibu riusc\u00ec ad affermarsi anche nel campo dei videogiochi di calcio con il titolo \"Seibu Cup Soccer\" del 1991, molto gettonato in Europa almeno fino alla met\u00e0 degli anni novanta."}
{"id": "1486549", "revid": "287204", "url": "https://it.wikipedia.org/wiki?curid=1486549", "title": "Aur\u00e8s", "text": "LAur\u00e8s (in berbero e , \"Monti dell'Awr\u0101s\"; in francese spesso trattato come un plurale: \"les Aur\u00e8s\") \u00e8 un massiccio montuoso nell'est dell'Algeria. Il suo nome si \u00e8 mantenuto sostanzialmente inalterato fin dall'antichit\u00e0, dal momento che presso gli antichi romani era conosciuto come \"Aurasius mons\".\nGeomorfologia.\nL'Aur\u00e8s costituisce la parte orientale dell'Atlante presahariano. Il suo punto culminante \u00e8 il Djebel Chelia (Monte Chelia), alto 2328\u00a0metri.\nLa morfologia del massiccio non offre quasi passaggi in senso nord/sud, ma vi \u00e8 una depressione sinclinale, percorsa dal \"Souf Amellal\" (, dialett. \"oued el-Abiod\", ossia \"Fiume bianco\"), che la attraversa parzialmente in direzione nord-est/sud-ovest.\nPopolazione.\nQuesta regione \u00e8 popolata da berberi di lingua tashawit. La regione dell'Aur\u00e8s comprende le \"wil\u0101ya\" di: Batna, Khenchela, Oum el-Bouaghi, Souk Ahras, Tebessa e la parte nord della \"wil\u0101ya\" di Biskra. Il territorio di lingua tashawit \u00e8 comunque pi\u00f9 vasto ancora e comprende inoltre la parte meridionale della \"wil\u0101ya\" di Guelma."}
{"id": "1486557", "revid": "984922", "url": "https://it.wikipedia.org/wiki?curid=1486557", "title": "Porto di Vico Equense", "text": "Il porto di Vico Equense \u00e8 un piccolo scalo marittimo, a servizio della citt\u00e0 di Vico Equense: in realt\u00e0 la citt\u00e0 ha anche un altro porto, quello di Seiano, nei pressi dell'omonima frazione, di dimensioni maggiori, dove viene effettuato anche servizio passeggeri.\nUbicazione.\nIl porto \u00e8 situato in una conca della penisola sorrentina, sotto il costone sul quale sorge Vico Equense: la citt\u00e0 infatti si trova pi\u00f9 in alto rispetto al porto ed \u00e8 collegato ad esso tramite un servizio di autobus, che partono principalmente dalla stazione di Vico Equense.\nStrutture e Servizi.\nIl porto \u00e8 di dimensioni ridotto ed \u00e8 protetto da una scogliera. Nel piccolo specchio d'acqua trovano riparo alcuni pescherecchi e piccole barche di pescatori. Inoltre sono ancorate anche piccole barche di locali per un uso turistico: tali barche sono sempre di dimensioni ridotte.\nL'area del porto \u00e8 viva soprattutto nel periodo estivo, quando sono aperti locali e ristoranti: inoltre all'interno del porto sorgono alcune spiagge che grazie al poco movimento di barche e alla pulizia delle acque vengono utilizzate da numerosi bagnanti."}
{"id": "1486559", "revid": "486946", "url": "https://it.wikipedia.org/wiki?curid=1486559", "title": "Seibu Denshi", "text": ""}
{"id": "1486560", "revid": "486946", "url": "https://it.wikipedia.org/wiki?curid=1486560", "title": "Seibu", "text": ""}
{"id": "1486564", "revid": "767487", "url": "https://it.wikipedia.org/wiki?curid=1486564", "title": "Per Firenze", "text": "Per Firenze (il cui titolo viene a volte riportato anche come Alluvione di Firenze) \u00e8 un film-documentario girato nel 1966 da Franco Zeffirelli e prodotto dalla RAI, nel quale viene illustrata e descritta la situazione della citt\u00e0 di Firenze durante l'alluvione del 4 novembre 1966 e nei giorni immediatamente successivi.\nLa voce narrante del documentario \u00e8 per buona parte quella non doppiata dell'attore gallese Richard Burton, che in quello stesso periodo partecipava assieme al regista Zeffirelli alle riprese del film \"La bisbetica domata\".\nTrama.\nNella prima parte del documentario, uscito un mese esatto dopo gli avvenimenti, sono contenute le immagini dell'alluvione e delle conseguenze che essa ha portato nel capoluogo toscano, per poi essere mostrate anche le immediate reazioni dei cittadini e commercianti coinvolti.\nSuccessivamente vengono riportate alcune testimonianze e mostrato il lavoro degli \"angeli del fango\", vale a dire le numerose persone, provenienti sia da Firenze che da tutto il mondo, che sono accorse per aiutare la citt\u00e0 e gli abitanti a ritornare alla normalit\u00e0 ed a recuperare e proteggere le numerose opere d'arte. Fra gli appelli che vengono lanciati verso la fine del documentario vi \u00e8 anche quello del politico statunitense Edward Kennedy, che richiede l'aiuto da parte di americani e abitanti del mondo intero per soccorrere il capitale umano ed artistico della citt\u00e0 di Firenze.\nReazioni e riconoscimenti.\nIl documentario, del quale venne realizzata anche una versione in lingua inglese, fece il giro d'Italia e del mondo, dando un importante aiuto per l'ottenimento di numerosi aiuti ufficiali e non da parte di numerosi enti pubblici e privati.\nNel 2006, in occasione del quarantesimo anniversario dall'alluvione, la citt\u00e0 di Firenze, per mano del sindaco Leonardo Domenici, ha consegnato a Franco Zeffirelli un riconoscimento ufficiale per aver aiutato il mondo a comprendere lo stato di emergenza della citt\u00e0 in quei giorni."}
{"id": "1486566", "revid": "123439423", "url": "https://it.wikipedia.org/wiki?curid=1486566", "title": "Cleomene III", "text": "Sal\u00ec al trono nel 235 a.C. alla morte del padre Leonida II, che cinque anni prima aveva fatto giustiziare il collega re euripontide Agide IV e ne aveva fatto sposare la vedova Agiatide al figlio. Secondo la testimonianza di Plutarco fu Agiatide ad illustrare a Cleomene il progetto riformatore del suo primo marito, che proprio per questo era stato fatto uccidere da Leonida, e a convincerlo a seguirne il progetto una volta salito al potere.\nIl progetto di Agide consisteva in una riforma finanziaria che sanciva il condono totale dei debiti e in una riforma agraria che prevedeva la redistribuzione delle terre tra gli Spartani. L'intento era quello di riequilibrare cos\u00ec le ricchezze tra i cittadini in modo da ricostituire le condizioni sociali ed economiche per far tornare Sparta ad una posizione di egemonia nel Peloponneso.\nBen consapevole del fallimento del suo predecessore Agide, che era riuscito ad applicare il condono dei debiti ma non la riforma agraria, Cleomene, per ottenere il suo scopo, innanzitutto aument\u00f2 il suo prestigio militare scatenando la cosiddetta guerra cleomenea contro la lega achea. Sconfitti i nemici al monte Liceo, a Ladocea (227 a.C.) e a Dime (226 a.C.) ed eliminati con un attentato gli efori, i supremi magistrati spartani, ottenne in questo modo i poteri assoluti per applicare la riforma agraria. Per rendere meno odioso il potere assoluto, associ\u00f2 al trono il fratello Euclida, in spregio alla diarchia spartana che prevedeva due re di famiglie differenti ad esercitare contemporaneamente la sovranit\u00e0.\nNel frattempo Arato, lo stratego della lega achea, si alle\u00f2 col re di Macedonia Antigono III Dosone e col suo aiuto riusc\u00ec a sconfiggere definitivamente Cleomene a Sellasia. Antigono conquist\u00f2 Sparta, ne abol\u00ec la millenaria diarchia ed instaur\u00f2 al suo posto una repubblica fedele al regno di Macedonia. Cleomene riusc\u00ec invece a fuggire ad Alessandria, presso la corte del re d'Egitto Tolomeo III (222 a.C.).\nQui Cleomene soggiorn\u00f2 per alcuni anni in una condizione di prigionia dorata finch\u00e9, fallito un estremo tentativo di ribellione e di fuga, si suicid\u00f2 assieme ai compagni che gli erano rimasti fedeli (219 a.C.).\nBiografia.\nOrigini e ascesa al trono.\nCleomene era il figlio primogenito del re Leonida II e di sua moglie Cratesiclea. Suoi fratelli erano Euclida, che sarebbe a sua volta diventato re, e Chilonide, la futura moglie di Cleombroto II.\nSecondo la testimonianza di Plutarco, il suo maestro di filosofia fu Sfero di Boristene, uno dei pi\u00f9 noti discepoli di Zenone di Cizio.\nCleomene aveva circa venti anni quando il re euripontide Agide IV, collega del padre Leonida, aveva promulgato col sostegno dell'eforo Lisandro una riforma che prevedeva il condono dei debiti e la redistribuzione delle terre tra i cittadini. Lo scopo di Agide era quello di riequilibrare le ricchezze tra gli Spartani: l'abolizione del divieto di vendita delle propriet\u00e0 terriere, decisa circa centocinquanta anni prima dall'eforo Epitadeo, aveva infatti portato all'accumulo di quasi tutti i latifondi nelle mani di pochi cittadini, soprattutto donne, lasciando all'indigenza la stragrande maggioranza degli Spartani. Molti di essi avevano per questo contratto debiti ingenti e versavano in condizioni di estrema povert\u00e0.\nLeonida, per\u00f2, osteggi\u00f2 la riforma del collega per non privarsi delle sue ingenti ricchezze e per questo fu deposto e mandato in esilio dall'eforo Lisandro (242 a.C.), col pretesto di un'antica legge che vietava ai re di sposarsi con donne straniere (Cratesiclea era infatti di origine persiana). Leonida fu sostituito sul trono dal genero Cleombroto II.\nAgide riusc\u00ec nell'applicazione del condono dei debiti, ma la decadenza di Lisandro dal suo incarico (il mandato degli efori durava infatti un solo anno e non era rinnovabile), gli ostacoli frapposti dal nuovo eforo Agesilao, che non voleva privarsi dei suoi latifondi, e la partecipazione ad una campagna militare contro la lega etolica ritardarono per\u00f2 l'applicazione della riforma agraria, finch\u00e9 Leonida riusc\u00ec a tornare sul trono (241 a.C.).\nLeonida, dopo aver mandato a sua volta in esilio Cleombroto e sua moglie Chilonide, che era sua figlia (e sorella di Cleomene), sostitu\u00ec gli efori in quel momento in carica con altri magistrati da lui stesso nominati e fece condannare a morte il collega Agide. Per la prima volta dalla sua fondazione, un re di Sparta veniva giustiziato; assieme a lui furono strangolate la madre Agesistrata e la nonna Archidamia, sostenitrici della sua politica riformatrice.\nDopo la morte di Agide, il trono euripontide pass\u00f2 ad Eudamida III, figlio neonato del re, mentre Leonida costrinse Agiatide, vedova di Agide e madre di Eudamida III, a sposare suo figlio Cleomene, che pure era ancora troppo giovane per il matrimonio secondo le tradizioni spartane.\nSecondo il racconto di Plutarco fu proprio Agiatide ad illustrare al secondo marito il progetto del primo coniuge, convincendolo a proseguirne la riforma in spregio alla politica conservatrice del padre Leonida. Plutarco testimonia che Cleomene era molto innamorato della moglie, tanto che, durante la guerra cleomenea, non mancava di tornare a Sparta ogni volta che poteva, anche solo per poche ore, col solo scopo di rivederla.\nAlla morte di Leonida, Cleomene divenne re (235 a.C.), all'et\u00e0 di circa venticinque anni circa, e mise immediatamente in atto il suo progetto di perfezionamento della riforma di Agide. Secondo la testimonianza di Plutarco, inizialmente il re non confid\u00f2 a nessuno le sue intenzioni, se non all'amico Senare.\nScoppio della guerra cleomenea.\nCleomene approfitt\u00f2 delle provocazioni della lega achea, che aveva causato alcuni incidenti al confine con l'Arcadia, per ottenere dagli efori il mandato per muovere guerra contro la lega stessa, dando inizio alla cosiddetta guerra cleomenea (228 a.C.). Secondo la testimonianza di Plutarco, Cleomene riteneva pi\u00f9 opportuno realizzare il suo progetto in tempo di guerra, forte dei poteri militari che esercitava il re, piuttosto che in tempo di pace, quando gli efori avevano invece il pieno controllo politico.\nIl giovane re occup\u00f2 il tempio di Atena a Belbina, al confine tra la Laconia e l'Arcadia, ma fu poi costretto dagli efori a ritirarsi perch\u00e9 aveva solo trecento opliti con s\u00e9. Quando Arato, stratego della lega, occup\u00f2 Cafie, Cleomene reag\u00ec devastando l'Argolide e suscitando la reazione di Aristomaco, lo stratego della lega in carica nel 228 a.C., che si prepar\u00f2 alla battaglia campale. Aristomaco fu per\u00f2 immediatamente costretto da Arato al ritiro, nonostante gli Achei avessero a disposizione ventisettemila opliti e gli Spartani solo cinquemila. Il prestigio di Arato era infatti cos\u00ec notevole che riusciva ad imporre la sua volont\u00e0 anche negli anni in cui non era ufficialmente in carica come stratego (di solito esercitava questa magistratura ad anni alterni).\nSuccessivamente, Cleomene soccorse gli alleati Elei, che erano a loro volta stati attaccati dalla lega achea, sbaragliando l'esercito acheo nella battaglia del Monte Liceo, al confine tra Arcadia ed Elide (227 a.C.) La disfatta delle truppe achee, che erano state colte di sorpresa dagli Spartani mentre si stavano ritirando dall'Elide, fu tale che si sparse addirittura la voce che lo stesso Arato fosse morto. Lo stratego della lega non si diede per\u00f2 per vinto e poco dopo riusc\u00ec a strappare Mantinea agli Spartani.\nFu in quel periodo che mor\u00ec l'altro re Eudamida III, figliastro di Cleomene, e fu sostituito da Archidamo V, fratello di Agide, che fu richiamato per l'occasione a Sparta dall'esilio dove si trovava. Archidamo fu per\u00f2 assassinato poco dopo essersi insediato sul trono e Cleomene fece eleggere al suo posto suo fratello Euclida, creando il precedente, unico per altro nella storia di Sparta, di due re della stessa dinastia contemporaneamente sul trono.\nNell'estate del 227 a.C. Cleomene, dopo aver occupato la roccaforte di Leuttra, nell'area di Megalopoli, affront\u00f2 di nuovo l'esercito acheo, guidato da Arato di Sicione e da Lidiada di Megalopoli, e lo sbaragli\u00f2 nella battaglia di Ladocea, uccidendo in battaglia lo stesso Lidiada. Forte di questa nuova vittoria, Cleomene si prepar\u00f2 al colpo di Stato per imporre la riforma agraria che da tempo aveva progettato. Secondo la testimonianza di Plutarco, il re di Sparta aveva confidato i suoi propositi al patrigno Megistonoo, il secondo marito di Cratesiclea, e ad altri amici fidati.\nAttentato agli efori e riforma.\nPer mettere in atto il suo progetto riformatore, Cleomene decise innanzitutto di eliminare gli efori, in modo da esercitare un potere assoluto su Sparta.\nSecondo la testimonianza di Plutarco, mentre stava tornando in citt\u00e0 dopo la vittoria di Ladocea, il re invi\u00f2 il messaggero Euriclida alla mensa degli efori, dove i cinque magistrati pranzavano insieme come di consueto, per riferire un finto messaggio. Mentre gli efori erano intenti ad ascoltare le parole del messaggero, entrarono nella stanza da pranzo alcuni sicari inviati dal re che, sguainate le spade, assalirono di sorpresa i magistrati. Quattro di essi morirono sul colpo mentre il quinto, che si chiamava Agileo, fu colpito solo di striscio ma si butt\u00f2 a terra fingendosi morto. Successivamente, approfittando della confusione, riusc\u00ec a fuggire.\nCleomene si impadron\u00ec quindi del potere assoluto (condiviso col fratello Euclida che aveva associato come collega al trono), giustificando il colpo di Stato col pretesto che la magistratura degli efori non era stata introdotta dall'antico legislatore Licurgo, ma solo in epoca pi\u00f9 tarda, ai tempi delle guerre messeniche, quando i entrambi i re erano cos\u00ec impegnati militarmente che avevano bisogno di alcuni assistenti per l'amministrazione ordinaria della citt\u00e0. Successivamente, questi magistrati si erano impadroniti di autorit\u00e0 sempre pi\u00f9 estese, fino a svuotare quasi completamente la regalit\u00e0 di ogni potere.\nEliminati gli efori, Cleomene us\u00f2 i pieni poteri cos\u00ec ottenuti per completare la totale remissione dei debiti iniziata da Agide e per distribuire 4000 lotti uguali di terreno, requisiti ai latifondisti, ad altrettanti nuovi cittadini, scelti tra gli \"hypomeiones\" (ossia appartenenti a famiglie di Spartiati che erano stati esclusi dai diritti politici per insufficienti requisiti di censo) e i Perieci. La cittadinanza fu inoltre estesa ad alcuni stranieri, che erano stati giudicati idonei a divenire cittadini spartani e verso la fine del regno, e anche a molti Iloti in grado di pagare per il proprio affrancamento. Per integrare i nuovi cittadini nelle istituzioni spartane Cleomene ripristin\u00f2 l'obbligatoriet\u00e0 dell'agogh\u00e9, ossia il tradizionale rigido sistema di educazione la cui istituzione era attribuita a Licurgo.\nEgemonia sul Peloponneso.\nIl massiccio aumento del numero di cittadini permise di rafforzare l'esercito spartano, che miglior\u00f2 anche la sua efficienza grazie a varie riforme militari introdotte dal sovrano; le riforme sociali attirarono inoltre le simpatie di diverse \"poleis\" nei confronti di Sparta: l'effetto combinato di questi due fattori permise a Cleomene di attuare una vittoriosa politica di espansione, conquistando diverse citt\u00e0, tra le quali Mantinea, Tegea e Dime, dove gli Spartani inflissero un'altra sconfitta agli Achei, guidati nell'occasione dallo stratego Iperbata (battaglia di Dime, autunno 226 a.C.) e restaurando cos\u00ec l'egemonia spartana sul Peloponneso (226 a.C.). Agli alleati Elei Cleomene restitu\u00ec diversi territori, tra i quali la stessa Dime, che erano precedentemente caduti in mano achea.\nSecondo la testimonianza di Plutarco, dopo la sconfitta di Dime ed il temporaneo ritiro di Arato dalla guida della lega, gli Achei invitarono Cleomene ad una conferenza di pace a Lerna ma il re spartano non pot\u00e9 parteciparvi per un'improvvisa malattia (225 a.C.). Lo storico di Cheronea attribuisce a questo contrattempo imprevisto la rovina di Sparta e dell'intera Grecia, in quanto Arato ne approfitt\u00f2 per accordarsi con gli storici nemici della lega achea, i Macedoni.\nIn particolare, dopo aver inviato a Pella due ambasciatori megalopoliti per aprire le trattative, si alle\u00f2 col re Antigono III Dosone. In cambio del suo sostegno, al re macedone Arato promise di restituire la rocca dell'Acrocorinto, che diciotto anni prima egli stesso aveva strappato al predecessore di Dosone: Antigono II Gonata.\nForte dell'alleanza coi Macedoni, Arato imped\u00ec lo svolgersi della nuova conferenza di pace che, una volta guarito Cleomene dalla malattia, avrebbe dovuto svolgersi ad Argo. Cleomene allora continu\u00f2 la guerra, dapprima conquistando, con l'aiuto di Aristomaco (che era passato dalla sua parte), la stessa Argo, che mai era stata vinta dagli Spartani prima d'allora, e poi Fliunte, Sicione e Corinto, con l'esclusione della rocca di Acrocorinto, dove rimase una guarnigione achea.\nLa Macedonia entra in guerra.\nNel 224 a.C. Antigono III Dosone, alla testa del suo esercito, giunse in Grecia attraverso un passo del monte Gerania. Cleomene lo affront\u00f2 con una tattica di guerriglia, evitando cos\u00ec la battaglia campale e cercando di prendere tempo finch\u00e9 il nemico non avesse esaurito le scorte alimentari. Gli arriv\u00f2 per\u00f2 improvvisamente la notizia della perdita di Argo, che si era ribellata.\nCleomene invi\u00f2 allora il patrigno Megistonoo a riconquistare la citt\u00e0, ma questi fu sconfitto ed ucciso in battaglia. In seguito alla perdita di Argo, Cleomene dovette ritirarsi anche da Corinto. Dopo aver cercato invano di riconquistare Argo, il re spartano decise di ritirarsi verso Sparta e, mentre si trovava in transito a Tegea, fu raggiunto da un messaggero che gli comunic\u00f2 la morte improvvisa della moglie Agiatide.\nTornato a Sparta, ricevette dal re d'Egitto Tolomeo III una proposta di aiuti, purch\u00e9 il re di Sparta mandasse ad Alessandria come ostaggi la madre Cratesiclea ed uno dei suoi due figli minorenni. Chiesto il consenso della madre, Cleomene accett\u00f2.\nAntigono conquist\u00f2 Tegea, Mantinea ed Orcomeno, mentre Cleomene prese Megalopoli con un attacco a sorpresa (223 a.C.). Dapprima, il re di Sparta cerc\u00f2 di convincere i Megalopoliti a sciogliere l'alleanza con la lega achea, ma poi, al netto rifiuto da parte di Filopemene, Cleomene rase al suolo la citt\u00e0 e si ritir\u00f2 a Sparta, lasciando nello sgomento l'intera lega achea, per la rapidit\u00e0 dell'azione e la completa distruzione di una delle citt\u00e0 pi\u00f9 importanti dell'intero Peloponneso. In seguito, Cleomene inizi\u00f2 a devastare l'Argolide, fino ad arrivare alla mura di Argo, dove si trovava Antigono, cercando la battaglia. Il re macedone per\u00f2, nonostante gli insulti degli Argivi che lo spronavano a combattere, ritenne pi\u00f9 prudente attendere ed organizzare una contro-offensiva pi\u00f9 strutturata.\nSconfitta e fuga.\nNel 222 a.C., nella piana di Sellasia, le forze riunite della lega e dei Macedoni affrontarono finalmente l'esercito degli Spartani. Per rinforzare il suo esercito, Cleomene aveva riscattato la libert\u00e0 di seimila iloti ed aveva consentito loro di arruolarsi.\nNonostante i rinforzi, la disfatta degli Spartani fu completa: secondo la testimonianza di Plutarco, dei seimila soldati lacedemoni, ne sopravvissero solo duecento ed anche i mercenari furono decimati.\nSecondo il racconto di Plutarco, che a sua volta cita Filarco, la disfatta spartana fu causata dal tradimento di Damotele, il capo della Crypteia, l'antica istituzione spartana a quel tempo probabilmente organizzata come una sorta di polizia segreta. Damotele avrebbe infatti ingannato Cleomene sulla reale posizione occupata nello schieramento acheo dagli Illiri e dagli Acarmani, temibili mercenari al servizio macedone, portando cos\u00ec il sovrano spartano ad un'errata strategia di disposizione dei reparti del suo esercito. A Sellasia mor\u00ec anche Euclida, fratello di Cleomene e suo collega sul trono.\nCleomene riusc\u00ec invece a salvarsi e a fuggire a Sparta. Da qui si diresse rapidamente verso il porto di Gytheio, da dove salp\u00f2 prima dapprima per Citera, poi per l'isola di Egialia ed infine per Cirene in Libia. Qui sbarc\u00f2 per recarsi via terra ad Alessandria d'Egitto, dove Tolomeo III lo accolse con tutti gli onori, fornendogli anche, secondo la testimonianza di Plutarco, uno stipendio annuo di ventiquattro talenti, somma che Cleomene utilizz\u00f2 per aiutare suoi amici profughi.\nNel frattempo, Antigono entr\u00f2 in Sparta, dove tratt\u00f2 la popolazione con mitezza: abol\u00ec per\u00f2 le leggi che erano state promulgate da Cleomene, restaur\u00f2 l'eforato ed istitu\u00ec, per la prima volta dalla fondazione di Sparta (avvenuta, secondo la tradizione, circa mille anni prima), una forma di repubblica al posto della tradizionale diarchia.\nPoco dopo, il re macedone dovette tornare precipitosamente in Macedonia, che era stata nel frattempo invasa dall'esercito degli Illiri. Plutarco testimonia che i messaggeri che portavano la notizia dell'improvvisa invasione illirica arrivarono subito dopo la battaglia di Sellasia, tanto che lo storico di Cheronea annota che se Cleomene fosse riuscito a rimandare la battaglia di soli due giorni, il re macedone non avrebbe ingaggiato lo scontro ma si sarebbe ritirato in Macedonia per intervenire in difesa della patria, lasciando libero Cleomene di trattare la pace con la lega achea a qualsiasi condizione avesse desiderato.\nFine.\nPoco dopo l'arrivo di Cleomene ad Alessandria, il re Tolomeo III mor\u00ec, prima di aver adempiuto alla sua promessa di far tornare l'ex re di Sparta in Grecia. Il successore al trono d'Egitto Tolomeo IV trattenne invece Cleomene, i suoi familiari ed i suoi amici per tre anni, in una condizione di prigionia dorata senza speranza di ritorno in patria, su consiglio del suo ministro Sosibio. L'ex re di Sparta aveva invece cercato rifugio in Egitto proprio per ottenere gli aiuti per contrattaccare i Macedoni, all'epoca avversari politici della dinastia tolemaica.\nNel 219 a.C. Cleomene tent\u00f2 il tutto per tutto per cercare di fuggire da Alessandria e, approfittando di un viaggio di Tolomeo IV a Canopo, fece spargere la voce che il re l'aveva liberato, facendo arrivare molti doni al palazzo dove si trovava, come se li avesse inviati lo stesso sovrano d'Egitto. In questo modo riusc\u00ec ad ingannare i soldati di guardia e, uscito per le vie di Alessandria coi suoi amici (secondo la testimonianza di Plutarco erano tredici in tutto), tent\u00f2 di scatenare una rivolta popolare contro il re, non riuscendovi in alcun modo. Vistosi dunque perduto, ordin\u00f2 ai suoi seguaci di ucciderlo e di sopprimersi a vicenda, raccomandando al suo amico Panteo di rimanere vivo per ultimo e di suicidarsi a sua volta solo dopo essersi assicurato che tutti gli altri fossero morti.\nTolomeo IV, tornato ad Alessandria, ordin\u00f2 di uccidere Cratesiclea, i due figli minorenni di Cleomene (uno dei quali aveva a sua volta tentato invano il suicidio) e le donne del seguito dell'ex re di Sparta, tra le quali la moglie di Panteo, che per ironia della sorte, secondo il racconto di Plutarco, si era appena ricongiunta col marito dopo aver affrontato un viaggio lungo ed avventuroso.\nStoriografia.\nLe fonti antiche sul periodo ellenistico sono poche e, in particolare, le uniche opere di cui disponiamo per poter analizzare la figura di Cleomene III sono le \"Vite parallele\" di Plutarco. Lo storico di Cheronea, infatti, dedica una delle sue \"Vite\" allo stesso Cleomene e d\u00e0 altri particolari nella \"Vita\" di Agide (associata a quello dello stesso Cleomene) e in quella di Arato.\nGli altri autori antichi, come Pausania, nominano il re spartano solo incidentalmente, con la sola eccezione di Polibio che, nelle sue Storie, descrive con accuratezza la guerra cleomenea, senza per\u00f2 dilungarsi sulla figura del re e concentrandosi invece sugli aspetti bellici e politici.\nPer scrivere le \"Vite\" di Agide e di Cleomene, Plutarco utilizz\u00f2 principalmente come fonte Filarco, che scriveva con un atteggiamento filo-spartano, mentre per la \"Vita\" di Arato lo storico di Cheronea fece uso delle \"Memorie\" autobiografiche dallo stesso stratego, che erano scritte con un evidente intento auto-apologetico e dunque ostile a Cleomene stesso.\nGrazie alla diversit\u00e0 tra questi due punti di vista presenti nelle fonti antiche, \u00e8 possibile per gli storici moderni avere sia il lato autoritario e dispotico del re di Sparta, che i suoi avversari definivano come \"fuorilegge e tiranno\" (), sia il lato riformatore e benefattore della patria, della quale Cleomene rivoluzion\u00f2 l'apparato finanziario e politico raggiungendo, pur per breve tempo, l'egemonia sul Peloponneso.\nAnche secondo Polibio, che utilizza le \"Memorie\" di Arato come fonte, Cleomene fu un tiranno, ma, per il resto, lo storico di Megalopoli non menziona per niente le riforme economiche ed istituzionali realizzate dal re di Sparta, facendo giungere i moderni alla conclusione che Polibio abbia volutamente omesso questi fatti per evidenziare solo il carattere autoritario del re e giustificare in questo modo l'alleanza acheo-macedone contro Sparta.\nSecondo la storiografa Fran\u00e7oise Lef\u00e8vre, Cleomene attu\u00f2 una politica che mescolava tradizionalismo ed innovazione: da una parte aveva infatti restaurato le leggi di Licurgo e l\"agogh\u00e9\" ed aveva introdotto la magistratura dei \"patronomoi\", custodi delle tradizioni, dall'altra aveva eliminato gli efori, promulgato la riforma finanziaria ed agraria e riformato l'esercito, introducendo l'utilizzo della falange in analogia alle truppe macedoni.\nNella letteratura.\nA Cleomene il drammaturgo John Dryden dedic\u00f2 una tragedia, scritta nell'aprile del 1692, intitolata \"Cleomenes, the Spartan Hero\".\nCleomene compare tra i personaggi del libro \u201cLa chioma di Berenice\u201d di Denis Guedj, ambientato nel III secolo a.C. nell\u2019Egitto dei Tolomei."}
{"id": "1486567", "revid": "734033", "url": "https://it.wikipedia.org/wiki?curid=1486567", "title": "Adobe Creative Suite", "text": "Adobe Creative Suite \u00e8 stata una raccolta di software per il disegno grafico, lo sviluppo di pagine web e la realizzazione di contenuti audio e video.\nLa suite veniva distribuita in quattro versioni differenti: \"Design\" (\"Standard\" e \"Premium\"), con applicazioni finalizzate alla creazione di documenti creativi, immagini e grafica; \"Web\" (\"Standard\" e \"Premium\"), con applicazioni finalizzate alla creazione di siti web; \"Production premium\", con applicazioni per la creazione, la modifica e la gestione di file multimediali come musica e filmati; \"Master Collection\", comprendente tutte le applicazioni delle altre tre edizioni.\nL'ultima versione, Adobe Creative Suite 6 (abbreviato CS6), \u00e8 stata annunciata il 23 aprile 2012 ed \u00e8 stata ufficialmente distribuita il 7 maggio 2012.\nL'anno seguente, Adobe ha comunicato che non sarebbero state rilasciate nuove versioni di Creative Suite e che gli aggiornamenti dei propri software sarebbero stati distribuiti attraverso Creative Cloud.\nNovit\u00e0.\nCS4.\nLa \"Adobe Creative Suite 4\" (CS4) fu annunciata il 23 settembre 2008; dal novembre dello stesso anno \u00e8 disponibile anche il supporto multilingue.\nTutte le applicazioni nella CS4 usano la stessa interfaccia, con un nuovo aspetto a schede, che rende possibile l'utilizzo di pi\u00f9 software nella stessa finestra. \u00c8 stato annunciato il supporto a nVidia CUDA per accelerare il rendering video. La CS4 \u00e8 inoltre creata per processori a 64 bit multi-core: Photoshop CS4, After Effects CS4, Premiere Pro CS4 e Soundbooth CS4 supportano ufficialmente il 64 bit. Comunque la versione a 64 bit \u00e8 sviluppata solo per Windows, non per Mac OS X. Nei test l'incremento delle prestazioni \u00e8 stato del 10% rispetto alla versione a 32 bit. Questo incremento \u00e8 dovuto al fatto che i programmi a 64 bit possono gestire pi\u00f9 memoria, evitando lo swap, uno dei fattori che rallentano maggiormente un processo.\nCS5.\nLa Adobe Creative Suite 5 (CS5), \u00e8 stata annunciata il 12 aprile 2010 ed \u00e8 stata ufficialmente messa in commercio il 30 aprile 2010 anche sotto forma di un trial della durata di 30 giorni.\nCS6.\nNovit\u00e0 assoluta nella CS6 \u00e8 la possibilit\u00e0 di effettuare una sottoscrizione ai servizi Adobe Creative Cloud, che permette di usare tutte le applicazioni del pacchetto su cloud e salvare le proprie creazioni su di esso. Inoltre la totalit\u00e0 delle applicazioni \u00e8 disponibile con sistema a 64 bit nativo.\nApplicazioni.\nUna breve descrizione delle applicazioni integrate nelle varie versioni della suite:\nEdizioni.\nLa tabella mostra le applicazioni presenti in ciascuna versione della suite:"}
{"id": "1486568", "revid": "599013", "url": "https://it.wikipedia.org/wiki?curid=1486568", "title": "Flip", "text": ""}
{"id": "1486572", "revid": "33689", "url": "https://it.wikipedia.org/wiki?curid=1486572", "title": "Yareta", "text": ""}
{"id": "1486573", "revid": "150109", "url": "https://it.wikipedia.org/wiki?curid=1486573", "title": "Molecola complessa", "text": ""}
{"id": "1486583", "revid": "124355411", "url": "https://it.wikipedia.org/wiki?curid=1486583", "title": "Pinacoteca civica (Ascoli Piceno)", "text": "La Pinacoteca civica di Ascoli Piceno, considerata tra le pi\u00f9 importanti della regione Marche, e dell'Italia centrale, occupa le ali Nord (interamente) e Ovest (parzialmente) del primo e del secondo piano del Palazzo dell'Arengo nella Piazza Arringo.\nStoria e descrizione.\nIl museo venne aperto il 4 agosto 1861 per iniziativa di Giorgio Paci e Giulio Gabrielli, entrambi artisti ascolani, i quali, alla prima collezione civica, raccolta a partire dall'ultimo quarto del XVIII secolo su iniziativa del prelato ascolano Alessandro Maria Odoardi, e composta di oggetti di varia tipologia (dalle opere pittoriche alle oreficerie tardogotiche sino ai papiri egizi), secondo l'idea della \"Wunderkammer\" dei collezionisti, aggiunsero un buon numero di opere, principalmente di soggetto religioso, provenienti dalle chiese e dagli edifici dei vari Ordini religiosi ascolani, i cui beni furono incamerati dallo Stato Unitario, in seguito al decreto Valerio. A questa prima sistemazione ne seguirono altre, legate agli ingressi di altri nuclei di opere, a partire dalla collezione di Antonio Ceci, acquisita nel 1924, di Ernesto Verrucci e, gi\u00e0 precedentemente, quella dei mobili della famiglia dei conti Sgariglia.\nLe attuali 15 sale espositive ospitano un ragguardevole numero di opere pittoriche su tela e su tavola, datate dal XIV al XX secolo, sculture, affreschi rimossi, raccolte numismatiche, ceramiche, strumenti musicali e miniature. Il percorso museale \u00e8 inoltre arricchito da un cospicuo arredo dallo stile Barocco allo stile Impero composto di consolles, lampadari, tendaggi. La collezione di ceramiche \u00e8 costituita da oggetti di varie manifatture italiane ed europee quali Castelli, Doccia, Meissen ed altre. La sezione costituita dalle maioliche ascolane, di cui si pu\u00f2 osservare la sua intera evoluzione, dal 2007 \u00e8 stata trasferita nel Museo dell'Arte Ceramica. Di grande riguardo \u00e8 anche la collezione di disegni e stampe, arricchitasi grazie a vari lasciti nel corso di tutto l'arco del Novecento, con fogli di Guercino, Pietro da Cortona, Pier Leone Ghezzi, Giuseppe e Lazzaro Giosafatti, Mariani, Mussini ed altri.\nTra gli artisti presenti si citano: Tiziano, Giuseppe Amisani, Guido Reni, Carlo Crivelli, Pietro Alemanno, Cola dell'Amatrice, Simone De Magistris, Luca Giordano, Carlo Maratta, Alessandro Magnasco detto il \"Lissandrino\", Bernardo Bellotto detto il \"Secondo Canaletto\", Sebastiano Conca, Giovanni Paolo Pannini, Bernardo Strozzi, Giuseppe Pellizza da Volpedo e altri. Tra gli artisti ascolani figurano opere di Ludovico Trasi, Biagio Miniera, Tommaso Nardini, Nicola Monti, Giulio Gabrielli, Ferdinando Cicconi, Domenico Ferri, Dino Ferrari e Giulia Centurelli.\nArricchiscono il percorso le sculture di Ercole Rosa, Pietro Tenerani, Nicola Cantalamessa Papotti, Romolo Del Gobbo, Ugolino Panichi, Ettore Ximenes, Alfio Ortenzi e altri ancora.\nOpere.\nIl Piviale di Niccol\u00f2 IV.\nLa pinacoteca custodisce anche un \"unicum\" magnifico e prezioso: il piviale di manifattura inglese del XIII secolo, perfettamente conservato, che il papa ascolano Niccol\u00f2 IV don\u00f2 alla Cattedrale della citt\u00e0 il 28 luglio 1288.\nIl paramento \u00e8 realizzato in tessuto di tipo sciamito, (tessitura di seta composta da due orditi, fondo e legatura, e da un numero minimo di due tramature legate in diagonale), misura cm 159X340, raro esempio di \"opus anglicanum\", arricchito di broccato a fili in oro e riccamente ornato da tre serie di figurazioni, ricamate in seta, racchiuse all'interno di clipei disposti in registri orizzontali.\nNelle tre serie si mostrano 16 ovali e 4 semiovali che recano rappresentate figure istoriate di evangelisti, pontefici, una crocifissione nell'ovale centrale, e l'immagine della Madonna.\nIn origine era decorato anche da perle e da gemme che furono poi rimosse e vendute per corrispondere la taglia imposta, nel periodo dell'invasione napoleonica, dal generale Rusca nel 1797.\nIl piviale fu rubato il 6 agosto 1902 dalla cattedrale ascolana e per due anni non se ne ebbero notizie. Nel 1904 ricomparve esposto all'interno del South Kensington Museum di Londra risultando di propriet\u00e0 dal banchiere e filantropo statunitense John Pierpont Morgan, che lo aveva acquistato ignorandone la provenienza.\nIl banchiere conosciuta la storia e il furto del manufatto lo riconsegn\u00f2 gratuitamente allo Stato Italiano il 28 luglio 1907. Da allora il Comune di Ascoli si occupa della sua custodia.\nAlcune opere pittoriche su tela e su tavola.\nSi considerano tra le pi\u00f9 rappresentative:"}
{"id": "1486589", "revid": "56818", "url": "https://it.wikipedia.org/wiki?curid=1486589", "title": "Luigi il santo", "text": ""}
{"id": "1486599", "revid": "22475", "url": "https://it.wikipedia.org/wiki?curid=1486599", "title": "Videogiochi Seibu Kaihatsu", "text": "Lista di videogiochi arcade prodotti da Seibu Kaihatsu Inc.:"}
{"id": "1486601", "revid": "916643", "url": "https://it.wikipedia.org/wiki?curid=1486601", "title": "Filippo di Mahdia", "text": "Fu un eunuco che percorse il \"cursus honorum\" della \"curia\" reale di Palermo fino a diventare uno degli uomini pi\u00f9 fidati del re Ruggero II. Alla morte di Giorgio nel 546 dell'Egira (1151 o 1152 d.C.), Ruggero lo innalz\u00f2 al pi\u00f9 alto grado del regno di Sicilia. \nNell'estate del 1153, fu inviato a compiere una spedizione militare in Tunisia. Il governatore di Bona (l'antica \"Hippo Regius\", oggi \"Annaba\") aveva chiesto aiuto a Ruggero contro gli Almohadi. Filippo conquist\u00f2 la citt\u00e0, tratt\u00f2 con riguardo la popolazione e poi torn\u00f2 da dove era venuto. Fu accolto a Palermo come un eroe \"cum triumpho et gloria\" (con trionfo e gloria) secondo Romualdo II, arcivescovo di Salerno. In base al resoconto di Romualdo, fu accusato di essersi convertito all'Islam e immediatamente imprigionato e infine riconosciuto colpevole e giustiziato su ordine del re, che avrebbe dimenticato un'offesa fatta a lui ma non una fatta a Dio. \nQuesto racconto \u00e8 probabilmente una tarda interpolazione e la sua autenticit\u00e0 \u00e8 messa in dubbio dagli studiosi. Cronisti arabi, come Ibn al-Athir, sottolineano come l'accaduto fosse da spiegare alla luce del fatto che Filippo avesse permesso a numerose ricche ed illustri famiglie di lasciare Bona dopo la conquista. \nJohn Julius Norwich trova ci\u00f2 del tutto incredibile e pensa che Ruggero, a pochi mesi dalla morte, avesse avuto un decadimento senile (riprendendo per ci\u00f2 Ugo Falcando) o a causa della sua grave malattia non avesse potuto evitare che i suoi invidiosi ministri mettessero a morte Filippo, sotto l'accusa di apostasia. \nA Filippo succedette Maione di Bari. "}
{"id": "1486603", "revid": "36426", "url": "https://it.wikipedia.org/wiki?curid=1486603", "title": "Bottini dell'olio", "text": "I Bottini dell'olio, a Livorno, costituiscono una delle pi\u00f9 caratteristiche architetture del quartiere della Venezia Nuova.\nIn origine erano destinati al deposito dell'olio; in anni recenti hanno ospitato esposizioni periodiche e una sezione della Biblioteca Labronica.\nIl piano terra fa parte del percorso espositivo del \"Museo della Citt\u00e0\".\nStoria.\nI Bottini dell'olio furono eretti nel 1705 in un'area ancora non urbanizzata della Venezia Nuova, tra il Forte San Pietro ed il Canale dei Navicelli.\nPochi decenni dopo, nel 1731, l'edificio fu ingrandito sotto la direzione di Giovanni del Fantasia e su disegno di Antonio Foggini.\nSuccessivamente, con la costruzione di alcuni magazzini privati, i Bottini persero la loro importanza e furono utilizzati come deposito di determinati generi alimentari.\nInoltre, sul finire del XIX secolo, con l'interramento del vicino Canale dei Navicelli (attuale viale Caprera), la struttura fu privata di un collegamento diretto con il porto.\nDurante la seconda guerra mondiale l'immobile fu danneggiato ed in seguito adibito al ricovero dei senzatetto; parallelamente, nel dopoguerra fu completamente isolato ad ovest per l'abbattimento delle adiacenti Case Pie, ad esclusione della piccola chiesa dell'Assunzione e di San Giuseppe.\nL'edificio \u00e8 stato restaurato una prima volta negli anni ottanta del Novecento ed in seguito divenne sede di una sezione della Biblioteca Labronica.\nA partire dal 2013 sono stati avviati ulteriori lavori di restauro per farne sede del museo civico e ampliare i locali della biblioteca.\nDescrizione.\nIl palazzo dei Bottini dell'olio \u00e8 un immobile dalla volumetria articolata, il cui fronte principale si eleva su due piani fuori terra.\nUna lapide, in cui si ricordano le fasi della costruzione, \u00e8 posta sul portone d'accesso al magazzino vero e proprio.\nIl magazzino \u00e8 costituito da un salone voltato, con pilastri tuscanici disposti su tre navate, dove un tempo erano ricavate quasi 300 vasche (i \"bottini\") per il deposito dell'olio, per una capacit\u00e0 complessiva di circa 8.000 ettolitri; i mercanti sprovvisti di magazzini propri potevano depositare l'olio dietro il pagamento di una tassa mensile.\nIl piano superiore, dove originariamente si trovavano gli alloggi per le maestranze del non distante arsenale, prima dell'ultimo restauro ospitava una sezione della Biblioteca Labronica destinata alle pubblicazioni successive al 1950.\nLa struttura, completamente rinnovata a partire dal 2013, \u00e8 divenuta sede della \"Biblioteca Comunale del Polo Culturale Bottini dell'Olio\", posta al primo piano; inaugurata il 16 dicembre 2017, ospita una sezione di volumi pubblicati a partire dall'anno 2000.\nDi poco successiva \u00e8 l'inaugurazione del \"Museo della Citt\u00e0\", posto al piano terra dell'edificio."}
{"id": "1486604", "revid": "1442080", "url": "https://it.wikipedia.org/wiki?curid=1486604", "title": "Marcelo Trobbiani", "text": "Carriera.\nClub.\nDi origini italiane, centrocampista offensivo, Trobbiani era una stella delle giovanili del Boca Juniors nei primi anni settanta.\nNel 1975 fa parte del centrocampo del Boca con Ben\u00edtez, Su\u00f1\u00e9 e Potente. Nel 1976 viene venduto all'Elche e poi al . Torna al Boca Juniors nel 1981.\nA met\u00e0 1982 si trasferisce all'Estudiantes de La Plata di Carlos Bilardo, che lo schiera come elemento di raccordo tra il centrocampo (con Russo, Ponce e Sabella) e l'attacco.\nPrima del ritiro gioca con i cileni del Cobreloa, in Ecuador, nelle file del Barcelona SC, e infine in patria, nel Talleres de C\u00f3rdoba.\nNazionale.\nDebutta nel 1973. Vince una Coppa del Mondo, quella di .\nAllenatore.\nHa allenato l'Universitario de Deportes, squadra del Per\u00f9, fino al 2004. Nel 2007 \u00e8 stato assistente di Miguel \u00c1ngel Russo sulla panchina del Boca."}
{"id": "1486607", "revid": "984922", "url": "https://it.wikipedia.org/wiki?curid=1486607", "title": "Porto di Seiano", "text": "Il porto di Seiano \u00e8 il porto principale della citt\u00e0 di Vico Equense ed uno degli scali pi\u00f9 importanti per il traffico passeggeri del golfo di Napoli: la citt\u00e0 dispone anche di un altro scalo, porto di Vico Equense, situato pi\u00f9 in centro ma di dimensioni pi\u00f9 ridotte.\nUbicazione.\nIl porto si trova in un'ampia insenatura della penisola sorrentina, presso la frazione di Seiano, a qualche chilometro dal comune di appartenenza, ossia Vico Equense. Essendo la zona di importanza turistica il porto \u00e8 collegato al centro cittadino ed alle stazioni di Seiano e Vico Equense con un servizio di autobus.\nStrutture e servizi.\nIl porto di Seiano ha una banchina costruita in modo tale da racchiudere uno specchio d'acqua all'interno del quale trovano riparo numerosi imbarcazioni di privati e pescherecci alcuni dei quali raggiungono notevoli dimensioni.\nLa strada lungo il quale sorge il porto durante il periodo estivo \u00e8 meta di numerosi turisti sia per la presenza di spiagge, che di alberghi e ristoranti."}
{"id": "1486608", "revid": "124021535", "url": "https://it.wikipedia.org/wiki?curid=1486608", "title": "Galleria d'arte contemporanea Osvaldo Licini", "text": "La Galleria d'arte contemporanea Osvaldo Licini \u00e8 una pinacoteca di Ascoli Piceno, allestita presso il complesso del Polo culturale Sant'Agostino e dedicata al pittore ascolano Osvaldo Licini.\nStoria della galleria \"Osvaldo Licini\".\nNel 1964 su iniziativa del pittore Ernesto Ercolani, fu istituita la Civica Galleria d\u2019Arte Grafica Moderna, per rappresentare i movimenti artistici del XX secolo. Inizialmente la galleria trovava sede nelle sale \"cinquecentesche\" di palazzo Malaspina. Successivamente negli anni \"settanta\" la galleria divent\u00f2 la Civica Galleria d\u2019Arte Contemporanea. Verso la fine degli anni \"novanta\" la collezione museale si allarg\u00f2 con opere di altri importanti artisti fino al trasferimento nella prestigiosa sede del Polo culturale Sant\u2019Agostino, avvenuto nel 1999.\nCollezioni.\nLa parte principale della collezione \u00e8 stata acquistata dall'amministrazione comunale di Ascoli Piceno e comprende circa ottanta opere del pittore Osvaldo Licini, provenienti dalla collezione di Caterina Celi Hellstrom, figlia adottiva della moglie di Licini. Oltre a questa, la galleria comprende dipinti di Lucio Fontana, Filippo de Pisis, Roberto Matta, Gino Severini, Hans Hartung, Giorgio Morandi ed altri.\nNel 2007 la galleria si \u00e8 ulteriormente arricchita da opere della collezione di Tullio Pericoli, per merito della collaborazione della Fondazione Carisap.\nTra le mostre temporanee ricordiamo \"Il sopra-naturale in Chagall e Licini\" (2001/2002) e \"Da Tiziano a De Chirico\" (2004). Il 18 aprile 2008 \u00e8 stata inaugurata l'antologica per il cinquantesimo anniversario della morte di Osvaldo Licini."}
{"id": "1486609", "revid": "1632387", "url": "https://it.wikipedia.org/wiki?curid=1486609", "title": "Sistema limbico", "text": "Il sistema limbico (dal latino \"limbus\", cio\u00e8 \"bordo\", \"contorno\") comprende una serie di strutture cerebrali e un insieme di circuiti neuronali presenti nella parte pi\u00f9 profonda e antica del telencefalo, connessi al lobo limbico e correlati alle funzioni fondamentali per la conservazione della specie.\nTale sistema \u00e8 conservato nella filogenesi, ma non nella funzione, essendo infatti implicato nell'integrazione dell'olfatto, della memoria a breve termine e in funzioni che si fanno pi\u00f9 complesse man mano che si sale nell'albero filogenetico, come le emozioni, l'umore e il senso di autocoscienza, che determinano il comportamento dell'individuo. Il sistema limbico svolge anche funzioni elementari come l'integrazione tra il sistema nervoso vegetativo e neuroendocrino.\nIl sistema limbico possiede due componenti: una parte relativa alla corteccia e una parte subcorticale pi\u00f9 profonda. Della parte corticale fanno parte il giro del cingolo, il paraippocampo, l'ippocampo e la corteccia relativa ai nuclei septali. Le aree subcorticali comprendono invece l'amigdala, la formazione reticolare, il nucleo anteriore del talamo, parte dell'ipotalamo e i nuclei abenulari.\nNell'ambito dell'olfatto \u00e8 da ricordare che il sistema limbico condivide con il rinencefalo numerose strutture (corteccia olfattiva primaria, complesso nucleare dell'amigdala e il neostriato ventrale) che dona quindi una forte interconnessione fra queste due porzioni di encefalo. Nell'uomo per\u00f2 le afferenze olfattive al sistema limbico sono molto marginali essendo maggiori quelle dalle aree associative della corteccia cerebrale, rendendo rinencefalo e sistema limbico due formazioni separabili e con funzioni diverse.\nIl sistema limbico \u00e8 spesso confuso e soprannominato lobo limbico che in realt\u00e0 costituisce solo una componente di tale sistema dopo che, con le recenti scoperte, si \u00e8 stabilito come numerose attivit\u00e0 attribuite al sistema limbico non corrispondono ai limiti anatomici del lobo limbico.\nDisposizione.\n\u00c8 piuttosto complicato dare una definizione della disposizione del sistema limbico, essendo un insieme di formazioni connesse al lobo limbico ma non strettamente limitate ad esso: tali strutture sono strutturalmente e filogeneticamente simili, ma non sempre continue, dal punto di vista anatomico.\nAd ogni modo, il lobo limbico si estende per la maggior parte sulla faccia mediale di ciascun emisfero ed \u00e8 compreso fra il corpo calloso e i lobi frontale, parietale e temporale. In particolare superoanteriormente \u00e8 separato dai lobi frontale e parietale grazie al \"solco del giro del cingolo\", mentre in direzione posteriore si assottiglia diventando difficilmente visibile, dove prende il nome di \"istmo\". Da qui e inferiormente \u00e8 separato dal lobo temporale dal \"solco collaterale\".\nStruttura.\nCome anticipato nell'introduzione della voce, la struttura del sistema limbico non \u00e8 ristretta al lobo limbico ma risulta essere pi\u00f9 complessa per la presenza di ulteriori formazioni non anatomicamente continue ma funzionalmente correlate. Questo quindi rende l'illustrazione delle sue componenti leggermente diversa da quella che si potrebbe trovare nelle descrizioni delle formazioni singole, in quanto deve tenere conto dei collegamenti funzionali con strutture non per forza contigue.\nLobo limbico.\nIl lobo limbico \u00e8 uno dei sei lobi che compongono gli emisferi telencefalici, insieme ai lobi frontale, parietale, occipitale, temporale e dell'insula. \u00c8 meglio visibile, vista la sua estensione, dal lato mediale dell'emisfero, circonda il corpo calloso ed \u00e8 composto dal \"giro sottocalloso\", dal \"giro del cingolo\" e dal \"giro paraippocampale\", che rappresenta la diretta continuazione posta inferiormente al corpo calloso del primo. Fra i due \u00e8 presente un assottigliamento detto \"istmo del giro del cingolo\", che rende difficile la sua identificazione. Il lobo \u00e8 separato dai lobi frontale, parietale e occipitale dal \"solco del giro del cingolo\", dal lobo temporale dal \"solco collaterale\" e dal corpo calloso grazie al \"solco del corpo calloso\". Il giro paraippocampale \u00e8 formato da tre strutture corticali (\"corteccia entorinale\", le \"cortecce delle aree 27 e 35\" e l'\"uncus\" che si piega all'indietro formando un uncino) al cui interno sono formate da una corteccia profonda filogeneticamente antica invaginatasi durante l'evoluzione.\nIppocampo.\nL'ippocampo \u00e8 una struttura nervosa presente nella profondit\u00e0 del lobo temporale facente parte della formazione ippocampale. \u00c8 diviso dal corpo calloso in una parte ventrale e in una parte dorsale: quest'ultima risulta molto rudimentale nell'uomo e costituisce l'\"indusium griseum\" e altre formazioni vestigiali.\nL'ippocampo ventrale nei Primati, invece, \u00e8 molto sviluppato e l'espansione dell'isocortex caratteristica di quest'ordine ha portato ad uno spostamento e un ripiegamento dell'allocortex ippocampale. L'ippocampo rimane comunque il costituente delle formazioni meso- e allocortex del sistema limbico.\nL'ippocampo propriamente detto risulta formato da tre lamine di mesocortex (\"subiculum\", \"presubiculum\" e \"parasubiculum\") e due lamine di allocortex (\"Corno d'Ammone\" e \"giro dentato\"). Il subiculum continua con la corteccia entorinale, un'area di isocortex del giro paraippocampale prossima al solco dell'ippocampo.\nGiro dentato e corno d'Ammone.\nIl corno d'Ammone \u00e8 stato suddiviso in tre settori: CA1, CA2 e CA3. Con CA4 si fa riferimento al giro dentato. CA3 \u00e8 il settore pi\u00f9 interno del corno e si forma dalla continuazione dei due foglietti corticali del giro dentato e prende il nome di \"ilo dell'ippocampo\" formato dalle cellule ilari, cio\u00e8 dei neuroni inibitori GABAergici. Il settore CA3 prosegue nel CA2, breve e con concavit\u00e0 opposta a quella del giro dentato, e nel settore CA1.\nNel corso della filogenesi si \u00e8 assistito ad un distacco della lamina del giro dentato che si \u00e8 ripiegato a C aperta offrendo la concavit\u00e0 al corno d'Ammone il quale la occupa con la sua estremit\u00e0.\nDall'\"alveus\", lo strato di sostanza bianca superficiale del subiculum e del Corno d'Ammone, origina la \"fimbria\", una struttura nastriforme che insieme all'alveus continua nel \"fornice\".\nFornice.\nIl fornice \u00e8 una formazione di sostanza bianca che costituisce l'organo commessurale dell'ippocampo. Si presenta sotto il corpo calloso e come la continuazione dell'alveus e della fimbria che, piegando in avanti e in alto, formano le \"gambe del fornice\". Le gambe continuano nel \"corpo\", posto dorsalmente al talamo e di fatto rappresentato dall'unione delle componenti di destra e di sinistra del fornice. Continuando anteriormente al talamo si formano le \"colonne del fornice\" due fasci simmetrici che si portano in basso: il passaggio davanti al polo anteriore del talamo delimita un foro, il \"forame interventricolare\", che permette la comunicazione fra III ventricolo e ventricolo laterale. Da qui le colonne si portano alla \"commessura anteriore\", una lamina di sostanza bianca, e si dividono in una \"porzione postcommessurale\" (costituita da circa i due terzi delle fibre) e \"precommessurale\": la prima porta all'ipotalamo, la seconda ai nuclei settali.\nLe fibre trasversali sono presenti nel \"psalterium\" (o \"lira\") o \"commessura del fornice\" compreso fra le due gambe prima che si fondano per formare il corpo facendo del fornice la formazione commessurale del sistema limbico.\nComplesso nucleare dell'amigdala.\nIl complesso nucleare dell'amigdala \u00e8 formata da tre nuclei presenti nel lobo temporale che presentano afferenze e proiezioni diverse l'uno dall'altro:\nSi usa denominare \"amigdala estesa\" alcune propaggini della sostanza grigia amigdaloidea che si estendono fuori dal lobo temporale che sono parte integrante dell'amigdala stessa dal punto di vista funzionale. Tali nuclei derivano dallo stiramento della sostanza grigia verso la base del proencefalo. La parte ventrale di queste strutture \u00e8 chiamata \"sostanza innominata\", mentre la regione dorsale \"nucleo proprio della stria terminale\". Queste strutture condividono con l'amigdala, in testimonianza del remoto legame anatomico che le univa, i neurotrasmettitori e i cotrasmettitori cio\u00e8 la somatostatina, la sostanza P, le encefaline, la dinorfina e la galanina.\nArea del setto.\nOltre ai nuclei proprio della stria terminale e alla sostanza innominata, che sono trattate come parte dell'amigdala per via della loro origine, fuori dai confini del lobo temporale sono presenti ulteriori nuclei (probabilmente) localizzati in quella che viene chiamata \"area del setto\" tra cui si ricordano: \"nuclei del setto\", \" nucleo basale di Meynert\", \"tubercolo olfattivo\", \"sostanza perforata anteriore\" e \"nucleo accumbens septi\".\nIl nucleo accumbens septi, i nuclei del setto e il tubercolo olfattivo sono ampiamente connessi anche con l'ippocampo.\nCollegamenti anatomici.\nConnessioni afferenti ippocampali.\nLe principali afferenze ippocampali sono proiezioni di natura eccitatoria provenienti dalla corteccia entorinale (detta \"area 28 di Brodmann\"). Tali connessioni possono essere suddivise in tre vie: \"via perforante\", \"via dell'alveus\" e \"via temporoammonica\". Di queste la prima \u00e8 la pi\u00f9 rappresentata.\nLa via perforante risulta essere la pi\u00f9 recente ed \u00e8 legata all'evoluzione morfologica che l'ippocampo ha subito nel corso della filogenesi.\nLe altre due vie, invece, sono filogeneticamente pi\u00f9 antiche in quanto la sequenza delle connessioni rispecchia la disposizione ancestrale delle lamine dell'ippocampo.\nVia perforante.\nLa via perforante connette le cellule dei granuli del giro dentato direttamente con le cellule piramidali del II strato della corteccia entorinale passando (e quindi \"perforando\") il subiculum. Nel giro dentato gli assoni formano le \"fibre muscoidi\" che contraggono sinapsi con le cellule piramidali della regione CA3. Qui i loro assoni dipartono verso la fimbria, ma emettono anche una collaterale, la \"collaterale di Schaffer\", che si dirige verso i dendriti delle cellule piramidali di CA1. Anche questi assoni si dividono in una componente che si dirige verso la fimbria e una che ritorna verso la corteccia entorinale. Il ritorno a tale corteccia pu\u00f2 essere diretto oppure passare per le cellule piramidali del subiculum (indirettamente).\nVia dell'alveus.\nNella via dell'alveus le fibre dalla corteccia entorinale si portano direttamente al corno d'Ammone (sia CA3 che CA1) passando per il subiculum, dove rilasciano qualche collaterali per le cellule piramidali della regione. In questa regione il messaggio nervoso viene integrano con quello proveniente dalle fibre muscoidi del giro dentato generando una convergenza fra le tre vie. La via dell'alveus prosegue attraverso il corno d'Ammone per tornare alla corteccia entorinale sia direttamente che indirettamente.\nVia temporoammonica.\nLa via temporoammonica \u00e8 formata da fibre afferenti che dalla corteccia entorinale, attraverso lo \"psalterium\", si portano al corno d'Ammone controlaterale dove contraggono sinapsi con i dendriti delle cellule piramidali. In questa regione il messaggio nervoso viene integrano con quello proveniente dalle fibre muscoidi del giro dentato generando una convergenza fra le tre vie. La via temporoammonica prosegue attraverso il corno d'Ammone per tornare alla corteccia entorinale sia direttamente che indirettamente.\nConnessioni afferenti amigdaloidee.\nL'amigdala riceve afferenze dalle cortecce sensitive, dal lobo limbico e dal talamo tramite i nuclei corticomediali e basolaterali e dall'ipotalamo e dal tronco encefalico grazie ai soli nuclei corticomediali.\nAi nuclei superficiali arrivano informazioni olfattive dirette dalla stria olfattiva laterale e indirette dalla corteccia olfattiva primaria.\nConnessioni efferenti ippocampali.\nLe efferenze si portano soprattutto alle aree associative dei lobi frontale, parietale, occipitale e temporale. Tramite la fimbria e il fornice un contingente di fibre dall'ippocampo si porta all'isocortex, fondamentale per le connessioni sottocorticali dell'ippocampo.\nTra le connessioni efferenti, sono da ricordare anche le connessioni all'interno del sistema limbico, le \"connessioni sottocorticali\", che avvengono sia tramite il sistema fimbria-fornice che attraverso la corteccia subicolare ed entorinale. Sono per la maggior parte connessioni reciproche delle quali la pi\u00f9 importante \u00e8 sicuramente quella con i nuclei del setto dal momento che \u00e8 implicata nei processi cognitivi.\nConnessioni efferenti amigdaloidee.\nLe fibre efferenti dell'amigdala si impegnano in due vie principali: la \"stria terminale\" e la \"via amigdalofuga\". La prima si presenta come un cordoncino di sostanza bianca che connette i nuclei basolaterali al talamo e all'ipotalamo. La seconda diparte dai nuclei corticomediali e in parte dai basolaterali e si dirige sempre a talamo ed ipotalamo, ma anche ai nuclei della base e al tronco encefalico.\nFunzioni.\nIl sistema limbico opera influenzando il sistema endocrino e il sistema nervoso autonomo. \u00c8 largamente connesso con il Nucleus accumbens tramite i circuiti cortico-striato-talamici, la cui degenerazione \u00e8 stata associata all'insorgere di sindromi schizofreniche.\nInoltre il sistema limbico riceve proiezioni dopaminergiche dal mesencefalo che danno vita alla \"via dopaminergica mesolimbica\" correlata ai fenomeni di gratificazione e quindi all'effetto delle sostanze d'abuso (oppioidi endogeni e alcune droghe trovano un'abbondanza di recettori in queste strutture cerebrali).\nLe proiezioni noradrenergiche provenienti dal nucleo pontino del locus coeruleus (cos\u00ec come le fibre serotoninergiche) sono invece responsabili degli attacchi di panico, ansia, paura di morire, senso di soffocamento e derealizzazione, tutti sintomi che si rinvengono nelle crisi epilettiche della corteccia limbica.\nLe proiezioni colinergiche dei nuclei del setto sono invece fondamentali per il mantenimento della memoria: lesioni di tali nuclei portano a disturbi della memoria, come nelle demenze.\nIl sistema limbico \u00e8 strettamente connesso alla corteccia prefrontale. Molti scienziati ritengono che questi circuiti limbico-frontali siano coinvolti nei meccanismo di presa di decisione in base a reazioni emozionali.\nPatologia.\nIn caso di crisi epilettiche limbiche prolungate si d\u00e0 luogo ad una forte attivazione della via perforante che causa un'eccessiva attivazione delle cellule dell'ippocampo provocandone la morte.\nLa rimozione o la mancanza dell'amigdala portano ad una tendenza all'esplorazione orale degli oggetti, assenza di paura, diminuzione dell'aggressivit\u00e0, aumentata assunzione di cibo ed esagerazione dell'impulso sessuale."}
{"id": "1486611", "revid": "767487", "url": "https://it.wikipedia.org/wiki?curid=1486611", "title": "B\u0103neasa (Giurgiu)", "text": "B\u0103neasa \u00e8 un comune della Romania di 5.277 abitanti, ubicato nel distretto di Giurgiu, nella regione storica della Muntenia.\nIl comune \u00e8 formato dall'unione di 4 villaggi: B\u0103neasa, Frasinu, Pietrele, Sf\u00e2ntu Gheorghe."}
{"id": "1486612", "revid": "161374", "url": "https://it.wikipedia.org/wiki?curid=1486612", "title": "QuasiTg", "text": ""}
{"id": "1486617", "revid": "767487", "url": "https://it.wikipedia.org/wiki?curid=1486617", "title": "Bolintin-Deal", "text": "Bolintin-Deal \u00e8 un comune della Romania di 6.181 abitanti, ubicato nel distretto di Giurgiu, nella regione storica della Muntenia.\nIl comune \u00e8 formato dall'unione di 2 villaggi: Bolintin-Deal e Mihai Vod\u0103."}
{"id": "1486619", "revid": "86343", "url": "https://it.wikipedia.org/wiki?curid=1486619", "title": "Bolintin Deal", "text": ""}
{"id": "1486623", "revid": "110157", "url": "https://it.wikipedia.org/wiki?curid=1486623", "title": "Museo dell'arte ceramica", "text": "Il Museo dell'arte ceramica si trova ad Ascoli Piceno, nel suggestivo chiostro dell'ex convento della chiesa romanica di San Tommaso che si affaccia sull'omonima piazza. Fu inaugurato il 1\u00ba giugno 2007.\nCollezioni.\nIl museo \u00e8 composto da ricche collezioni, concessi in deposito dalla Fondazione Carisap e dalla famiglia Matricardi. Dispone inoltre di un attrezzatissimo laboratorio corredato di tornio e forni.\nArticolato in cinque sezioni, conserva le ceramiche dell'antica tradizione ascolana, dai bacini in maiolica arcaica risalenti al XV secolo fino alle produzioni del XX secolo: vasi, piatti, urne, caffetterie, tazze realizzate nell\u2019\"ottocento\" dalla manifattura Paci e quelle della prima met\u00e0 del \"novecento\" dalle manifatture Matricardi e Fama.\nTra le sezioni con maggior valore artistico c'\u00e8 quella dedicata al legato di Antonio Ceci, medico e collezionista ascolano, donata al Comune di Ascoli Piceno nel 1920, dove sono conservati oggetti delle manifatture di Castelli, Deruta, Faenza, Montelupo Fiorentino, Savona e Genova e quella di notevole importanza, dedicata alla serie di mattonelle dipinte dai maggiori artisti castellani Francesco e Carlo Antonio Grue e Bernardino Gentili, provenienti dal convento ascolano di Sant\u2019Angelo Magno.\nTra le mostre temporanee ricordiamo \"Con il fuoco e con la Terra, l\u2019Arte della maiolica ad Ascoli Piceno dal XV secolo a oggi\" (2009) che celebr\u00f2 la produzione della ceramica ascolana dalla fine \"trecento\" fino ai giorni nostri, inclusa un'ampia parte dedicata ai ceramisti attualmente attivi sul territorio."}
{"id": "1486625", "revid": "767487", "url": "https://it.wikipedia.org/wiki?curid=1486625", "title": "Buc\u0219ani (Giurgiu)", "text": "Buc\u015fani \u00e8 un comune della Romania di 3.784 abitanti, ubicato nel distretto di Giurgiu, nella regione storica della Muntenia.\nIl comune \u00e8 formato dall'unione di 7 villaggi: Anghele\u0219ti, Buc\u0219ani, Goleasca, Obedeni, Podi\u0219or, Uie\u0219ti, Vadu Lat."}
{"id": "1486626", "revid": "62004", "url": "https://it.wikipedia.org/wiki?curid=1486626", "title": "NBA 50", "text": ""}
{"id": "1486629", "revid": "767487", "url": "https://it.wikipedia.org/wiki?curid=1486629", "title": "Teorema dei cinque colori", "text": "Il teorema dei cinque colori \u00e8 un risultato della teoria dei grafi, che afferma che, dato un piano suddiviso in regioni connesse (come una mappa politica delle regioni di uno Stato), queste possono essere colorate utilizzando non pi\u00f9 di cinque colori, in modo tale che non esistono due regioni adiacenti con lo stesso colore. Analogamente, afferma che ogni grafo planare pu\u00f2 essere colorato con cinque colori in modo che due vertici adiacenti siano di colore diverso. \u00c8 stato dimostrato alla fine dell'Ottocento da Percy John Heawood.\nQuesto teorema \u00e8 una conseguenza del pi\u00f9 forte teorema dei quattro colori, ma la dimostrazione di quest'ultimo \u00e8 molto pi\u00f9 complessa, ed \u00e8 stata ottenuta solo nel 1976, da Kenneth Appel e Wolfgang Haken con l'ausilio di un computer.\nLa dimostrazione di Heawood si basa su una dimostrazione fallace del teorema (allora congettura) dei quattro colori pubblicata nel 1879 da Alfred Kempe; undici anni pi\u00f9 tardi, Heawood trov\u00f2 in essa un errore, ma riusc\u00ec a modificarla per dimostrare il teorema dei cinque colori. Essa si basa su un procedimento di riduzione, in cui a partire da una mappa assegnata si diminuisce il numero di regioni presenti senza diminuire il numero di colori necessario per colorarla; al termine del procedimento, si ottiene una nuova mappa di cinque o meno regioni, che pu\u00f2 ovviamente essere colorata con cinque colori.\nVi sono sostanzialmente sei processi diversi di riduzione; ad esempio, uno di questi \u00e8 fondere regioni interamente circondate da un'altra in quest'ultima: se si hanno a disposizione almeno due colori, sar\u00e0 possibile, una volta colorata la mappa \"ridotta\", scegliere per la prima regione un colore diverso dalla seconda. Due di questi procedimenti, tuttavia, richiedono di avere a disposizione almeno cinque colori, e quindi non possono essere applicati per dimostrare il teorema dei quattro colori. "}
{"id": "1486632", "revid": "767487", "url": "https://it.wikipedia.org/wiki?curid=1486632", "title": "Bulbucata", "text": "Bulbucata \u00e8 un comune della Romania di 1.451 abitanti, ubicato nel distretto di Giurgiu, nella regione storica della Muntenia.\nIl comune \u00e8 formato dall'unione di 4 villaggi: Bulbucata, Coteni, F\u0103c\u0103u, Tei\u0219ori."}
{"id": "1486635", "revid": "110831365", "url": "https://it.wikipedia.org/wiki?curid=1486635", "title": "Coppa Kagame Inter-Club", "text": "La Coppa Kagame Inter-Club \u00e8 una competizione calcistica di club organizzata dalla CAF, che vede in palio un trofeo a cui partecipano le squadre dei paesi dell'Africa dell'est.\nFino al 2002 la manifestazione era conosciuta come Coppa CECAFA per club."}
{"id": "1486637", "revid": "124910659", "url": "https://it.wikipedia.org/wiki?curid=1486637", "title": "Stazione di Rovigo", "text": "La stazione di Rovigo \u00e8 la stazione ferroviaria che serve l'omonima citt\u00e0. Posta sulla linea Ferrovia Padova-Bologna, \u00e8 origine delle linee per Chioggia e per Verona.\nStoria.\nLa stazione venne inaugurata nel 1866, nell'ambito dell'ultimazione della linea ferroviaria che univa Rovigo a Pontelagoscuro. Il fabbricato viaggiatori ed il piazzale era caratterizzato dalla copertura delle banchine dei binari in ferro e vetro.\nLa struttura rimase invariata fino alla seconda guerra mondiale quando la stazione divenne obiettivo militare del bombardamenti alleati subendo gravi danni. Al termine del conflitto venne ricostruita assumendo l'aspetto che mantiene al giorno d'oggi. Il nuovo fabbricato viaggiatori venne completato nel 1950.\nNegli anni duemiladieci sono stati avviati alcuni interventi di manutenzione e adeguamento strutturale di tutta la stazione, con interventi estetici sia all'interno che all'esterno del fabbricato viaggiatori che sulle pensiline, rialzate e adeguate alle esigenze dei viaggiatori con disabilit\u00e0, e l'integrazione con ascensori che collegano le stesse al sottopasso di collegamento tra i vari binari. Venne inoltre realizzato un nuovo binario di fianco al binario 1, ricavato dalla parzializzazione della strada di collegamento che corre parallela ai binari, arteria stradale che a causa dei lavori pass\u00f2 dal traffico a doppio senso a un unico senso di marcia.\nStrutture e impianti.\n\u00c8 situata sulla linea elettrificata a doppio binario Padova-Bologna e da essa si diramano in direzione est, verso Adria e Chioggia (VE), la Rovigo-Chioggia a binario unico e non elettrificata, ed in direzione ovest, verso Legnago e Verona, la Verona-Legnago-Rovigo, anch'essa a binario unico e non elettrificata. Alla stazione di Rovigo fa capo anche il breve tronco non elettrificato a semplice binario per lo scalo di Rovigo Interporto. Si compone di cinque binari passanti ed uno tronco \"nord\": il primo per la linea Rovigo-Chioggia, il secondo e il terzo per la linea Bologna-Padova, il quarto e il sesto per la linea Rovigo-Legnago-Verona, il quinto \u00e8 utilizzato solo per treni regionali diretti a Padova e Venezia.\nMovimento.\nIl traffico passeggeri \u00e8 servito da Trenitalia e NTV con treni regionali, InterCity, Frecciabianca, Frecciarossa e Italo e per le linee Rovigo-Chioggia e Rovigo-Verona da un consorzio gestito dalla stessa Trenitalia assieme alla Sistemi Territoriali con treni regionali.\nDestinazioni.\nDalla stazione di Rovigo \u00e8 possibile raggiungere direttamente le principali destinazioni nazionali, con le seguenti tipologie di treni:\nOltre ad innumerevoli treni del trasporto regionale (R), diretti in ogni parte del Veneto e dell'Emilia-Romagna molto frequenti nelle ore di punta.\nServizi.\nLa stazione dispone dei seguenti servizi:\nInterscambio.\nLa piazza esterna \u00e8 il punto di interscambio con le principali linee urbane della Busitalia.\nLungo Viale Guglielmo Marconi, il viale antistante, transitano inoltre alcune autolinee extraurbane sempre gestite da Busitalia e si raggiunge l'autostazione situata nel piazzale situato alla Chiesa della Commenda che la collega a tutte le destinazioni provinciali pi\u00f9 alcune autolinee nazionali. Adiacente al fabbricato di stazione vi \u00e8 il servizio di Taxi.\nCuriosit\u00e0.\nLa stazione di Rovigo era inserita nel programma Centostazioni, ed \u00e8 inserita nella categoria \"Gold\".\nIl piazzale prospiciente all'edificio di stazione, anch'esso rinnovato nel dopoguerra ed intitolato \"Piazza della Riconoscenza\", presenta al suo centro la \"Fontana della Riconoscenza\" opera dello scultore rodigino Virgilio Milani, inaugurata nel 1952 a memoria e riconoscimento degli aiuti ricevuti dalla popolazione durante l'alluvione del Polesine del novembre 1951."}
{"id": "1486640", "revid": "96758", "url": "https://it.wikipedia.org/wiki?curid=1486640", "title": "Segugio italiano a pelo raso", "text": "Il segugio italiano a pelo raso \u00e8 una razza di cani da caccia, di origini italiane.\nOrigine.\nMolto si \u00e8 dibattuto sulle origini di questa razza. Secondo alcuni l'origine \u00e8 antichissima: le prime selezioni di questo segugio sarebbero avvenute in Gallia attraverso incroci del Segugio da corsa egiziano (portato in Europa dai Fenici) con il Molosso romano. Purtroppo le testimonianze sono molto scarse, per non dire assenti. Esistono raffigurazioni di segugi assimilabili al segugio italiano attuale, riferibili al periodo del rinascimento, quando in Italia si \u00e8 fortemente sviluppata la caccia alla lepre seguita con l'ausilio di grandi mute. In quel periodo venivano gi\u00e0 importati segugi dalle nazioni limitrofe e quindi i progenitori del segugio italiano subirono certamente rinsanguamenti e quindi modificazioni, nel tipo morfologico e di lavoro. Dopo un lungo periodo di scadimento, in cui il segugio venne selezionato solo da pochissimi amatori e utilizzato empiricamente dai cacciatori delle campagne, il Segugio Italiano \u00e8 tornato in auge nel primo Novecento per merito di organizzazioni che ne hanno rimesso in evidenza le pi\u00f9 belle qualit\u00e0 di estetica e di lavoro.\nSecondo altri autori (Gildo Fioravanti, Luigi Peccorini Maggi), invece, non si pu\u00f2 parlare di razza univocamente identificabile fino al primo novecento, periodo in cui fu redatto uno standard che fu poi di aiuto nell'uniformare le diverse, anche se simili, variet\u00e0 di segugi sparse per la penisola.\nDescrizione.\nHa struttura mesomorfa e il tronco sta nel quadrato; \u00e8 armonico rispetto al formato (eterometria) e disarmonico rispetto ai profili (alloidismo). \u00c8 forte, muscoloso ma asciutto, privo di grassi. La sua andatura \u00e8 il galoppo (anche se l'azione venatoria gli impone anche il passo e il trotto) e la sua costruzione bene equilibrata lo rende capace di seguire la selvaggina dall'alba al tramonto. L'altezza dei maschi va dai 52 ai 58\u00a0cm, quella delle femmine dai 48 ai 56\u00a0cm. Il peso pu\u00f2 variare dai 18 ai 28\u00a0kg. La lunghezza del muso deve raggiungere la met\u00e0 della lunghezza totale della testa, che deve essere asciutta di pelle, scarna. Ha tartufo nero, con narici ben aperte e canna nasale convessa (la cosiddetta forma montonina); labbra sottili con margini neri; occhio grande e luminoso con iride ocra scuro; orecchie pendenti in forma triangolare, piatte e larghe, inserite al livello dell'occhio; collo asciutto, esente da giogaia; coda sottile, la cui punta arriva al garretto, \u00e8 attaccata alta e portata elegantemente a scimitarra. Esistono due distinte razze di segugi italiani: a pelo raso e a pelo forte. Nel segugio italiano a pelo raso, il mantello deve essere denso, lucente, liscio. Ad eccezione appunto del pelo, di una lieve differenza di taglia (maggiore nel pelo forte) e di una maggiore briosit\u00e0 e vivacit\u00e0 temperamentale del pelo raso, le caratteristiche psicofisiche delle due razze sono uguali. Colori del mantello ammessi: fulvo unicolore in tutte le gradazioni e nero focato. Le focature debbono aver sede su: muso, sopracciglia, petto, arti. Il tipo fulvo pu\u00f2 avere del bianco su: muso, cranio, petto, piedi, punta della coda. Possiede un abbaiare squillante, simpatico e armonioso. I cuccioli sono vivaci e spesso sono capaci di saltare o arrampicarsi su delle reti usando le zampe anche di 10\u00a0cm da terra.\nCarattere.\nVivace e ardito. Mai aggressivo verso l'uomo; raramente verso gli altri cani. Non \u00e8 mordace. \u00c8 adattabile al cibo frugale e al canile di campagna. Non \u00e8 affettuoso in modo appariscente, ma ha costante bisogno della presenza e della considerazione del proprietario, che spesso identifica in colui che lo accompagna durante la caccia.\nUtilizzo.\nSa fare il cacciatore e solo il cacciatore. Robusto, appassionato, instancabile, sa battersi su ogni tipo di terreno: \u00e8 infatti utilizzato sulla Pianura Padana, sulle Alpi, sugli Appennini. Poich\u00e9 tende all'indipendenza, \u00e8 necessario imporgli un addestramento venatorio fin dai primi mesi di vita. Si esprime bene sia da solo, che in coppia, oppure in mute di non grandi dimensioni. A causa questo tipo di utilizzo in caccia, il selvatico su cui il segugio italiano si esprime al meglio \u00e8 la lepre, ma \u00e8 in grado di cacciare ogni tipo di selvaggina da pelo.\nAlimentazione.\nNei periodi di caccia, quando consuma molte energie, il suo pasto ideale giornaliero, deve consistere in 300 g di carne e 150 g di riso con verdure cotte.\nSviluppo.\nAnche se la razza \u00e8 stata selezionata in Italia, ne esistono degli allevamenti in tutto il mondo, grazie alle sue qualit\u00e0 di cane da caccia ma pu\u00f2 essere impiegato efficacemente anche come cane da tartufo o da guardia."}
{"id": "1486646", "revid": "767487", "url": "https://it.wikipedia.org/wiki?curid=1486646", "title": "Buturugeni", "text": "Buturugeni \u00e8 un comune della Romania di 3.991 abitanti, ubicato nel distretto di Giurgiu, nella regione storica della Muntenia.\nIl comune \u00e8 formato dall'unione di 4 villaggi: Buturugeni, P\u0103dureni, Podu Ilfov\u0103\u021bului, Po\u0219ta."}
{"id": "1486652", "revid": "121223102", "url": "https://it.wikipedia.org/wiki?curid=1486652", "title": "Princess Kakyuu", "text": " \u00e8 un personaggio della serie Sailor Moon, che fa la sua comparsa nella saga finale della storia. Il suo nome pu\u00f2 essere tradotto come \"\"Palla di fuoco\". Nell'adattamento italiano dell'anime, il nome \"Kaky\u016b\"\" \u00e8 stato omesso, e il personaggio viene chiamato da tutti semplicemente \"Principessa\". \nKaky\u016b \u00e8 la prima principessa del pianeta \"Kinmoku\", un pianeta al di fuori del sistema solare inventato dall'autrice Naoko Takeuchi. Viene detto pi\u00f9 volte che profuma di ulivo, richiamando anche i fiori degli alberi di osmanto, che sono anche un elemento ricorrente nel suo design. Il pianeta \"Kinmoku\" (in giapponese kinmokusei traducibile letteralmente come osmanto d'oro) \u00e8 anche la patria delle Sailor Starlights, le guerriere guardiane della Principessa, pianeta distrutto da Sailor Galaxia. I dettagli sulla storia della principessa variano leggermente dall'anime al manga.\nStoria.\nIn un imprecisato momento prima che la serie Sailor Moon Sailor Stars inizi, il pianeta \"Kinmoku\" viene attaccato e distrutto da Sailor Galaxia che non lascia superstiti. Kakyuu una volta arrivata sulla Terra si \u00e8 rifugiata in un incensiere trovato da una bambina, ChibiChibi. Le Sailor Starlights, la seguono ma poi giunte sulla Terra ne perdono le tracce, e si mettono alla sua disperata ricerca.\nKakyuu non pu\u00f2 rivelarsi fino al momento in cui non venne trovata dalle sue Starlights per paura che Galaxia la trovasse, ella infatti non era uscita allo scoperto pur sentendo il messaggio delle sue guerriere (le canzoni). Kakyuu si dirige verso la Terra, perch\u00e9 avverte l'enorme forza di una guerriera (Sailor Moon). Il vero motivo che spinge Kakyuu verso la Terra \u00e8 la ricerca del Raggio della Speranza. Nel manga, Kakyuu rivela che il suo amore ha perso la vita su Kinmoku durante la lotta, e che \u00e8 giunta sulla Terra poich\u00e9 \u00e8 l\u00ec che era diretta Galaxia, poich\u00e9 sulla Terra vi era il sailor crystal pi\u00f9 potente della galassia, il Silver Moon Crystal.\nNel manga, Princess Kakyuu, accompagna Sailor Moon e le Sailor Starlights sulla Zero Star del Sagittario. Dopo aver assistito alla morte delle Sailor Starlights si trasforma in \"Sailor Kakyuu, \"ma viene uccisa da Sailor Chi, e le sue ultime parole sono il desiderio di rinascere in un mondo senza guerra. Nell'anime invece, la principessa Kakyuu viene uccisa da Sailor Galaxia pochissimo tempo dopo essere stata trovata dalle Sailor Starlights. Come tutti i personaggi uccisi nel corso della serie, anche la Princess Kakyuu ritorna quando \"Chaos\" viene sconfitto.\nNell'anime \u00e8 comune vedere svolazzare attorno a Kakyuu delle farfalle di luce rossa, come se fossero il suo simbolo o una manifestazione del suo potere o della sua aura.\nTrasformazioni e aspetti.\nSailor Kakyuu.\nSolamente nel manga Kakyuu \u00e8 in grado di trasformarsi in Sailor Kakyuu, presentadosi come \"Guerriera guardiana di Kinmoku Star\", si trasforma per distruggere i Garden Crystal, un conglomerato di Sailor Crystal raccolti da Shadow Galactica, e combattere contro le Star Gardener, Sailor Chi e Sailor Phi. Con il suo potere riesce a sconfiggere Sailor Phi e ad individuare il punto debole dei fantocci costruiti da Galaxia, ma viene uccisa da Sailor Chi. La sua uniforme, cos\u00ec come i suoi attacchi, ruotano principalmente intorno alla pianta di osmanto. La sua uniforme \u00e8 infatti unica nel suo genere, e ricorda un bocciolo rosso del fiore dell'osmanto appunto.\nSi trasforma con la formula: \" Kimonku Star Power Make Up\", e utilizza due attacchi: il \"Starlights royal staright flash!\" e il \"Kinmoku fusion tempest!\".\nAttrici e doppiatrici.\nDoppiata da Sakiko Tamagawa e in italiano da Lara Parmiani.\nNel musical del 2017 e interpretata da Asami Okamura"}
{"id": "1486659", "revid": "46291", "url": "https://it.wikipedia.org/wiki?curid=1486659", "title": "Prunoideae", "text": "Le Prunoideae sono una sottofamiglia delle Rosaceae. Comprende piante legnose a portamento arboreo o arbustivo. Rappresentano uno dei pi\u00f9 importanti raggruppamenti di specie d'interesse agrario in frutticoltura, facenti capo al gruppo delle \"Drupacee\".\nDescrizione.\nLe Prunoideae sono alberi o arbusti poco sviluppati in altezza. Le foglie sono alterne, semplici, in genere non persistenti.\nI fiori sono solitari o appaiati, all'ascella delle foglie, oppure riuniti in piccole infiorescenze ad ombrella o a corimbo al termine di brevi rametti, tecnicamente chiamati \"dardi fioriferi\". La simmetria \u00e8 raggiata e pentamera, con calice gamosepalo e corolla dialipetala, di colore variabile dal bianco al roseo al rosa. Il gineceo \u00e8 monocarpellare, semisupero, inserito su di un ricettacolo a forma di coppa poco concava, l'androceo \u00e8 composto da numerosi stami.\nIl frutto \u00e8 rappresentato da una drupa di varie dimensioni, con mesocarpo carnoso ed endocarpo legnoso.\nSistematica.\nIl tipico rappresentante di questa sottofamiglia \u00e8 il genere \"Prunus\" che comprende, oltre a specie spontanee, diverse specie coltivate per la produzione dei frutti o di portinnesti, oppure a scopo ornamentale. Altri schemi tassonomici suddividono il genere in pi\u00f9 generi.\nFra le specie pi\u00f9 comuni si segnalano le seguenti:\nImportanza.\nInsieme alle Maloideae le Prunoidee sono le specie di maggior interesse e diffusione nell'ambito della frutticoltura e perci\u00f2 sono largamente oggetto di miglioramento genetico. La loro diffusione copre tutti i continenti, con l'esclusione delle zone pi\u00f9 fredde e di quelle pi\u00f9 calde. Pesco, susino, ciliegio e albicocco sono coltivati sia per la produzione di frutti per il consumo fresco sia per la trasformazione industriale (confetture, succhi e nettari, liquori, ecc.). Il mandorlo \u00e8 coltivato per la produzione di frutta secca. Nell'ambito delle specie tipo sono state inoltre selezionate variet\u00e0 che per l'abbondante fioritura hanno interesse ornamentale. Il magaleppo e il mirabolano sono inoltre usati come portinnesti.\nIl lauroceraso \u00e8 una comune pianta ornamentale. La sua particolarit\u00e0, nell'ambito delle Rosacee \u00e8 quella di essere una pianta velenosa."}
{"id": "1486662", "revid": "111325", "url": "https://it.wikipedia.org/wiki?curid=1486662", "title": "Animazione giapponese", "text": ""}
{"id": "1486663", "revid": "666668", "url": "https://it.wikipedia.org/wiki?curid=1486663", "title": "Campionato ucraino di calcio a 5", "text": "Il Campionato ucraino di calcio a 5 \u00e8 la massima competizione ucraina di calcio a 5 organizzata dalla \u0424\u0435\u0434\u0435\u0440\u0430\u0446\u0456\u044f \u0424\u0443\u0442\u0431\u043e\u043b\u0443 \u0423\u043a\u0440\u0430\u0457\u043d\u0438 (FFU).\nStoria.\nDopo la dissoluzione dell'Unione Sovietica, a partire dalla stagione 1993-94 fu giocato il campionato nazionale della Repubblica Ucraina che negli anni 1990 vide dominatrici il Lokomotyv Odesa (tre titoli) e l'Interkas Ky\u00efv (2). A partire dal decennio successivo \u00e8 stato lo \u0160achtar Donec'k con quattro titoli in cinque anni a rappresentare l'eccellenza del calcio a 5 ucraino.\nNella stagione 2006-07 il titolo invece \u00e8 stato ad appannaggio dell'Enerhija L'viv che nel corso dell'attuale stagione \u00e8 giunta anche alla disputa del turno \u00e9lite round della Coppa UEFA.\nL'Ucraina, a partire dalla seconda stagione ha fatto partire anche l'analogo torneo femminile in gran parte dominato dal Nika-Universitet Poltava (9 titoli in 13 edizioni). Nella terza stagione sono invece partite le due coppe nazionali mentre solo dalla stagione 2005/2006 si disputa la supercoppa maschile.\nVittorie per club.\nCampionato.\nL'asterisco (*) indica un'edizione precedente all'istituzione dell'associazione nazionale dedicata al calcio a 5.\nCoppa.\nL'asterisco (*) indica un'edizione precedente all'istituzione dell'associazione nazionale dedicata al calcio a 5."}
{"id": "1486664", "revid": "1776051", "url": "https://it.wikipedia.org/wiki?curid=1486664", "title": "Evil Live (Lynch Mob)", "text": "Evil Live \u00e8 un album dal vivo del gruppo musicale statunitense Lynch Mob, pubblicato nel marzo del 2003 dalla Sacred Groove Records.\nSi tratta della registrazione di un concerto durante il tour seguito all'album \"Lynch Mob\" nel 1992."}
{"id": "1486665", "revid": "1713763", "url": "https://it.wikipedia.org/wiki?curid=1486665", "title": "Astore (Castiglione delle Stiviere)", "text": "Ast\u00f2re \u00e8 una frazione del comune di Castiglione delle Stiviere, ubicata a nord del capoluogo, al confine con il comune di Lonato del Garda in provincia di Mantova.\nIl nome di questa localit\u00e0 trae origine, probabilmente, da quello del noto uccello rapace simile allo sparviero (vedi \u00c1store) che, verosimilmente, anticamente nidificava in queste zone, un tempo prevalentemente boschive oppure dal latino \"aestiva\", allusiva agli accampamenti romani che erano presenti sulle colline nel periodo estivo.\nAstore \u00e8 ricordato nella storia locale per il tragico episodio dei morti dell'Astore, due giovani contadini che, secondo la tradizione locale, nel 1742 furono scambiati per due evasi in fuga e per questo giustiziati dalle milizie imperiali austriache. In loro memoria vennero erette due piccole cappelle votive. \nIn realt\u00e0 altri studi pi\u00f9 recenti - di una ventina d'anni - vogliono una diversa vicenda, secondo cui le cappelle sono state erette nel 1742 e i due sventurati hanno trovato la morte in una rivolta contro il principe Ferdinando II Gonzaga nel principio del XVIII secolo."}
{"id": "1486666", "revid": "1877829", "url": "https://it.wikipedia.org/wiki?curid=1486666", "title": "Lanciarazzi", "text": "Per lanciarazzi si intende un'arma destinata al lancio di razzi, solitamente a scopo offensivo, che possono variare da razzi anticarro a razzi SAM.\nCaratteristiche e tipologie.\nTra i lanciarazzi anticarro l'esempio pi\u00f9 celebre \u00e8 il bazooka americano della Seconda guerra mondiale, ma sono molto note anche armi moderne come l'RPG sovietico e il modernissimo Javelin, anch'esso di produzione americana.\nAltri lanciarazzi non sono portatili ma vengono montati su affusti semoventi. Tra questi \u00e8 celeberrimo il Katju\u0161a sovietico, noto come \"Organo di Stalin\" per la sua importanza determinante nel Secondo conflitto mondiale.\nEsistono lanciarazzi multipli come lo stesso Katju\u0161a, che poteva lanciare tra i 16 e i 48 razzi, e il Nebelwerfer tedesco, anch'esso risalente alla Seconda guerra mondiale, che sparava 6 razzi, il cui effetto risult\u00f2 devastante per le truppe statunitensi durante e dopo lo Sbarco in Normandia.\nCi sono poi lanciarazzi a scopo difensivo, come quelli che lanciano i missili Patriot, missili SAM divenuti celebri durante la Guerra del Golfo, aventi la funzione di intercettare i missili nemici."}
{"id": "1486667", "revid": "107946952", "url": "https://it.wikipedia.org/wiki?curid=1486667", "title": "Porto di Torre Annunziata", "text": "Il porto di Torre Annunziata \u00e8 uno degli scali marittimi pi\u00f9 importanti della Campania, ubicato nella citt\u00e0 di Torre Annunziata.\nUbicazione.\nIl porto di Torre Annunziata si trova in un'insenatura del golfo di Napoli quasi subito dopo la foce del fiume Sarno, in pieno centro cittadino.\nInfrastrutture e trasporti.\nIl porto di Torre Annunziata dispone di tre banchine: La banchina di Ponente, la banchina di Levante e quella di Crocelle. La banchina di Ponente(una banchina frangiflutti), dove attraccano navi per il rifornimento del locale Deposito Costiero.\n. Il porto infatti era servito da una stazione, Torre Annunziata Marittima, ormai chiusa, che era raccordata direttamente alla rete statale.\nInfine presso la banchina di Crocelle \u00e8 presente una zona di ormeggio per il ceto peschereccio e nella zona a ridosso della banchina di Levante giungono, con meno frequenza, navi con carichi di alluminio e legname. \nStoria.\nDalle origini all'epoca romana.\nOriginariamente il luogo dove \u00e8 situato porto era abitato da cacciatori, pescatori e artigiani. Il villaggio dove essi abitavano era circondato da una fitta vegetazione.\nSulle coste arrivavano i fenici, i talassocrati e qui vi costruirono industrie e diedero vita al commercio. Importavano spezie ed altre merci.\nI pompeiani sfruttavano il sale del mare per le industrie del porto. \nIl mare a quei tempi arrivava fino alla Chiesa del Carmine e ai molini Bottaro. Le citt\u00e0 di Nola, Pompei, Acerra e Nocera inviavano i loro prodotti al porto affinch\u00e9 fossero esportati al di l\u00e0 del Mediterraneo.\nEt\u00e0 Medievale.\nVerso l'anno Mille alcune popolazioni provenienti da Castellamare di Stabia, dalla costiera sorrentina e da quella amalfitana si stabilirono presso la foce del Sarno dedicandosi alla pesca e al commercio del grano.\nIl litorale era cos\u00ec ricco di vegetazione che i re venivano a fare battute di caccia. Nelle acque si pescavano cefali, spigole e persino coralli.\nNel XIV secolo i pescatori trovarono una pesante cassa contenente il quadro di una Madonna. Il porto poi divenne uno sbocco naturale di commercio di farina e pasta.\nInfatti grazie ad Alfonso I D'Aragona, che aveva fatto aprire il canale di Sarno, furono costruiti i primi mulini ed il porto divenne molto attivo nel commercio del grano.\nDall '800 al '900.\nNel 1907 l'autore Salvatore Russo cos\u00ec scrisse testualmente: \"Il piccolo porto di Torre Annunziata racchiude nelle sue braccia snelle la forza straripante di una vita feconda che deriva dal lavoro, racchiude a stento, il vortice di un moltiplicarsi d'affari. Torre Annunziata, la piccola New York, \u00e8 citt\u00e0 di grande importanza, per il gran numero di opifici produttori. Per\u00f2 poco spazioso e non profondo per soddisfare le esigenze del commercio e per ospitare grandi navi mercantili.\nOccorrerebbero grandi e forti macine, scali magazzini, ponti e banchine. Ma anche una forte diga per rendere le acque del mare calme\".\nSalvatore Russo gi\u00e0 nel 1907 asseriva che bisognava rimodernare il porto per soddisfare le esigenze di un commercio moderno.\nIl porto dal dopoguerra agli anni 2000.\nFino all'inizio della seconda guerra mondiale le attivit\u00e0 industriali, specie quella dei pastifici progredirono ma dal 1945 il poi \u00e8 cominciata la crisi.\nPassato il dopoguerra si cominci\u00f2 ad industrializzare il mezzogiorno e il porto di Torre Annunziata venne potenziato ancora di pi\u00f9 divenendo cos\u00ec, per un certo periodo di tempo, uno dei maggiori d'Italia con Napoli e Ravenna per i rifornimenti per l'industria molitoria.\nIl periodo di maggiore traffico per il porto \u00e8 stato quello degli anni settanta. Per i cereali, il bitume, i tronchi di legno pregiato (delle foreste africane, indonesiane e americane), per i mobilifici, e per i rottami di ferro destinati alla vicina fabbrica della Dalmine, Deriver, Italtubi, si cre\u00f2 un'intensa attivit\u00e0 portuale, soprattutto in esportazione (navi tramp noleggiate).\nIl graduale decadimento della attivit\u00e0 industriale in genere, e la crisi economica locale e nazionale hanno portato ad una progressiva diminuzione delle attivit\u00e0 portuali.\nAttualmente il traffico \u00e8 limitato a navi CEE con grano tenero per i silos. "}
{"id": "1486677", "revid": "767487", "url": "https://it.wikipedia.org/wiki?curid=1486677", "title": "Didier Six", "text": "Carriera.\nGiocatore.\nClub.\nInizi\u00f2 la carriera professionistica nel come ala sinistra. Durante la sua carriera gioc\u00f2 in numerose squadre sia nell'ambito nazionale, nel , nell' e nel , sia in quello internazionale, tra cui in Inghilterra nell', e in Turchia nel (dove fu obbligato a prendere la cittadinanza turca e a cambiare nome in \"D\u00fcndar Siz\"), fino al 1992 quando chiuse la carriera in Germania nelle file del . Il suo carattere esuberante lo port\u00f2 a frequenti litigi con gli allenatori, il che penalizz\u00f2 in parte la sua carriera professionistica.\nNazionale.\nLe sue capacit\u00e0 tecniche attirarono l'attenzione di Michel Hidalgo, commissario tecnico della che lo fece esordire il 27 marzo 1976 contro la , in compagnia di Michel Platini e di Maxime Bossis. Si adatt\u00f2 subito al ruolo di ala in Nazionale e insieme a Dominique Rocheteau e Bernard Lacombe contribu\u00ec al rilancio della squadra che si qualific\u00f2 al , dodici anni dopo l'ultima partecipazione alla fase finale di mondiale di calcio.\nDopo il \"mundial\" argentino, dove la Francia usc\u00ec al primo turno, Six conserv\u00f2 la fiducia concessagli da Hidalgo, che continu\u00f2 a convocarlo regolarmente per tutta la prima met\u00e0 degli anni 1980, malgrado il cambiamento di tattica (si pass\u00f2 dal 4-4-2 al 4-3-3, modul\u00f2 che limita l'impiego delle ali). Gioc\u00f2 un ruolo decisivo durante le qualificazioni al dove segner\u00e0 una rete fondamentale per il passaggio del turno, a Parigi ai danni dei . Tuttavia contribu\u00ec all'eliminazione della sua squadra, quando sbagli\u00f2 un tiro di rigore nella semifinale contro la . Il calciatore si conged\u00f2 dai \"Bleus\" nel 1984, all'indomani della vittoria della sua nazionale al .\nAllenatore.\nIl 10 novembre 2011 viene nominato temporaneamente allenatore del . Tuttavia rimarr\u00e0 allenatore per altri 3 anni."}
{"id": "1486678", "revid": "1782831", "url": "https://it.wikipedia.org/wiki?curid=1486678", "title": "Dick Casablancas", "text": "Dick Casablancas \u00e8 un personaggio della serie televisiva della The CW \"Veronica Mars\" che debutt\u00f2 sul canale UPN. \u00c8 interpretato da Ryan Hansen. Fa parte del cast regolare dalla seconda stagione.\nBiografia.\nDick \u00e8 il figlio dei uno dei pi\u00f9 ricchi uomini di Neptune, California. Ha 20 anni ed \u00e8 del segno dell'ariete. Fa parte degli 09ers ed \u00e8 in amicizia con Logan Echolls. Sebbene nella prima stagione non abbia un ruolo molto importante, i telespettatori scoprono che egli \u00e8 (o per lo meno dice di essere) uno sciupafemmine, \u00e8 stato un surfista e fa il bullo con i ragazzi poveri, specialmente con Veronica. Alla fine della prima stagione apprendiamo che Dick diede durante un party alla sua ragazza Madison Sinclair un drink drogato con il GHB che Madison pass\u00f2 a Veronica. In seguito Dick incoraggi\u00f2 suo fratello Cassidy \"Beaver\" Casablancas a stuprare Veronica mentre era sotto l'effetto della droga.\nDick si dimostra sempre particolarmente crudele col fratello minore Cassidy \"Beaver\" Casablancas durante la serie. Dick e suo padre vedono infatti Beaver come un debole e commettono del bullismo psicologico su di lui ignorandolo totalmente (contribuendo a peggiore il gi\u00e0 fragile equilibrio del ragazzo).\nI genitori di Dick sono separati e la madre \u00e8 andata via di casa, lui e Cassidy vivono con il padre e con la nuova compagna, Kendall,una ragazza bellissima e seducente, poco pi\u00f9 grande di lui. Quando il padre scappa quando vengono scoperte le sue frodi immobiliari, Dick diventa il capofamiglia, dato che la madre si disinteressa totalmente di lui e del fratello. Dick allora gestisce i soldi di famiglia e la casa ma impone alla matrigna di restare solo se far\u00e0 da cameriera.\nDick diventa un personaggio del cast regolare nella seconda stagione. In seguito Dick viene lasciato da Madison per un uomo pi\u00f9 grande (Sceriffo Don Lamb) e comincia cos\u00ec ad uscire con Gia Goodman, una studentessa del Neptune High e figlia del sindaco Woody Goodman. Dick e Gia per\u00f2 si lasciano e Dick torna con Madison.\nNella terza stagione, sua madre lo ha spinto a frequentare l'Hearst College, fa parte della confraternita dei Pi Sigma Sigma. La vita di Dick ha comunque subito una grossa scossa a causa del suicidio del fratello Beaver in quanto egli si senta in colpa per averlo sempre trattato male nonostante Beaver fosse un bravo ragazzo.\nDick vive con Logan al Neptune Grand dopo che ubriaco \u00e8 stato espulso dal dormitorio dell'Hearst College. Da allora Dick torna ad essere quello di sempre.\nDick inoltre si sposa a Las Vegas ma il matrimonio dura poche ore a causa di futili motivi.\nLa stabilit\u00e0 acquistata da Dick sembra dissolversi quando suo padre torna deciso a costituirsi per la sua frode. In un impeto di debolezza, Dick capisce quanto gli pesi il suicidio di Beaver poich\u00e9 lo aveva sempre trattato male. Dick arriva a pensare che il suicidio di suo fratello sia in parte colpa sua. Comincia cos\u00ec ad ubriacarsi e domanda a Logan se la sera in cui Beaver si suicid\u00f2 egli tent\u00f2 di fermarlo o lo lasci\u00f2 fare.\nDick \u00e8 costretto cos\u00ec a passare del tempo con suo padre e questo sembra aiutarlo a passare oltre il proprio passato e cercare di cambiare in meglio. Nell'ultimo episodio della stagione Dick si scusa, sembrerebbe sinceramente, con Cindy \"Mac\" Mackenzie per il modo in cui tratt\u00f2 lei e Beaver. Secondo il tipico modo di fare alla Dick, dopo essersi scusato prova a baciare Mac."}
{"id": "1486681", "revid": "599013", "url": "https://it.wikipedia.org/wiki?curid=1486681", "title": "Franco Zaglio", "text": "Carriera.\nClub.\nGli esordi.\nInizia la sua carriera di calciatore nelle giovanili della . Agli sportivi dell'epoca era noto con il soprannome di \"Balino\" e il suo ruolo era quello di mediano di manovra.\nEsordisce all'et\u00e0 di 17 anni in Serie C con un secco 2-0 inflitto alla . Dopo due anni trascorsi tra i grigio-rossi passa nel 1956 alla , senza per\u00f2 esordire in Serie A. Esordio rimandato al 1957 che avviene con un'altra maglia biancoazzurra, quella ferrarese della perch\u00e9 nel frattempo il presidente ferrarese Paolo Mazza aveva fiutato le doti di Zaglio e lo vuole lanciare.\nMazza vince la sfida e infatti, dopo aver disputato un'ottima stagione a Ferrara, Zaglio torna nella capitale ma sul versante giallorosso: passa cio\u00e8 alla , squadra nella quale rimarr\u00e0 sino al 1960 per poi finire all' di Helenio Herrera dove rester\u00e0 sino al 1964.\nInter e ultimi anni.\nNella grande Inter si scontra ripetutamente con il \"Mago\" che aveva inventato la famosa bilancia e imponeva ai calciatori di salirvi ripetutamente sopra. Zaglio aveva sistematicamente, secondo Herrera, 2 chili di troppo e spesso lo costringeva a restare fuori squadra con grande rammarico del cremonese che si sentiva sottoutilizzato. Nonostante i problemi di peso, Zaglio gioca comunque 21 partite su 34 nel campionato 1962-1963, ovvero del primo scudetto della Grande Inter. Complessivamente Zaglio giocher\u00e0 nell' 54 gare in Serie A con 4 goal all'attivo.\nNel frattempo per Zaglio iniziano anche problemi fisici; la frattura del menisco per ben due volte e la trascuratezza nel risolvere il secondo infortunio, gli creano seri problemi ai legamenti e quindi gli impongono un precoce declino. Nel 1964 passa al sempre in serie A per poi concludere la sua carriera l'anno successivo al in Serie B.\nIn tutto giocher\u00e0 152 gare in Serie A mettendo a segno 14 reti e 5 con una rete in Serie B. Inoltre ha giocato 44 partite in Serie C segnando 4 goal.\nNazionale.\nEsordisce in maglia azzurra il 28 febbraio 1959 a Roma contro la Spagna. Gioca la sua seconda e ultima partita in azzurro il 6 maggio 1959 a Londra contro l'Inghilterra.\nDopo il ritiro.\nTenta, senza troppa fortuna, la carriera di allenatore ed \u00e8 pertanto obbligato a farsi assumere come operaio alla Rizzoli Editore di Milano."}
{"id": "1486685", "revid": "287204", "url": "https://it.wikipedia.org/wiki?curid=1486685", "title": "Parere dell'Unione europea", "text": "Il parere dell'Unione europea \u00e8 un atto di diritto comunitario derivato previsto dall'art. 288 del TFUE. Insieme alla raccomandazione, \u00e8 un atto giuridicamente non vincolante. Mentre la raccomandazione ha come scopo di ottenere che il destinatario tenga un determinato comportamento, giudicato pi\u00f9 rispondente agli interessi comuni, il parere tende piuttosto a fissare e a rendere noto il punto di vista della istituzione che lo emette in ordine a una questione.\nTanto per le raccomandazioni, quanto per i pareri, il Consiglio e la Commissione hanno una competenza generale.\nI loro contenuti sono comunque presi in considerazione dalla Corte ai fini dell'interpretazione delle norme comunitarie."}
{"id": "1486687", "revid": "767487", "url": "https://it.wikipedia.org/wiki?curid=1486687", "title": "C\u0103lug\u0103reni (Giurgiu)", "text": "C\u0103lug\u0103reni \u00e8 un comune della Romania di 6.270 abitanti, ubicato nel distretto di Giurgiu, nella regione storica della Muntenia.\nIl comune \u00e8 formato dall'unione di 5 villaggi: Br\u0103ni\u0219tari, C\u0103lug\u0103reni, Crucea de Piatr\u0103, Hulube\u0219ti, Uzunu."}
{"id": "1486689", "revid": "767487", "url": "https://it.wikipedia.org/wiki?curid=1486689", "title": "Bernard Lacombe", "text": "Carriera.\nGiocatore.\nClub.\nInizi\u00f2 la carriera nel 1969 nell'Olympique Lyonnais, dove conobbe Aim\u00e9 Jacquet, suo compagno di squadra e futuro allenatore. Si afferm\u00f2 fin dall'inizio come un attaccante completo che poteva anche fornire assist decisivi ai giocatori.\nDopo una sola stagione al Saint-\u00c9tienne (1979-1980, il centravanti pass\u00f2 al Bordeaux, dove ritrov\u00f2 l'amico Jacquet; in Gironda contribu\u00ec al dominio della squadra bianco-blu in Division 1, vincendo tre campionati e due coppe di Francia prima di ritirarsi nel 1987.\nCon le sue 255 reti complessive \u00e8 il secondo cannoniere pi\u00f9 prolifico del campionato francese, alle spalle di Delio Onnis (299 reti).\nNazionale.\nDebutt\u00f2 nella nel 1973 e dopo poco tempo si impose divenne titolare della selezione. Partecip\u00f2 al , dove segn\u00f2 la rete pi\u00f9 veloce mai segnata da un calciatore francese, al 38\u00ba secondo, contro l' (1-2). Partecip\u00f2 successivamente a e fece parte della squadra che ha vinto il . Dopo il trionfo europeo, Lacombe si ritir\u00f2 dalla Nazionale.\nAllenatore.\nDopo essersi ritirato entr\u00f2 nello staff tecnico del Lione, che fin\u00ec per allenare dal 1996 al 2000."}
{"id": "1486690", "revid": "124536631", "url": "https://it.wikipedia.org/wiki?curid=1486690", "title": "Painkiller Jane", "text": "Painkiller Jane \u00e8 un personaggio immaginario dei fumetti creato da Jimmy Palmiotti e Joe Quesada nel 1996, pubblicato dalla Event Comics, casa editrice indipendente fondata e diretta dagli stessi Quesada e Palmiotti. Inizialmente protagonista di una miniserie di 5 numeri, \u00e8 poi diventata protagonista di numerosi \"team-up\" con vari personaggi celebri come Punisher, Vampirella e Hellboy. Tra il 2006 e il 2008 la Dynamite Entertainment ha riportato in auge il personaggio con due nuove miniserie. Dal 2013 \"Painkiller Jane\" viene pubblicata dalla Icon Comics, etichetta della Marvel Comics che distribuisce fumetti i cui diritti rimangono propriet\u00e0 degli autori.\nStoria editoriale.\nIdeazione e contesto.\nNel 1994, Joe Quesada (futuro \"Editor-in-Chief\" della Marvel Comics) e Jimmy Palmiotti decidono di fondare una casa editrice indipendente denominata Event Comics. Il mercato fumettistico sta infatti vivendo uno dei suoi periodi di massima, seppur effimera, espansione e proprio nell'anno precedente ha toccato il record assoluto di vendite della sua storia. Le case editrici indipendenti, come la Image Comics, riescono a cavalcare l'onda di questo improvviso e inflazionato successo, e gran parte dell'intera nuova generazione di autori degli anni ottanta e novanta cerca di monetizzare la crescita del mercato attraverso la creazione di personaggi a fumetti di cui mantenere i diritti (e quindi anche i pieni guadagni). Finora il duopolio Marvel-DC ha sempre costretto gli autori a lasciare tutti i diritti o gran parte di essi sui personaggi creati. Il duo Quesada-Palmiotti, a differenza di altri che si appoggiano alla Image o alla Dark Horse Comics (le principali case indipendenti dell'epoca) creano una loro casa editrice e il primo personaggio ideato e auto-prodotto \u00e8 \"Ash\". Il successo del personaggio spinge i due autori a creare anche una nuova supereroina, appogiandosi a uno dei trend vincenti degli anni novanta, cio\u00e8 le \"Bad Girls\" con superpoteri. Si tratta di uno stereotipo da cui si plasmano personaggi femminili dall'aspetto sensuale e dal corpo statuario, con un carattere forte e dei poteri bizzarri. Dalla domanda di questo tipo di supereroina a fumetti nasce \"Painkiller Jane\", che debutta nel 1996 sulla miniserie a fumetti \"22 Brides\", pubblicata dalla Event Comics. Qui il personaggio viene abbozzato e impostato superficialmente: le origini definitive e le caratteristiche peculiari di Jane saranno ridefinite in seguito sulla prima miniserie a lei dedicata e in particolare in un numero speciale disegnato da Amanda Conner.\nL'anno in cui viene pubblicata \"Painkiller Jane\" segna anche l'inizio della crisi del mercato fumettistico statunitense, fattore che colpir\u00e0 molti editori indipendenti e la stessa Event Comics. Il personaggio non avr\u00e0 mai una sua serie regolare e le pubblicazioni sono discontinue. Presto il successo iniziale scema rapidamente. Dal punto di vista creativo, inoltre, perde l'apporto di Joe Quesada, il quale a partire dal 1998 comincia a lavorare stabilmente per la Marvel Comics realizzando la serie regolare \"Daredevil\" (vol. 2) e fondando l'etichetta \"Marvel Knights\". Da l\u00ec a poco diviene il massimo responsabile creativo della stessa Marvel. Palmiotti invece, dopo varie parentesi di lavoro con la Marvel, rimane fedele al fumetto indipendente e negli anni duemila \u00e8 lui il principale artefice delle varie riproposizioni del personaggio anche se per altre case editrici quali la Dynamite e l'etichetta Marvel Icon Comics. Nonostante l'oblio in cui versa il personaggio dopo gli anni novanta, \"Painkiller Jane\" rimane comunque un'icona di quel periodo e il canale televisivo Sci-Fi Channel ne realizza un film per la televisione nel 2004, seguito nel 2006 da una serie televisiva. Si tratta di un evento quasi eccezionale nel panorama televisivo in quanto solo Witchblade (della Image) aveva ottenuto analoga trasposizione \"live-action\" tra le supereroine degli anni novanta. Non si ottiene per\u00f2 il successo sperato e la serie viene cancellata dopo la prima stagione, ma dimostra che l'interesse intorno al personaggio \u00e8 ancora vivo. Da queste basi nasce il tentativo di rilancio del 2006 e poi del 2013 sotto l'etichetta Icon, che pubblica fumetti \"creator-owned\".\nPubblicazioni.\n\"Painkiller Jane\" non ha mai ottenuto serie regolari a lei dedicate ma \u00e8 stata pubblicata come miniserie e albi speciali, cambiando tre volte editore. La sua storia editoriale \u00e8 stata poi caratterizzata dall'utilizzo dei \"inter-company crossover\" cio\u00e8 storie in cui \"Jane\" \u00e8 protagonista insieme a personaggi pubblicati da altre case editrici quali Image o Marvel Comics.\nPersonaggio.\n\"Jane Vasko\" \u00e8 presentata sin dall'inizio come un ex-agente di polizia di New York che a causa di un incidente acquisisce dei superpoteri. Questi gli permettono di guarire rapidamente dalle ferite (anche colpi di proiettile), rendendola pi\u00f9 temeraria e portandola a lasciare le forze dell'ordine per diventare una vigilante. Inizialmente i suoi autori puntano proprio sulla fiducia in se stessa e un atteggiamento spavaldo per definire il personaggio. Successivamente per\u00f2 si cerca di eliminare in parte gli stereotipi del vigilante con superpoteri per accentuare maggiormente gli aspetti umani di \"Jane\", rendendola un'incompresa ribelle all'interno di una societ\u00e0 autoritaria. Questo cambiamento \u00e8 dovuto soprattutto a Jimmy Palmiotti che ha rimodellato il carattere di \"Jane\" su quello della moglie (e collega fumettista) Amanda Conner. Da questa evoluzione emerge una \"Painkiller Jane\" con un maggiori senso dell'umorismo e sensibilit\u00e0 rispetto al concetto originale, inevitabilmente condizionato dalle produzioni fumettistiche dei primi anni novanta.\nOrigini.\nLe origini del personaggio, cio\u00e8 la trasformazione dell'agente di Polizia \"Jane Vasko\" nella supereroina \"Painkiller Jane\", sono state modificate dalla sua prima apparizione nella miniserie \"22 Brides\" alla prima miniserie a lei dedicata.\nInizialmente \"Jane\" ci viene presentata come un'infiltrata all'interno della famiglia mafiosa \"Fonti\". Il boss Joe Fonti la manda ad incontrare un capo di una gang rivale dal nome Adam. Ad insaputa di Jane, le mette una bomba addosso che poi fa detonare per uccidere Adam. Non ottiene per\u00f2 l'effetto desiderato perch\u00e9 questi non muore, \"Jane\" rimane ferita e dopo essersi miracolosamente ripresa, scopre di avere dei poteri di guarigione potenziati. Decide quindi di combattere la malavita al di fuori del sistema e diviene una vigilante. Questa prima versione della trasformazione del personaggio e origine dei suoi misteriosi poteri non soddisfa per\u00f2 gli autori che decidono quindi di darle una nuova origine che, di fatto, porta ad un suo reboot.\nLe origini definitive del personaggio sono narrate in un albo del 1999 (tre anni dopo la sua prima apparizione). \"Jane\" \u00e8 una giovane agente di polizia che si infiltra nella gang dei fratelli \"Blanco\" insieme alla collega d'Accademia Maureen Quinn. Durante l'operazione, e per colpa della stessa Maureen, viene scoperta. Per ucciderla i Blanco le sommonistrano un cocktail letale di droghe, ma non muore e invece entra in coma. Quando si riprende scopre di aver sviluppato un fattore di guarigione che le permette di guarire da ogni tipo di ferita. Grazie all'aiuto dell'amica Maureen riesce ad affrontare un lungo periodo di recupero e allenamento, al termine del quale decide di diventare una vigilante e dedicare la sua vita alla lotta al crimine. In questa nuova versione abbiamo quindi dei poteri che non si generano miracolosamente da un'esplosione ma sono indotti da una reazione bio-chimica imprevista di un'altrettanto misterioso miscuglio di varie droghe.\nPoteri e abilit\u00e0.\nJane possiede un fattore rigenerante assai elevato che le permette di riprendersi velocemente da colpi di armi da fuoco, da taglio e persino da esplosioni.\nOltre a questo la donna ha un'agilit\u00e0 ai limiti umani e una grande esperienza in tecniche di combattimento grazie all'allenamento cui si \u00e8 sottoposta.\nAltri media.\nIl personaggio \u00e8 stato protagonista di un film per la televisione nel 2005, interpretato da Emmanuelle Vaugier. Il film presentava notevoli differenze con il fumetto a cominciare dal cognome dell'eroina: nel film si chiama Jane Browning a differenza della Vasko del fumetto. Al film \u00e8 seguita una serie televisiva omonima di 22 episodi nel 2007, con l'attrice Kristanna Loken, pi\u00f9 fedele all'originale sebbene i presupposti di questo adattamento televisivo siano pi\u00f9 fantascientifici. Anche il nome della protagonista \u00e8 pressoch\u00e9 identico, con una sola consonante di differenza: Jane Vasco."}
{"id": "1486691", "revid": "767487", "url": "https://it.wikipedia.org/wiki?curid=1486691", "title": "Clejani", "text": "Clejani \u00e8 un comune della Romania di 3.385 abitanti, ubicato nel distretto di Giurgiu, nella regione storica della Muntenia.\nIl comune \u00e8 formato dall'unione di 4 villaggi: Clejani, Neajlovu, Podu Doamnei, Sterea."}
{"id": "1486701", "revid": "767487", "url": "https://it.wikipedia.org/wiki?curid=1486701", "title": "Coliba\u0219i (Giurgiu)", "text": "Coliba\u015fi \u00e8 un comune della Romania di 3.570 abitanti, ubicato nel distretto di Giurgiu, nella regione storica della Muntenia.\nIl comune \u00e8 formato dall'unione di 2 villaggi: C\u00e2mpurelu e Coliba\u0219i."}
{"id": "1486706", "revid": "1776051", "url": "https://it.wikipedia.org/wiki?curid=1486706", "title": "REvolution", "text": "REvolution \u00e8 il quarto album in studio del gruppo musicale statunitense Lynch Mob, pubblicato nel 2003 dalla Cleopatra Records. L'album \u00e8 stato distribuito una prima volta il 29 aprile nel formato a tredici brani da studio, dopodich\u00e9 il 27 agosto ne \u00e8 uscita una seconda versione con aggiunta la quattordicesima traccia \"Rain\" registrata dal vivo.\nIl disco.\nSi tratta di una raccolta di brani tratti dai primi due album degli anni '90 e di alcuni del periodo Dokken ma riregistrati in chiave moderna, secondo le nuove tendenze seguite dal leader della band, il chitarrista George Lynch, nei suoi ultimi lavori solisti. \u00c8 presente inoltre un brano inedito intitolato \"Relax\"."}
{"id": "1486708", "revid": "1603714", "url": "https://it.wikipedia.org/wiki?curid=1486708", "title": "Patriziato (Venezia)", "text": "Il Patriziato veneziano costituiva uno dei tre corpi sociali in cui era suddivisa la societ\u00e0 della Repubblica di Venezia, assieme ai cittadini e ai \"foresti\" (forestieri).\n\"Patrizio\" era il titolo nobiliare spettante ai membri dell'aristocrazia al governo della citt\u00e0 di Venezia e della Serenissima.\nIl titolo era abbreviato, davanti al nome, dalla sigla \"N.H.\" (\"Nobil Homo\", assieme alla variante \"N.D.\" \"Nobildonna\").\nCaratteristiche del patriziato veneziano.\nFondamento basilare dell'appartenenza al Patriziato era il possesso esclusivo del potere politico. \nA partire dalla \"Serrata\" del 1297 e dalla legge del 1320 che precludeva l'accesso di nuove famiglie, questo corpo sociale divenne l'unico ad avere il privilegio di sedere in seno al Maggior Consiglio, massimo organo di governo della citt\u00e0. Privilegio concretato col diritto per ciascun membro maschio delle famiglie nobili, a partire dalla maggiore et\u00e0, di partecipare alle sedute.\nAll'interno del patriziato vigeva l'assoluta uguaglianza politica tra tutti i membri. Ogni voto, compreso quello del Doge, aveva il medesimo valore nel corso delle votazioni dei consigli. Ognuno aveva, almeno in linea teorica, le medesime possibilit\u00e0 di accedere ad ogni carica pubblica, sino a diventare savio del Collegio, procuratore di San Marco o Doge. Riflesso di questo principio era l'eguale titolo riconosciuto ai patrizi, senza alcuna distinzione, in tutta la Repubblica di \"Nobiluomo\" (\"Nobilis Vir\", \"Nobilis Homo\", \"Nobil Homo\"). Chi lo portava recava in s\u00e9 una porzione di quella sovranit\u00e0 di cui ogni patrizio era partecipe, assieme agli altri membri del suo ceto. Questo rendeva i patrizi veneziani, nella gerarchia nobiliare, di un rango pari a quello di Principi del sangue (stante anche l'eguale possibilit\u00e0 di assurgere al rango regale di Doge).\nL'importanza di questo corpo sociale era tale che ogni aspetto della vita del nobile veneziano era attentamente sorvegliato e regolato dallo Stato, che si curava di verificare con cura tutti i legami familiari, i legami e gli atti necessari a comprovare l'iscrizione dei nobili al \"Libro d'Oro\", il registro dei nobili gelosamente custodito in Palazzo Ducale.\nLa veste dei nobili era la toga di panno nero a maniche larghe, foderate di rosso per i Savi, gli Avogadori e i capi della Quarantia. \nLa toga diveniva completamente rossa per i Senatori e i Consiglieri ducali. Il tutto era completato dalla \"berretta a tozzo\" (un basso cappello cilindrico di panno nero) e dalla stola indicante il rango all'interno delle magistrature. Era assoluto obbligo indossare l'abito durante l'esercizio del proprio ufficio, nei Consigli e nell'intera area di piazza San Marco.\nAccanto a questo aspetto politico, tuttavia, la nobilt\u00e0 veneziana recava un altro carattere peculiare nella propria vocazione mercantile. Contrariamente alla nobilt\u00e0 feudale, infatti, il patriziato a Venezia fondava il proprio potere non sul possesso della terra, ma sulla ricchezza dei commerci con l'Oriente alla base dell'intera economia. Ci\u00f2 stimolava questa classe sociale ad un notevole dinamismo.\nI patrizi servivano cos\u00ec s\u00e9 stessi e lo Stato come capitani di galea, mercanti, ambasciatori, governatori, pubblici funzionari e in ogni altra forma dell'organizzazione civile e militare della Repubblica.\nEssere patrizi veneti era un onore per tutta la nobilt\u00e0 europea ed era comune tra principi e re chiedere ed ottenere il titolo di N.H.; furono patrizi veneti, tra gli altri, i re di Francia, i Savoia, i Mancini, i Mazzarino, i Rospigliosi, le famiglie papaline degli Orsini e dei Colonna.\nI \"Barnabotti\".\nUna particolare categoria di patrizi era costituita dai nobili decaduti, detti \"Barnabotti\", i quali, dissipatosi il patrimonio di famiglia, mantenevano ugualmente il proprio diritto al voto in maggior consiglio. Verso la fine della Repubblica essi rappresentarono spesso l'ago della bilancia tra le fazioni politiche del Maggior Consiglio, attraverso il mercimonio del proprio voto cui erano spesso dediti: dalla pratica di effettuare la vendita dei voti nel \"brolo\" (orto, giardino) di San Marco, deriva il termine odierno di broglio.\nNel corso del XVIII secolo il sistema politico veneziano and\u00f2 incontro ad una sclerosi. L'aristocrazia nel XV e XVI secolo era molto numerosa, un elevato tasso di natalit\u00e0 tra la nobilt\u00e0, unito alla professione mercantile (e di mercante-imprenditore) intrapresa da una parte cospicua di questo ceto, comportava un governo aristocratico ampio e dai variegati interessi, in cui i nobili poveri erano una minoranza, mentre numerose erano le vicende di mobilit\u00e0 sociale interne al ceto, i rapidi arricchimenti nei commerci con l'oriente e nelle nuove manifatture impiantate in laguna. Nel corso del XVII e XVIII secolo la congiuntura economica peggior\u00f2, sempre pi\u00f9 dopo il 1618, l'aristocrazia veneziana fu sempre pi\u00f9 dipendente dalle proprie propriet\u00e0 nella terraferma e nelle colonie, oltre che dalla sinecure pubbliche. In Europa si diffuse l'idea che il commercio e l'industria fossero indegni per l'aristocrazia, un'idea rifiutata dall'aristocrazia veneziana, ma che cambi\u00f2 comunque la mentalit\u00e0 della nobilt\u00e0. Le guerre contro i turchi di met\u00e0 e fine '600 chiusero per molti anni il commercio con il levante, cos\u00ec come anche nel primo '700, rovinando altre famiglie mercantili o che non avevano saputo diversificare nella terra e negli immobili i loro investimenti. Poche famiglie mutarono considerevolmente e rapidamente il proprio status economico verso l'alto, permettendo ad un gruppo di famiglie, sempre pi\u00f9 ristretto, di mantenere una relativamente grande ricchezza, mentre molte altre perdevano costantemente la loro posizione, spesso rimanendo senza nemmeno il denaro per vivere \"civilmente\" e per avere abiti decenti.\nQuesto rese i Barnabotti un fenomeno evidente della societ\u00e0 veneziana, mentre inizi\u00f2 una riflessione sul come cambiare le forme di governo. Infatti un gruppo, gli oligarchi, che raccoglieva le famiglie pi\u00f9 ricche, riusciva, anche corrompendo i nobili pi\u00f9 poveri, ad escludere i medi e i poveri che non erano al loro servizio, al silenzio. Il governo veneziano, tramite il consiglio dei dieci e gli inquisitori di stato, impediva per\u00f2 le riforme di qualunque tipo (anche perch\u00e9 questi organi erano in mano all'oligarchia che si stava impadronendo dello stato, a suo esclusivo vantaggio). Tentativi di riforma furono tentati, ma mai attuati, in particolare Angelo Querini nel 1761 cerc\u00f2 di ridare potere agli organi pi\u00f9 collegiali dell'aristocrazia veneziana, mentre nei tardi anni '70 del XVIII secolo Giorgio Pisani e Carlo Contarini, attraverso la formazione di una sorta di \"partito nobiliare\", tentarono una riforma complessiva. Al centro delle loro proposte vi era proprio il recupero sociale e politico delle parti pi\u00f9 povere e barnabotte della nobilt\u00e0 veneziana (assegnazione alle giovani patrizie di doti, specie a quelle povere, aumento degli stipendi dei Quaranta e di altri Collegi, concessione di stipendi e donativi per alcune cariche politiche prestigiose, in precedenza gratuite e quindi monopolizzate dai nobili ricchi, in Terraferma e all'estero, fissazione di un'uniforme per i nobili al fine di distinguerli dai plebei, ecc. in pratica creazione di un'aristocrazia \"politica\" e di servizio, capace collettivamente di governare la citt\u00e0 e l'impero); vi erano poi alcune questioni di ispirazione illuministica, come l'opposizione allo spionaggio interno, la libert\u00e0 di parola, la difesa e ripresa dei commerci ecc. Proprio questo tentativo di \"reazione nobiliare\", non privo di manovre populistiche a favore dei barnabotti, fu stroncato dalle spie degli inquisitori, che, ben informati, prima accusarono i due (nella primavera del 1780 eletti ad importanti cariche) di aver comprato i voti dei barnabotti, poi, oramai accusandoli di congiurare, carcerano Contarini a Cattaro (dove mor\u00ec, forse avvelenato) e Pisani a Vicenza. Quando arrivarono i francesi e i giacobini, Pisani cerc\u00f2 di legittimarsi come avversario del dispotismo degli inquisitori di stato, di cui era stato vittima, ma, riconosciuto per quello che era, e cio\u00e8 un aristocratico che aveva cercato di modernizzare le strutture della repubblica di Venezia, rimanendo per\u00f2 all'interno della nobilt\u00e0, ed anzi rafforzandone il carattere aristocratico, i nuovi dominatori lo emarginarono.\nCasate patrizie della Repubblica di Venezia.\nVanno anzitutto citate quelle antichissime famiglie estinte prima della Serrata, ma che tuttavia hanno avuto un ruolo di primo piano nella politica del Ducato. Vista la loro lontananza storica, le notizie di queste casate sono molto scarse e intrise di leggenda.\nDopo la Serrata, le casate si distinsero in alcuni gruppi.\nCase vecchie.\nIl gruppo delle \"case vecchie\" (i cui membri erano detti \"longhi\") risulta ben definito sin dagli anni 1350: nella cosiddetta Cronaca \"pseudo-Giustinian\", stilata in quel periodo, dal gi\u00e0 consistente \"corpus\" delle famiglie patrizie viene distinto un gruppo di ventiquattro (o, meglio, venticinque) casate pi\u00f9 potenti e costantemente impegnate nella vita politica veneziana.\nL'autore dello scritto giustifica questa situazione elencando dettagliatamente le gesta compiute dai loro antenati nella fondazione di Venezia. Per quanto fantasiose, le informazioni contenute nella Cronaca servirono per distinguere nella consistente massa delle famiglie incluse dopo la Serrata un nucleo elitario, superiore soprattutto a quelle \"case nuove\" che nel corso del Quattrocento contenderanno ai \"longhi\" il trono ducale.\nQuesta lista distingueva due ulteriori parti, le \"duodecim nobiliorum proles Venetiarum\" (a sinistra) e altre dodici casate \"que in nobilitate secuntur stirpes XII superius memoratas\" (a destra).\nNegli elenchi successivi i Bragadin sostituiscono i Belegno e i Salamon gli Ziani.\nVa inoltre precisato che una tradizione definiva dodici di queste famiglie \"apostoliche\" (Contarini, Tiepolo, Morosini, Michiel, Badoer, Sanudo, Gradenigo-Dolfin, Memmo, Falier, Dandolo, Polani e Barozzi) e altre quattro \"evangeliche\" (Giustinian, Corner, Bragadin e Bembo); si voleva evidentemente accostare la storia di Venezia a quella della Chiesa, fondata sui Dodici Apostoli e propugnata dai Quattro Evangelisti.\nCase nuove.\nQuesto gruppo comprende la stragrande maggioranza delle famiglie patrizie che non rientravano nell'\u00e9lite delle \"case vecchie\".\nCase ducali.\nSi tratta di quindici famiglie di nobilt\u00e0 pi\u00f9 recente rispetto ai \"longhi\" (i loro membri erano detti, non a caso, \"curti\"), come sottolineato dalla stessa cronaca pseudo-Giustinian: da essa si apprende che solo i Barbarigo, i Marcello e i Moro avevano contribuito alla fondazione di Rialto dando tribuni; Foscari, Gritti, Malipiero, Priuli, Trevisan, Tron e Venier vengono riconosciuti come di origine non veneziana (\u00ab\"qui de multis et diversis partibus secederunt et in Rivo-alto venerunt ad habitandum\"\u00bb); dei Don\u00e0, dei Grimani e dei Lando non si hanno informazioni perch\u00e9 sono solo menzionati, mentre i Loredan si dicono ammessi al Maggior Consiglio sotto il dogado di Ranieri Zeno (1253-1268); i Mocenigo, infine, non compaiono nemmeno.\nNonostante la scarsa considerazione che godevano presso i \"longhi\", i \"curti\" riuscirono rapidamente ad affermarsi e riuscirono a dare almeno un doge entro la met\u00e0 del Cinquecento.\nPossono essere annoverati tra le famiglie ducali anche i Vendramin che, pur essendo stati aggregati solo nel 1381 dopo la guerra di Chioggia, riuscirono ad eleggere il doge Andrea Vendramin a nemmeno un secolo di distanza.\nAltre.\nA queste si aggiungevano alcune famiglie veneziane cooptate qualche tempo dopo in quanto, al momento della Serrata, si trovavano in Oriente.\nUna parte proveniva da Costantinopoli e fu aggiunta nel 1298:\nLe rimanenti provenivano da Acri e furono cooptate nel 1303 (in realt\u00e0, tutte tranne i Lion e i Surian risultano aver partecipato al Consiglio qualche tempo prima della Serrata):\nVi erano poi quindici casate discendenti da altrettanti cittadini che si erano distinti nella repressione della congiura del Tiepolo e cooptate nel 1310:\nCase Nuovissime.\nSul volgere del Trecento la guerra di Chioggia mise in ginocchio l'economia veneziana. La flotta genovese, schierata all'ingresso della laguna, aveva bloccato ogni forma di scambio commerciale e le conseguenti entrate in termini di dazi sulle importazioni.\nNel 1379 i Savi di guerra decretarono la concessione del patriziato ai trenta popolani che avessero maggiormente contribuito in qualunque modo allo sforzo bellico. In molti accorsero, chi mettendo a disposizione i servi, i propri figli o s\u00e9 stessi, chi mantenendo un gruppo di soldati, chi armando galee, chi semplicemente elargendo denaro. Terminato il conflitto, il 4 settembre 1381 il Senato elesse i vincitori da una rosa di sessantadue candidati (per un totale di cinquantotto famiglie). Difficile stabilire sulla base di quale criterio avvenne tale scelta: molti dei respinti avevano partecipato allo sforzo bellico con offerte cospicue, viceversa vi fu chi venne ammesso con un contributo molto modesto. Evidentemente pesarono altri fattori, fra cui le strategie matrimoniali che avevano permesso a molti non nobili di creare solidi legami con le \"case vecchie\" del patriziato.\nNella lista si notano undici candidati con cognome omonimo a quello di famiglie gi\u00e0 presenti nel patriziato, e si possono presumere appartenere a rami non documentati o illegittimi di queste ultime.\nUna trentunesima famiglia aggregata in quest'occasione \u00e8 quella dei Cavalli grazie ai servigi offerti alla Repubblica dal condottiero veronese Giacomo Cavalli nel corso del conflitto.\nPatrizi non veneziani.\nQualche tempo dopo la serrata, il patriziato fu conferito anche a quelle famiglie di Terraferma che avevano dato appoggio militare alla Repubblica in varie occasioni. Si tratta in tutto di trentun famiglie, ma molte non parteciparono mai alla politica veneziana, mantenendo un titolo meramente onorifico.\nCase fatte per soldo.\nDivenuto per secoli quasi inaccessibile, il corpo nobiliare riprese ad aprirsi a nuove famiglie quando, con il declinare della potenza veneziana, lo Stato prese a \"vendere\" il titolo (a 100.000 ducati) per riempire le casse pubbliche, non pi\u00f9 sostenute dai ricchi commerci con l'Oriente. Tra il Sei e il Settecento si ebbero tre aperture al patriziato, con l'aggregazione di centotrentaquattro famiglie (contributo non indifferente, visto che la nobilt\u00e0 soffriva da tempo di una grave crisi demografica). Alcune di queste gi\u00e0 da secoli facevano la storia dell'entroterra veneto, e i loro titoli talvolta risalivano al Sacro Romano Impero (come i Brandolini, i Martinengo, i Piovene, gli Spineda, i Valmarana). Altre erano famiglie borghesi arricchitesi attraverso i commerci (Benzon di San Vidal, Lin, Zanardi).\nLe prime aggregazioni di questo tipo si ebbero tra il 1646 e il 1669 durante la guerra di Candia e riguardarono settantasei famiglie:\nI costi sostenuti durante la guerra di Morea costrinsero la Repubblica ad aprire il patriziato ad altre quarantotto famiglie, aggregate tra il 1684 al 1718:\nL'ultimo gruppo fu aggregato tra il 1776 e il 1788, in seguito alla decisione di ammettere al Maggior Consiglio quaranta famiglie. Il progetto, che anche in questo caso intendeva rimpinguare le casse dello Stato, non diede gli effetti sperati: solo tredici famiglie chiesero di entrare nel patriziato, e due di queste (Tartaglia e Sceriman) non furono nemmeno ammesse.\nNon tutti i membri di una stessa famiglia erano ammessi al patriziato. Non vengono dunque citati i vari rami cadetti cooptati successivamente al nucleo principale, i quali ebbero un impatto positivo sulle probabilit\u00e0 di sopravvivenza del cognome nel \"Libro d'Oro\"."}
{"id": "1486709", "revid": "121048258", "url": "https://it.wikipedia.org/wiki?curid=1486709", "title": "Maria Augusta Trapp", "text": " \u00c8 stata la matriarca dei \"Trapp Family Singers\". La sua storia e quella della fuga della sua famiglia dall'Austria dopo l'Anschluss, narrata nell'autobiografia romanzata \"La famiglia Trapp\", ha ispirato il musical \"The Sound of Music\" da cui \u00e8 stato tratto il film \"Tutti insieme appassionatamente\". L'autobiografia ha ispirato anche la serie animata giapponese .\nBiografia.\nMaria Augusta Kutschera nacque nel 1905 su un treno diretto a Vienna. Nel 1924 entr\u00f2 come novizia nell'abbazia Nonnberg di Salisburgo, ma due anni dopo le fu affidato il compito di occuparsi dei sette figli del comandante di Marina Georg Ludwig von Trapp, vedovo dal 1922. Nel 1927 Maria e Georg si sposarono. Maria, Georg e i loro dieci figli (tre di Maria oltre ai sette del capitano) fecero il loro debutto canoro al Festival di Salisburgo nel 1936, con un repertorio di brani a cappella del XVI-XVIII secolo.\nNel settembre del 1938, sei mesi dopo l'occupazione nazista dell'Austria, i von Trapp fuggirono in Italia. Dopo aver viaggiato per l'Europa come rifugiati (avevano infatti dovuto lasciare tutti i loro beni in Austria), i von Trapp emigrarono negli Stati Uniti, stabilendosi nel 1942 nel Vermont. Il capitano mor\u00ec cinque anni dopo e i von Trapp divennero famosi in America grazie alle loro interpretazioni di musiche popolari austriache, fino al ritiro dalle scene, nel 1956. La famiglia apr\u00ec quindi a Stowe una scuola di musica.\nMaria von Trapp mor\u00ec nel 1987 e venne sepolta a Stowe nei \"Trapp Family Lodge Grounds\". Nel 1949 aveva pubblicato l'autobiografia (\"The story of the Trapp Family Singers\") e per i diritti ricevette 9.000 dollari da una casa di produzione tedesca. Nel 1956 usc\u00ec il film \"Die Trapp Familie\", che ottenne un discreto successo in Austria e Germania. La storia fu quindi trasformata in un musical per Broadway e quindi in \"Tutti insieme appassionatamente\", film musicale di Robert Wise del 1965. La vera Maria von Trapp visit\u00f2 il set durante le riprese e, entusiasta del lavoro, chiese di essere inserita tra le comparse insieme alla nipotina di tredici anni. Sono visibili nella scena in cui Julie Andrews, lasciando il convento per recarsi per la prima volta alla casa dei von Trapp, passa sotto tre grandi archi.\nOpere.\nElenco delle opere di Mar\u00eda von Trapp"}
{"id": "1486710", "revid": "767487", "url": "https://it.wikipedia.org/wiki?curid=1486710", "title": "Bernard Genghini", "text": ""}
{"id": "1486713", "revid": "287204", "url": "https://it.wikipedia.org/wiki?curid=1486713", "title": "Copa Campeonato 1905", "text": "La Copa Campeonato 1905 fu vinta dall'Alumni Athletic Club."}
{"id": "1486715", "revid": "152625", "url": "https://it.wikipedia.org/wiki?curid=1486715", "title": "Call me irresponsible", "text": ""}
{"id": "1486718", "revid": "767487", "url": "https://it.wikipedia.org/wiki?curid=1486718", "title": "Comana (Giurgiu)", "text": "Comana \u00e8 un comune della Romania di 7.432 abitanti, ubicato nel distretto di Giurgiu, nella regione storica della Muntenia.\nIl comune \u00e8 formato dall'unione di 5 villaggi: Budeni, Comana, Fala\u0219toaca, Gr\u0103di\u0219tea, Vlad \u021aepe\u0219."}
{"id": "1486725", "revid": "125090347", "url": "https://it.wikipedia.org/wiki?curid=1486725", "title": "Attilio Pavesi", "text": "Fu campione olimpico nel 1932 nella prova a cronometro e in quella a squadre.\nCarriera.\nAttilio Pavesi si mise in luce gi\u00e0 tra i cadetti, con diverse vittorie che gli valsero l'ingaggio nella Cesare Battisti di Milano, principale societ\u00e0 dilettantistica di quel periodo. Dopo le vittorie di Coppa Caldirola, Gran Premio Aquilano e Coppa Bendoni, la carriera fu temporaneamente interrotta dal servizio di leva.\nRitorn\u00f2 in attivit\u00e0 con il trasferimento al Centro militare di educazione fisica della Farnesina. Nel 1932 partecip\u00f2 alla gara preolimpica di San Vito al Tagliamento che termin\u00f2 al quinto posto e fu convocato per i Giochi della X Olimpiade a Los Angeles.\nArriv\u00f2 negli Stati Uniti con il ruolo di riserva ma, visti i buoni allenamenti e la scarsa forma del titolare Zaramella, fu promosso tra i titolari per la prova su strada a cronometro individuale su 100 chilometri che riusc\u00ec ad aggiudicarsi terminando in 2h28'05\", alla media oraria di 40,514. Successivamente vinse anche l'oro nella classifica a squadre con Giuseppe Olmo e Guglielmo Segato.\nDa professionista non ottenne risultati importanti, al di fuori di una vittoria di tappa al Giro di Toscana/Pontedera, nel 1934.\nQuando scoppi\u00f2 la seconda guerra mondiale si trovava in Argentina, dove aveva partecipato alla Sei giorni di Buenos Aires.\nCos\u00ec, mancando navi passeggeri per tornare in Italia, decise di stabilirsi nella citt\u00e0 di S\u00e1enz Pe\u00f1a, dove apr\u00ec un negozio di biciclette e divenne organizzatore di corse ciclistiche, acquisendo anche la cittadinanza del suo Paese ospite.\nA 93 anni, nel 2003, torn\u00f2 a Caorso per una visita.\n\u00c8 morto il 2 agosto 2011 a Buenos Aires all'et\u00e0 di 100 anni. Al momento della sua scomparsa era il pi\u00f9 anziano vincitore olimpico ancora in vita.\nAl suo nome \u00e8 dedicato lo stadio - velodromo di Fiorenzuola d'Arda, all\u2019interno del quale \u00e8 situato il museo a lui intitolato."}
{"id": "1486727", "revid": "767487", "url": "https://it.wikipedia.org/wiki?curid=1486727", "title": "Cosoba", "text": "Cosoba \u00e8 un comune della Romania di 2.406 abitanti, ubicato nel distretto di Giurgiu, nella regione storica della Muntenia."}
{"id": "1486728", "revid": "287204", "url": "https://it.wikipedia.org/wiki?curid=1486728", "title": "Copa Campeonato 1906", "text": "La Copa Campeonato 1906 fu vinta dall'Alumni Athletic Club."}
{"id": "1486729", "revid": "301156", "url": "https://it.wikipedia.org/wiki?curid=1486729", "title": "Raimund Friedrich Kaindl", "text": "Nato a Czernowitz (oggi \u010cernivci), nell'attuale Ucraina (allora parte dell'Impero austro-ungarico) da tedeschi dei Carpazi, studi\u00f2 dapprima nella sua citt\u00e0 diventando poi docente dell'Universit\u00e0 di \u010cernivci, poi nel 1901 si trasfer\u00ec a Graz rimanendo a scrivere ed insegnare fino alla morte. Fu lui a coniare il termine \"tedeschi dei Carpazi\"."}
{"id": "1486731", "revid": "767487", "url": "https://it.wikipedia.org/wiki?curid=1486731", "title": "Crevedia Mare", "text": "Crevedia Mare \u00e8 un comune della Romania di 4.933 abitanti, ubicato nel distretto di Giurgiu, nella regione storica della Muntenia.\nIl comune \u00e8 formato dall'unione di 6 villaggi: Crevedia Mare, Crevedia Mic\u0103, Dealu, G\u0103iseanca, Priboiu, Sf\u00e2ntu Gheorghe."}
{"id": "1486739", "revid": "767487", "url": "https://it.wikipedia.org/wiki?curid=1486739", "title": "Daia (Giurgiu)", "text": "Daia \u00e8 un comune della Romania di 2.814 abitanti, ubicato nel distretto di Giurgiu, nella regione storica della Muntenia.\nIl comune \u00e8 formato dall'unione di 2 villaggi: Daia e Plop\u0219oru."}
{"id": "1486741", "revid": "2182647", "url": "https://it.wikipedia.org/wiki?curid=1486741", "title": "Principe del sangue", "text": "Con il termine principe del sangue si indica qualsiasi discendente legittimo nella linea agnatizia di un monarca, con ci\u00f2 includendo anche i rami collaterali. Nel contesto storico della monarchia francese, in particolare a partire dal XVI secolo, il titolo di prince du sang (il cui primo utilizzo risale al 1441) acquis\u00ec notevole importanza nel processo di accentramento assolutistico. Ai principi del sangue infatti vennero riconosciuti diversi privilegi che crearono un corpo aristocratico strettamente legato alla monarchia e preminente anche rispetto ai pari di Francia.\nStoria.\nStoricamente, il termine \u00e8 stato utilizzato per fare riferimento ai discendenti in linea maschile da un sovrano; poich\u00e9 la primogenitura assoluta \u00e8 diventata pi\u00f9 comune nelle monarchie, in quelle con diritti di successione in discesa femminile \u00e8 oggi pi\u00f9 probabile riscontrarlo (ad esempio, la famiglia reale belga).\nNella Repubblica di Venezia, tutti i membri del Maggior Consiglio avevano il medesimo diritto a diventare doge, e pertanto pretendevano di essere trattati come principi del sangue.\nDurante il Regno d'Italia, era contemplata appositamente la figura del principe del sangue nell'ordine di precedenze a Corte. L\u2019art. 21 del Trattato fra la Santa Sede e l\u2019Italia, vi si agganciava quando, al comma 1, prevedeva che:\u201cTutti i Cardinali godono, in Italia, degli onori dovuti ai Principi del sangue\u201d.\nIn alcuni regni europei, in particolare la Francia, questa denominazione era un rango specifico e proprio, di un uso pi\u00f9 limitato rispetto ad altri titoli.\nUtilizzo francese.\nIn Francia, il rango du \"prince du sang\" era il pi\u00f9 alto detenuto a corte dopo la pi\u00f9 stretta famiglia del re durante l\"'Ancien R\u00e9gime\" e la restaurazione borbonica. Il rango du \"prince du sang\" o \"princesse du sang\" fu ristretto agli agnati legittimi della dinastia Capetingia che non erano membri dell'immediata famiglia del re. Dal XIV secolo, i \"princes du sang\" maschi detenevano il privilegio di sedere nel \"Conseil du Roi\" e al \"Parlement de Paris\", di avere il diritto di precedenza sopra tutti i pari e tra di loro in base alle rispettivi posti nell'ordine di successione.\nDurante l'ultimo secolo del regno del Casato di Valois, quando i conflitti religiosi generarono rivali per il trono, i \"prince du sang\" divenne limitato in uso per indicare dinasti che erano i membri lontani della famiglia reale (cio\u00e8, quelli che non erano n\u00e9 figli n\u00e9 nipoti in linea maschile di un re francese, come tale, intitolati allo specifico del proprio rango pi\u00f9 elevato di \"enfants\" e \"petits-enfants de France\").\nIn teoria, i principi del sangue includevano tutti i membri della dinastia Capetingia. In pratica, soltanto i discendenti agnatici di San Luigi IX, i Valois ed i Borbone, furono riconosciuti come \"princes du sang\". I re di Francia, per esempio, rifiutarono di riconoscere i Courtenay Capetingi come principi del sangue. I Courtenay discendevano in linea maschile legittima da Re Luigi VI, ma erano diventati poveri e nobili minori nel corso dei secoli. Le loro ripetute petizioni per il riconoscimento ai sovrani borbonici furono vani. Quando il trattato di Montmartre fu stipulato nel 1662, dichiarando il Casato di Lorena erede al trono francese in caso di estinzione dei Borbone, i Courtenay protestarono, chiedendo la sostituzione della frase \"la casa reale derivata in linea maschile legittima dai re di Francia\" inutilmente. Nel 1715 Louis-Charles di Courtenay, suo figlio Charles-Roger e suo fratello Roger furono respinti dal nuovo re, Luigi XV. Roger, \"abb\u00e9\" di Courtenay, fu l'ultimo maschio della famiglia, morendo il 5 maggio 1733, e sua sorella H\u00e9l\u00e8ne di Courtenay, marquise de Bauffremont (1689-20 giugno 1768), non ottenne alcun risarcimento quando ella fece appello al re, nel 1737, dopo che il parlamento parigino dispose che il termine \"princesse du sang royal de France\" fosse cancellato dai documenti del tribunale.\nPersino ad un ramo cadetto della linea Borbone, i Borbone-Carencys, che erano pi\u00f9 lontanamente imparentati ai Duchi di Borbone, furono negati il rango principesco ed esclusi dal \"Conseil du Roi\" fino alla loro estinzione nel 1530. Discendevano da Jean, seigneur de Carency (1378-1457), il pi\u00f9 giovane dei figli maschi di Jean I de Bourbon, Conte di La Marche.\nFin dal 1733, tutti i Capetingi legittimi discendono da Roberto, Conte di Clermont, uno dei figli pi\u00f9 giovani di San Luigi e fondatore del casato di Borbone.\nIn un editto del 1714, Luigi XIV dichiar\u00f2 i suoi figli legittimati, il Duca di Maine ed il Conte di Tolosa, \"princes du sang\" e gli accord\u00f2 i diritto di successione al trono francese dopo tutti gli altri \"princes du sang\". Poich\u00e9 il \"Parlement de Paris\" rifiut\u00f2 di registrare il decreto, il re esercit\u00f2 il suo diritto di costringere la registrazione impiegato mediante un \"lit de justice\". L'editto fu revocato ed annullato il 18 agosto 1715 dal \"Parlement\" sotto l'autorit\u00e0 del reggente dopo la morte del re. Per quanto un cancelliere di Luigi XIV aveva messo in guardia, un re poteva fare solo principi del sangue attraverso la sua regina.\nTrattamento.\nColoro che detennero questo rango furono di solito denominati con il loro titolo ducale principale, ma qualche volta furono utilizzati altri titoli, indicando uno stato pi\u00f9 precisa rispetto al \"prince du sang\".\nI principi maggiori utilizzavano appellativi specifici come \"monsieur le prince\" o \"monsieur le duc\", mentre i principi minori utilizzavano l'appellativo di \"monseigneur\" seguito dal loro titolo nobiliare, come ad esempio \"monseigneur le duc de Montpensier\". L'appellativo di altezza serenissima (\"altesse s\u00e9r\u00e9nissime\") era utilizzato solo per iscritto.\nMonsieur le Prince.\nEra la denominazione del Primo Principe del Sangue (francese: \"premier prince du sang\"), che normalmente apparteneva al pi\u00f9 anziano (per primogenitura) membro di sesso maschile della dinastia reale che non \u00e8 n\u00e9 un \"fils de France\" (\"figlio di Francia\", cio\u00e8 del Re o il Delfino\") n\u00e9 un \"petit-fils de France\" (\"nipote di Francia\", figlio di un \"fils de France\"). In pratica, non \u00e8 stato sempre chiaro chi aveva diritto al rango, e spesso occorreva un atto specifico del re per procedere alla determinazione.\nIl rango portava con s\u00e9 vari privilegi, compreso il diritto a una casa pagato dalle entrate statali. Il rango era detenuto a vita. I Principi di Cond\u00e9 utilizzarono l'appellativo di \"Monsieur le Prince\" per oltre un secolo (1589\u20131709). Il diritto di utilizzare questo appellativo pass\u00f2 al Casato d'Orl\u00e9ans nel 1709; tuttavia, raramente lo utilizzarono.\nPrimi Principi del Sangue, 1465-1830\nMadame la Princesse.\nEra il titolo utilizzato dalla moglie di \"Monsieur le Prince\". Le duchesse e principesse che furono autorizzate ad usare tale appellativo furono:\nMonsieur le Duc.\nIl titolo di \"Monsieur le Duc\" era utilizzato dal figlio maggiore del Principe di Cond\u00e9. Originariamente il primogenito aveva il titolo di duca d'Enghien, ma nel 1709, le cose cambiarono ed i Cond\u00e9 persero il rango di \"premi\u00e8re prince\", ed al figlio maggiore del principe di Cond\u00e9 fu dato il titolo di duca di Borbone. Il titolo di duca d'Enghien venne quindi riservato al primogenito del duca di Borbone, cio\u00e8 al maggiore tra i nipoti in linea maschile del principe di Cond\u00e9.\nDi seguito si riporta l'elenco di coloro che furono titolati ad utilizzare l'appellativo di \"monsieur le duc\":\nMadame la Duchesse.\nQuesto appellativo era utilizzato dalla moglie di \"Monsieur le Duc\". La pi\u00f9 famosa detentrice di questo titolo onorifico fu:\nAltre includevano:\nMonsieur le Comte.\nQuesto indirizzo era utilizzato dal capo del ramo pi\u00f9 piccolo del Casato di Borbone, il comte de Soissons. I conti di Soissons, come i Principi di Conti, discendevano dai Principi di Cond\u00e9. La linea comincia nel 1566 quando il titolo Soissons fu dato a Carlo di Borbone, il secondo figlio maschio di Luigi I, principe di Cond\u00e9, il primo \"Principe di Cond\u00e9\".\nIl primo Principe ebbe tre figli maschi:\nIl titolo Soissons fu acquisito dal primo principe di Cond\u00e9 nel 1557 e fu tenuto dai suoi discendenti per altri due generazioni:\nIl II Conte di Soissons mor\u00ec senza eredi, cos\u00ec il titolo di Soissons pass\u00f2 alla sorella minore, Maria di Borbone, moglie di Tommaso Francesco, principe di Carignano, membro di Casa Savoia. Maria venne quindi conosciuta con il nome di \"Madame la comtesse de Soissons\". Alla sua morte, il titolo pass\u00f2 in prima istanza al suo secondo figlio maschio, Giuseppe Emanuele (1631\u20131656), ae poi al terzo, Eugenio Maurizio.\nEugenio Maurizio spos\u00f2 Olimpia Mancini, una nipote del cardinale Mazarino, e anch'essa venne conosciuta come \"Madame la Comtesse de Soissons\" al pari della suocera. Alla morte di Eugenio Maurizio il titolo pass\u00f2 al figlio maggiore Luigi Tommaso, fratello del famoso generale austriaco Eugenio di Savoia. Il titolo di Soissons si estinse definitivamente alla morte di Eugenio Giovanni Francesco di Savoia-Soissons nel 1734.\nMadame la Comtesse.\nEra il titolo della moglie di \"Monsieur le Comte\"; la pi\u00f9 importante e rappresentativa di esse fu Olimpia Mancini.\nMadame la Princesse Douairi\u00e8re.\nPer distinguere tra le varie mogli dei principe di Conti dopo la morte di questi ultimi, le vedove ricevevano il nome di \"douairi\u00e8re\" o \"vedova\" ed un numero ordinale che corrispondeva al momento in cui avevano perso il marito. Dopo essere rimaste vedove il loro titolo completo sarebbe stato \"Madame la Princesse de Conti [numero ordinale] Douairi\u00e8re\". Tra il 1727 ed il 1732, ci furono tre principesse vedove di Conti. Esse furono:\nDiscendenza reale legittimata.\nI figli legittimati del re di Francia, e di altri membri maschi della sua dinastia, presero il cognome del ramo della Casata Capetingia al quale apparteneva il padre, cos\u00ec Luigi Augusto di Borbone, duca del Maine, era il figlio maggiore di Luigi XIV e dell'amante Fran\u00e7oise-Ath\u00e9na\u00efs di Montespan. Una volta legittimati i bambini ricevevano un titolo. I maschi ottenevano un titolo derivante dalle terre e tenute del padre mentre le femmine venivano nominate \"mademoiselle de X\". Ne furono esempio (figli di Luigi XIV avuti da Madame de Montespan):\nI figli legittimati del re erano indicati anche come \"L\u00e9gitim\u00e9 de Bourbon\"; come nel caso di Maria Anna \"l\u00e9gitim\u00e9e de Bourbon\", \"mademoiselle de Blois\" figlia di Luigi XIV e Louise de La Valli\u00e8re. Suo fratello fu Luigi di Borbone, cui venne dato il titolo di \"comte de Vermandois\".\nOrl\u00e9ans-Longueville.\nIl ramo dei duchi di , estintosi nel 1672, portava il cognome d'Orl\u00e9ans, in quanto discendenti legittimati di Jean, \"Bastardo d'Orl\u00e9ans\", il figlio naturale di un principe Valois, famiglia che deteneva l'appannaggio di Orl\u00e9ans prima dei Borbone.\nI figli naturali non legittimati di un dinasta prendevano qualunque cognome avesse permesso loro il re, che poteva essere o meno quello della dinastia cui appartenevano per nascita.\nI figli di un re o principe francese nati al di fuori del vincolo del matrimonio non vennero per\u00f2 mai riconosciuti come \"Fils de France\"; in ogni caso, se legittimati, il re poteva innalzarli ad un rango immediatamente inferiore o anche equivalente a quello di principe del sangue."}
{"id": "1486746", "revid": "767487", "url": "https://it.wikipedia.org/wiki?curid=1486746", "title": "Peter Pander", "text": "Carriera.\nDopo aver concluso l'attivit\u00e0 come calciatore, nelle cui vesti milit\u00f2 anche nelle giovanili dell', inizi\u00f2 ad allenare nella squadra amatoriale del club della Bassa Sassonia. Guid\u00f2 poi le formazioni amatoriali di Heiligendorf TSV e SG Brackstedt, squadre dilettantistiche di Wolfsburg controllate dalla Volkswagen, per cui Pander lavorava a tempo pieno.\nWolfsburg.\nSotto la direzione del responsabile del dipartimento calcistico Manfred Aschenbrenner, nel 1991 Pander entr\u00f2 nello staff del e assunse alcuni incarichi dirigenziali. Negli anni successivi il club avrebbe conosciuto una sorprendente ascesa, culminata nella promozione in Bundesliga nel 1997. Da questo momento Pander fu nominato manager del Wolfsburg.\nNel periodo in cui Pander fu alla guida della dirigenza il club decise di costruire un nuovo stadio: la Volkswagen Arena, che fu inaugurata gi\u00e0 due anni dopo l'inizio dei lavori.\nCon il nuovo millennio la Volkswagen decise di investire molto in un progetto che si proponeva di portare il club in UEFA Champions League nel giro di qualche anno. Tra il luglio 1999 e il giugno 2003 sarebbero stati quarantadue i nuovi acquisti del Wolfsburg del manager Pander. Nell'agosto 2002 sarebbe stato acquistato l'ex nazionale tedesco Stefan Effenberg dal . Nell'estate del 2003 fu la volta del giovane argentino Andr\u00e9s D'Alessandro, pagato 7,5 milioni di euro al River Plate. La squadra concluse la stagione 2003-2004 al decimo posto.\nLe strade del Wolfsburg e Peter Pander si divisero il 24 agosto 2004. La squadra sconfisse per 3-0 il Colonia Under-23 nel primo turno della Coppa di Germania, schierando in campo il neo acquisto Marian Hristov su cui pendeva ancora una squalifica che il giocatore si era procurato nell'ultimo incontro del campionato precedente, quando era ancora in forza al . I dirigenti del Colonia inoltrarono un reclamo ed ottennero la vittoria a tavolino. Pander rassegn\u00f2 quindi le dimissioni due giorni dopo la partita.\nBorussia M\u00f6nchengladbach.\nNell'aprile 2005 Pander si trasfer\u00ec al Borussia M\u00f6nchengladbach, che vide in lui il successore del dimissionario Christian Hochst\u00e4tter. Il manager cambi\u00f2 subito allenatore: Horst K\u00f6ppel venne sostituito con Jupp Heynckes.\nCome accadde a Wolfsburg, Pander allest\u00ec una campagna acquisti che risult\u00f2 la pi\u00f9 dispendiosa nella storia del club. Il Borussia, dopo l'avvio, si ritrov\u00f2 stabilmente ad occupare le zone basse della classifica, colpito dagli infortuni che misero a nudo la mancanza di alternative nel reparto difensivo e da un'incapacit\u00e0 di andare in gol. Nel mercato di gennaio l'arrivo di Steve Gohouri riusc\u00ec a colmare in parte il vuoto in difesa. Vennero acquistati altri trequartisti, che si aggiunsero ai numerosi gi\u00e0 presenti in rosa e vennero impiegati solo per pochi incontri per poi essere accantonati.\nL'8 marzo 2007 la dirigenza del Borussia riusc\u00ec ad ottenere le sue dimissioni, assieme a quelle di Heynckes, affidando la squadra al nuovo team manager Christian Ziege e al tecnico olandese Jos Luhukay, ingaggiato a gennaio come secondo allenatore gi\u00e0 in previsione di un imminente esonero di Heynckes."}
{"id": "1486747", "revid": "287204", "url": "https://it.wikipedia.org/wiki?curid=1486747", "title": "Copa Campeonato 1907", "text": "La Copa Campeonato 1907 fu vinta dall'Alumni Athletic Club."}
{"id": "1486749", "revid": "767487", "url": "https://it.wikipedia.org/wiki?curid=1486749", "title": "Flore\u0219ti-Stoene\u0219ti", "text": "Flore\u0219ti-Stoene\u0219ti \u00e8 un comune della Romania di 8.714 abitanti, ubicato nel distretto di Giurgiu, nella regione storica della Muntenia.\nIl comune \u00e8 formato dall'unione di 3 villaggi: Flore\u0219ti, Palanca, Stoene\u0219ti."}
{"id": "1486750", "revid": "287204", "url": "https://it.wikipedia.org/wiki?curid=1486750", "title": "Floresti-Stoenesti", "text": ""}
{"id": "1486751", "revid": "339392", "url": "https://it.wikipedia.org/wiki?curid=1486751", "title": "Floresti Stoenesti", "text": ""}
{"id": "1486754", "revid": "1437331", "url": "https://it.wikipedia.org/wiki?curid=1486754", "title": "Casa Rietveld Schr\u00f6der", "text": "La casa Rietveld Schr\u00f6der \u00e8 una residenza privata progettata da Gerrit Rietveld, maestro dell'architettura neoplastica, e costruita nel 1924 a Utrecht su commissione della signora Truus Schr\u00f6der-Schr\u00e4der. Vero e proprio patrimonio architettonico del XX secolo, la costruzione \u00e8 dal 2000 annoverata tra i beni tutelati dall'UNESCO.\nStoria.\nDopo la morte del marito, avvenuta nel 1924, la signora Schr\u00f6der volle abbandonare la sua dimora ottocentesca sulla Biltstraat di Utrecht e commission\u00f2 all'architetto neoplastico Gerrit Rietveld una nuova dimora pi\u00f9 moderna per lei e le sue tre figlie. La casa, formalmente completata nel 1924, fu sottoposta a numerosissimi cambiamenti progettuali, dovuti alle cangianti esigenze della committente che - tuttavia - visse in questa casa fino alla morte, avvenuta nel 1985.\nLa progressiva espansione del tessuto edilizio circostante, tuttavia, inizi\u00f2 a compromettere irrimediabilmente il rapporto della casa Schr\u00f6der con l'esterno: se negli anni venti la struttura era ubicata in un contesto di sole case a schiera, infatti, a partire dalla seconda met\u00e0 del XX secolo i suoi affacci iniziarono progressivamente a perdere spazio e visuale, soprattutto a seguito della costruzione di un'autostrada nelle loro immediate pertinenze (a cui, tra l'altro, partecip\u00f2 nella progettazione lo stesso Rietveld). Con tali presupposti la signora Schr\u00f6der arriv\u00f2 anche al progetto di far abbattere la casa, che comunque secondo lei \u00abnon era nata per durare nel tempo\u00bb. \nCi\u00f2, tuttavia, non bast\u00f2 per mortificare la popolarit\u00e0 della casa Rietveld, la quale fu sin da subito salutata come una delle architetture pi\u00f9 moderne e stimolanti del XX secolo: la contemporaneit\u00e0 tuttora viva del complesso edilizio \u00e8 stata suggellata nel 2000 con l'ingresso del sito nel patrimonio tutelato dall'UNESCO. Di seguito si riporta una citazione dello stesso Rietveld sul suo esperimento architettonico:\nDescrizione.\nAnalisi della pianta.\nLa casa Rietveld Schr\u00f6der opera una cesura molto netta con la scena architettonica ad essa contemporanea. Fu costruita in un lotto che all'epoca rappresentava il confine ultimo della citt\u00e0, aperta sul paesaggio naturale. La casa, a due piani, venne quindi costruita alla fine di una schiera di edifici a due piani, ma non si adegua agli edifici attuigui.\nIl piano terra \u00e8 composto in maniera pi\u00f9 tradizionale, con pareti divisorie che compongono un ingresso, una cucina, una stanza per la domestica, uno studio per i bambini e uno che fu usato da Rietveld stesso come studio personale, oltre a un piccolo bagno. Qui ciascuna stanza \u00e8 dotata di un'ampia finestratura e, nel caso dello studio di Rietveld e della camera della domestica, di un ingresso indipendente. La cucina ha una finestra dotata di mensola creata appositamente per far passare la spesa, e l'ingresso ha una cassetta per la posta trasparente, in vetro, per vedere immediatamente se ci siano arrivi o meno. Interessante la disposizione spaziale dei vari ambienti, i quali non si articolano secondo una successione lineare o circolare, bens\u00ec si dispongono radialmente intorno al fulcro connettivo ed impiantistico centrale, riuscendo dunque a preservare la loro distinta autonomia (ciascun ambiente, in questo modo, \u00e8 accessibile anche da utenti diversi).\nIl piano superiore \u00e8 la parte pi\u00f9 radicalmente innovativa della casa. Si tratta infatti di un \"open space\" dinamico, dove una pluralit\u00e0 di pannelli scorrevoli pu\u00f2 aprirsi e chiudersi configurando tre camere da letto, un bagno e un soggiorno oppure spazi unici pi\u00f9 ampi: si tratta questa di una delle maggiori qualit\u00e0 di quest'organismo edilizio, il quale si presta effettivamente a un'articolazione spaziale libera e dinamica, in grado di dare vita a spazi unici o plurimi in maniera coerente con le differenti esigenze di fruizione dei proprietari. La camera della signora Schr\u00f6der \u00e8 infatti piuttosto piccola, ma pu\u00f2 diventare un tutt'uno col disimpegno del bagno e da qui confluire direttamente nella stanza delle figlie e nel salotto. Facendo scomparire la divisione tra il salotto e la camera del figlio si crea un unico spazio dove far proiettare anche film sulla parete (un proiettore usciva da un mobile \u00aba scatole sovrapposte\u00bb appositamente congeniato).\nFatta eccezione per i servizi igienici, i quali vanno a costituire l'unico \u00abelemento rigido\u00bb dell'organismo edilizio, entrambi i piani della casa Schr\u00f6der sono trasformabili secondo i principi di un'architettura dinamica a seconda dei desideri dei fruitori. Tale flessibilit\u00e0, si ricorda, presenta connotati di natura fruizionale e spaziale al primo piano e di natura esclusivamente fruitiva al pianterreno: vi \u00e8, infatti, una distribuzione funzionale diversificata tra i due piani, per la quale il primo piano \u00e8 predisposto per la zona giorno e per la famiglia (vi \u00e8, infatti, un sistema di pannelli scorrevoli ed a ribalta in grado di sfruttare il soggiorno in maniera aperta o suddivisa, a seconda delle esigenze) e gli ambienti del pianterreno presentano l'attitudine a essere affittati e trasformati in alloggi plurifamiliari. Pannelli appesi alle pareti, apparentemente decorativi, servono in realt\u00e0 per tappare la luce dalle finestre di notte. Particolarmente suggestiva \u00e8 la finestra angolare del soggiorno, dove una volta aperte le ante scompare l'angolo, che non \u00e8 strutturale. \nFacciate.\nLe facciate si configurano come un agglomerato di piani e linee i cui componenti sono volutamente separati gli uni dagli altri, aggregandosi reciprocamente senza per\u00f2 fondersi. Ecco, allora, che in un perfetto equilibrio tra planarit\u00e0 e linearit\u00e0 i vari elementi delle facciate, dalle forme geometricamente esatte, dialogano secondo logiche sporgenti, ricalanti, a lama, differenziandosi tra di loro attraverso un preciso codice cromatico.\nRietveld, in effetti, manipola abilmente i colori della casa Schr\u00f6der in modo tale da aumentare l'effetto di plasticit\u00e0 e dinamicit\u00e0 delle facciate e annullarne completamente l'effetto naturale. Il trattamento cromatico proposto dall'architetto \u00e8 particolarmente rigoroso e prevede l'applicazione del bianco e del grigio per le superfici, l'utilizzo del nero per gli infissi di porte e finestre, e l'impiego di vivacissimi colori primari (giallo, rosso, blu) per le altre strutture spaziali (\u00abnon c'\u00e8 legno, pietra o ferro da vedere, solo piastre e linee dalle tonalit\u00e0 rosse, gialle, blu, bianche, nere e grigie. Il materiale \u00e8 costantemente negato\u00bb, osservano, in tal senso, Ida van Zijl e Marijke Kuper).\nNon \u00e8 un caso, dunque, se la casa Schr\u00f6der - dotata, come si \u00e8 visto, di un apparato cromatico in grado di influenzare gli effetti spaziali dell'ambiente abitato - \u00e8 stata spesso paragonata a una trasposizione tridimensionale, plastica, delle teorie figurative che animavano le opere di Piet Mondrian e di tutto il De Stijl, basate come noto sul rigido ricorso a elementi lineari e ortogonalmente disposti tra di loro e ai colori primari (rosso, giallo e blu) e ai non colori (nero, grigio e bianco). Di seguito si riporta uno stralcio dei \"Sedici punti per una architettura neoplastica\":\nNonostante le apparenti stravaganze, ogni elemento ha una sua precisa funzione, statica o funzionale, come ad esempio il parapetto del terrazzo, che si allunga in basso a creare un rettangolo non in asse con la divisione dei piani: tale accorgimento in realt\u00e0 nasconde, al piano terra, un alto ripostiglio nella stanza dello studio. Per arredare la casa, rispettando il binomio vigente tra funzionalit\u00e0 e codice cromatico, Rietvel progett\u00f2 anche numerosi mobili, come la celeberrima Rood-blauwe stoel [Sedia rossa e blu], del 1923. \u00c8 proprio nei mobili, infatti, che secondo Rietveld , \u00abla costruzione collabora a collegare le singole parti senza la minima mutilazione, in modo che nessuna copra l'altra in modo determinante o che l'una sia subordinata all'altra. In questo modo il tutto \u00e8 libero nello spazio. La forma \u00e8 nata in virt\u00f9 del materiale\u00bb."}
{"id": "1486755", "revid": "830939", "url": "https://it.wikipedia.org/wiki?curid=1486755", "title": "Stasimo", "text": "Lo stasimo (dal greco \u03c3\u03c4\u03ac\u03c3\u03b9\u03bc\u03bf\u03bd, sottinteso \u03bc\u03ad\u03bb\u03bf\u03c2 = \u00abcanto a pi\u00e8 fermo\u00bb) \u00e8 un momento dell'antica tragedia greca in cui il coro esegue un canto e una danza per commentare, illustrare e analizzare la situazione che si sta sviluppando sulla scena, costituito da uno o pi\u00f9 gruppi triadici di strofe, antistrofe ed epodo. \nFormalmente \u00e8 composto da strofe liriche e dall'impiego del dialetto dorico. Era cantato con accompagnamento di lira, doppio flauto o altri strumenti."}
{"id": "1486756", "revid": "1318658", "url": "https://it.wikipedia.org/wiki?curid=1486756", "title": "Vasil\u012bs Vasilikos", "text": "Note biografiche.\nCresciuto a Salonicco, inizi\u00f2 come giornalista ad Atene. All'instaurazione del regime militare, venne esiliato per via della sua attivit\u00e0 politica. \nTrascorse un certo periodo in Italia. Tra il 1981 e il 1984 ricopr\u00ec la carica di direttore generale dell'emittente televisiva greca \"ERT-1\". Dal 1996 \u00e8 stato ambasciatore greco per l'UNESCO.\nLa vasta opera di Vassilikos \u00e8 stata tradotta in diverse lingue. La sua produzione spazia dalla drammaturgia, alla poesia, alla narrativa breve e al romanzo."}
{"id": "1486757", "revid": "599013", "url": "https://it.wikipedia.org/wiki?curid=1486757", "title": "Flore\u0219ti", "text": ""}
{"id": "1486762", "revid": "112243904", "url": "https://it.wikipedia.org/wiki?curid=1486762", "title": "Roberto Pagnin", "text": "Professionista dal 1985 al 1996, vinse tre tappe alla Vuelta a Espa\u00f1a e una al Giro d'Italia."}
{"id": "1486764", "revid": "123168667", "url": "https://it.wikipedia.org/wiki?curid=1486764", "title": "Anglo-Iranian Oil Company", "text": "L'Anglo-Persian Oil Company (APOC) \u00e8 stata fondata nell'aprile 1909 in seguito alla scoperta di un vasto giacimento petrolifero a Masjed Soleiman, nell'allora Persia: fu la prima compagnia petrolifera in Medio Oriente. L'APOC mut\u00f2 nome in Anglo-Iranian Oil Company (AIOC) nel 1935 e infine in British Petroleum Company (BP) nel 1954, l'odierna BP plc.\nLa concessione a D'Arcy.\nWilliam Knox D'Arcy negozi\u00f2 nel 1901 una concessione petrolifera con lo Shah di Persia Mozaffar ad-Din Shah Qajar, ottenuta il 28 maggio dello stesso anno, che garantiva i diritti esclusivi per la ricerca, estrazione e sfruttamento di petrolio, gas naturale, asfalto e ozocerite nel territorio persiano, con l'esclusione della zona settentrionale, per un totale di 800.000 chilometri quadrati. Tuttavia in pochi anni D'Arcy giunse quasi alla bancarotta per i costi d'esplorazione; gli subentr\u00f2 quindi la Burmah Oil Company Ltd., compagnia di Edimburgo operante in Birmania nata nel 1902 che anche in futuro sarebbe stata strettamente legata alla APOC, che individu\u00f2 i primi giacimenti nel 1908. Nel 1909 venne fondata la Anglo-Persian Oil Company (APOC), che assunse il controllo delle concessioni. La nuova societ\u00e0 era stata costituita col concorso del Tesoro britannico, della Burmah Oil e della Shell Transport.\nNel 1913 incominci\u00f2 la produzione industriale dalla raffineria ad Abadan e il governo britannico, sotto la spinta di Winston Churchill, Primo Lord dell'Ammiragliato, nazionalizz\u00f2 parzialmente l'azienda nello stesso anno per garantire le forniture di petrolio alla flotta britannica. L'APOC controll\u00f2 poi circa il 50% della Turkish Petroleum Company, creata nel 1912 da Calouste Gulbenkian per esplorare e sviluppare le risorse petrolifere nell'Impero Ottomano: in seguito allo stop dovuto alla Prima guerra mondiale e il ritorno in piena attivit\u00e0, nel 1927 mut\u00f2 nome in Iraq Petroleum Company.\nNel maggio 1917 fu incorporata la sussidiaria inglese della tedesca \"Europ\u00e4ische Petroleum Union\", che usava il nome commerciale di \"British Petroleum\" e che era stata espropriata dal governo britannico dopo l'inizio della guerra. Il marchio BP fece cos\u00ec il suo ingresso sul mercato britannico con la creazione di una rete di pompe di carburante e stazioni di servizio.\nLa concessione per l'Iran fu rinnovata nel 1933, con un'area ridotta a 100,000 miglia quadrate e scadenza nel 1993, dopo una lunga e difficile trattativa con Reza Shah, che l'aveva in precedenza unilateralmente annullata. Nel 1935 Reza Shah cambia il nome ufficiale del Paese da Persia in Iran, e anche la APOC diventa AIOC.\nLa nazionalizzazione e la crisi di Abadan.\nNel 1950 la concessione AIOC era vivamente contestata in Iran sia dal clero sciita guidato dall'Ayatollah Kashani sia dai popolar-nazionalisti guidati da Mohammad Mossadeq, Presidente della Commissione d'inchiesta parlamentare sul Petrolio. Nel 1951 il negoziato per il rinnovo fu bloccato dall'assassinio del Primo Ministro Razmara, che era favorevole a una nuova intesa. Al suo posto il Parlamento elesse all'unanimit\u00e0 Mossadeq che promise la nazionalizzazione dell'AIOC, ribattezzata \"National Iranian Oil Company\" (NIOC). La reazione inglese fu molto dura e port\u00f2 all'apertura della crisi di Abadan e al blocco delle esportazioni di petrolio iraniano.\nIl Consorzio per l'Iran (le sette sorelle).\nLa crisi economica e politica seguita alla nazionalizzazione del petrolio portarono a un colpo di mano militare contro Mohammad Mossadeq, che venne deposto nel 1953. Nonostante la caduta di Mossadeq, l'Iran conserv\u00f2 la nazionalizzazione della NIOC. L'esportazione di petrolio persiano riprese solo nel 1954 grazie alla formazione del cosiddetto \"Consorzio per l'Iran\" guidato da British Petroleum (ex AIOC), Gulf Oil e Shell e le quattro americane del consorzio saudita ARAMCO, ossia la Standard Oil of New Jersey (Esso), la Standard Oil of New York (Mobil), la Texaco e la Standard Oil of California (Chevron).\nEnrico Mattei chiese in seguito di poter entrare anch'egli con l'AGIP, ma fu escluso da quelle che egli ribattezz\u00f2 come le \"sette sorelle\". A esse si aggiungeva inoltre la Compagnie Fran\u00e7aise des P\u00e9troles (Total)."}
{"id": "1486766", "revid": "33689", "url": "https://it.wikipedia.org/wiki?curid=1486766", "title": "Dinamio", "text": "Biografia.\nNel 354, Dinamio e Picenzio complottarono per mettere l'imperatore Costanzo II contro il cugino e cesare Gallo.\nNel 355 Dinamio era \"actuarius sarcinalium princeps iumentorum\"; chiese al proprio conoscente Claudio Silvano delle lettere di presentazione presso i suoi amici: Silvano consegn\u00f2 le lettere a Dinamio, il quale per\u00f2 le conserv\u00f2 sperando di poterne trarre profitto. Dinamio si associ\u00f2 allora ad altri importanti funzionari imperiali, come il prefetto del pretorio Gaio Ceonio Rufo Volusiano Lampadio e il \"praepositus sacri cubiculi\" Eusebio, allo scopo di danneggiare Silvano, che era stato inviato in Gallia al comando dell'esercito che la difendeva dai barbari. Dinamio e i suoi complici cancellarono con una spugna il testo delle lettere, lasciando solo gli indirizzi, e le riscrissero in maniera che sembrasse che Silvano stesse progettando di ottenere il trono con l'aiuto dei propri amici. Dinamio present\u00f2 allora le lettere al concistoro imperiale, che decise di far arrestare tutti coloro che venivano citati in esse.\nIn seguito, per rafforzare la propria versione, invi\u00f2 altre lettere contraffatte al tribuno responsabile della fabbrica d'armi di Cremona, invitandolo, sempre fingendosi Silvano, a preparare quanto previsto. Ma il tribuno rese pubblica la cosa e il complotto fu scoperto: malgrado ci\u00f2, Silvano si era veramente ribellato e alla fine Dinamio fu premiato venendo nominato \"corrector\" della Tuscia et Umbria."}
{"id": "1486768", "revid": "126315", "url": "https://it.wikipedia.org/wiki?curid=1486768", "title": "Hot spot", "text": ""}
{"id": "1486770", "revid": "1728", "url": "https://it.wikipedia.org/wiki?curid=1486770", "title": "Il cavaliere di bronzo (poema)", "text": "Il cavaliere di bronzo (in russo \u041c\u0435\u0434\u043d\u044b\u0439 \u0432\u0441\u0430\u0434\u043d\u0438\u043a: \u041f\u0435\u0442\u0435\u0440\u0431\u0443\u0440\u0433\u0441\u043a\u0430\u044f \u043f\u043e\u0432\u0435\u0441\u0442\u044c) scritto nel 1833 da Aleksandr Sergeevi\u010d Pu\u0161kin e pubblicato postumo nel 1837, \u00e8 un poema narrativo, in tetrametro giambico, sulla grande alluvione che colp\u00ec San Pietroburgo il 19 novembre 1824 e sulla statua equestre di Pietro il Grande. \u00c8 considerato uno dei pi\u00f9 significativi lavori della letteratura russa. La statua \u00e8 oggi conosciuta come \"il cavaliere di bronzo\" grazie proprio al poema di Pu\u0161kin.\nTrama.\nProemio.\nL'autore racconta la nascita della nuova capitale russa, Pietroburgo, vista come una \"finestra sull'Europa\" fondata da Pietro il Grande sulla palude, per essere un baluardo difensivo da cui controllare le terre nordiche. Dopo un secolo la citt\u00e0 \u00e8 cresciuta in bellezza, sembra aver oscurato la vecchia Mosca e aver vinto la sua sfida contro gli elementi naturali... ma non \u00e8 sempre cos\u00ec.\nPrima parte.\nEvgenij \u00e8 un uomo discendente da una casata una volta in auge e adesso decaduta, senza nessun genio particolare e con una vita mediocre da impiegato statale, lamentoso nei confronti del proprio destino, attaccato alla vita solo in prospettiva della sua speranza, il suo \"sogno\", una ragazza di nome Para\u0161a, che vive con la madre, una vedova, sul litorale alle foci della Neva. \u00c8 il cosiddetto piccolo uomo, senza ambizioni se non quelle di avere una vita stabile.\nUna sera, poco dopo il rientro a casa da una visita alla fanciulla amata, Evgenij s'addormenta pensando che presto avrebbe potuto sposarsi, avere dei figli, essere felice, ma \u00e8 anche turbato dall'ululare del vento e dalla pioggia battente. Per tutta la notte la Neva lotta con le forze del mare, ma le sue difese cedono e al mattino le acque invadono la citt\u00e0, seminando morte e distruzione. L\u2019unica speranza di salvezza \u00e8 trovare riparo in alto: Evgenij raggiunge la piazza principale e sale sul dorso di un leone di marmo, dove guarda inorridito le acque seminare morte e distruzione. Non lontano da lui, che \u00e8 in pena per la sorte di Para\u0161a c\u2019\u00e8 il cavaliere di bronzo, la statua equestre di Pietro il Grande che guarda indifferente la devastazione in atto.\nSeconda parte.\nQuando la furia della tempesta si placa, mentre la citt\u00e0 \u00e8 vittima di atti di sciacallaggio, Evgenij si fa accompagnare da un barcaiolo dove vive Para\u0161a, ma scopre che la casupola \u00e8 stata divelta dalle acque e che non ci sono superstiti.\nIl giovane, resosi conto di aver perduto colei che era il suo sogno, esce di senno, non fa pi\u00f9 ritorno al suo appartamento e si avvia, ormai straniero al mondo, a un'esistenza raminga. Una sera d'autunno, con la pioggia e il vento che scuotono San Pietroburgo, il passato orrore si riaffaccia alla mente di Evgenij, il quale sta vagando nei pressi della statua di Pietro. Egli fissa con \u00absguardi selvaggi\u00bb, il \u00abpotente signore del destino\u00bb, lo zar che volle fondare una citt\u00e0 presso il mare. Tremante d'odio, mostra il pugno alla statua, grida la sua rabbia e gli pare che essa d'incanto prenda vita e si metta a inseguirlo. Il povero demente corre, in preda al terrore, ma dovunque vada sente dietro di s\u00e9 il pesante galoppo del bronzeo cavaliere.\nIn seguito, quando gli accadr\u00e0 di tornare in quella piazza ove \u00e8 la statua, Evgenij non riuscir\u00e0 pi\u00f9 ad alzare lo sguardo verso il volto di Pietro, e passer\u00e0 oltre. Poi, un giorno, il suo freddo cadavere sar\u00e0 trovato presso la soglia della vecchia casupola di Para\u0161a, che l'inondazione aveva trasportato su una deserta isoletta, dove \u00abnon cresce un filo d'erba\u00bb.\nStoria della creazione e pubblicazione.\nGi\u00e0 nel 1827, Pu\u0161kin aveva pensato di scrivere una storia di Pietro il Grande, affascinato sia dall'uomo che dall'epoca in cui aveva vissuto. Fu per\u00f2 nel 1831 che si decise a fare un serio lavoro di storico e all'uopo chiese \u2014 e ottenne da Nicola I \u2014 di poter visionare gli archivi e frequentare la biblioteca di Voltaire, sita a quel tempo all'Ermitage. Tuttavia svolse ricerche sulla rivolta di Puga\u010d\u00ebv e torn\u00f2 a Pietro due anni dopo, ma da poeta e non da storico, con \"Il cavaliere di bronzo\", scritto nella tenuta di famiglia a Boldino, in meno di un mese, tra il 6 e il 31 ottobre. \nL'idea di raccontare l'inondazione del 1824 potrebbe essere venuta a Pu\u0161kin anche in risposta agli scritti di Adam Mickiewicz, piuttosto critici nei riguardi di San Pietroburgo e del suo fondatore. Una sua poesia descriveva il giorno precedente l'inondazione, ma come puntualizza Pu\u0161kin in una nota del poema, con particolari inesatti. Non che il poeta abbia direttamente assistito alla tragedia, \u2014 era a Michajlovskoe \u2014 ma aveva potuto informarsi tramite i giornali. Sappiamo anche che devolse una parte dei suoi guadagni letterari alle vittime della tragedia, per il tramite di amici, giacch\u00e9 non gradiva che il gesto fosse reso pubblico.\nDel poema, Pu\u0161kin pot\u00e9 stampare nel 1834 solo il Proemio e anch'esso monco di quattro versi, per imposizione censoria dello zar, con il titolo \"Pietroburgo. Frammento di un poema\", sulla rivista mensile \"Biblioteka dlja \u010dtenija\" (La Biblioteca per la lettura). Il poeta non volle apportare le altre modifiche che gli furono richieste e prefer\u00ec rinunciare alla pubblicazione. Sar\u00e0 \u017dukovskij ad eseguire i cambiamenti voluti da Nicola per l'edizione postuma del 1837 su \"Il Contemporaneo\". Il testo integrale, cos\u00ec come era uscito dalla penna di Pu\u0161kin, vedr\u00e0 le stampe solo nel 1904."}
{"id": "1486771", "revid": "767487", "url": "https://it.wikipedia.org/wiki?curid=1486771", "title": "Fr\u0103te\u0219ti", "text": "Fr\u0103te\u0219ti \u00e8 un comune della Romania di 5.661 abitanti, ubicato nel distretto di Giurgiu, nella regione storica della Muntenia.\nIl comune \u00e8 formato dall'unione di 3 villaggi: Cetatea, Fr\u0103te\u0219ti, Remu\u0219."}
{"id": "1486772", "revid": "287204", "url": "https://it.wikipedia.org/wiki?curid=1486772", "title": "Fratesti", "text": ""}
{"id": "1486775", "revid": "767487", "url": "https://it.wikipedia.org/wiki?curid=1486775", "title": "Copa Campeonato 1908", "text": "La Copa Campeonato 1908 fu vinta dal Belgrano Athletic."}
{"id": "1486776", "revid": "1632387", "url": "https://it.wikipedia.org/wiki?curid=1486776", "title": "Gazzetta del Popolo", "text": "La Gazzetta del Popolo (L'Italiano-Gazzetta del Popolo dalla fondazione fino al 1945) \u00e8 stato un quotidiano italiano fondato a Torino il 16 giugno 1848. Ha cessato le pubblicazioni il 31 dicembre 1983, dopo 135 anni di vita.\nStoria.\nDurante il Regno d'Italia.\nFu fondata dallo scrittore Felice Govean e dai medici Giovanni Battista Bottero e Alessandro Borella. La prima sede del giornale si trovava in Piazza IV Marzo. Fu lanciata con un prezzo molto contenuto (5 centesimi la copia e 12 lire l'abbonamento annuale) per favorirne la diffusione presso la piccola borghesia istruita. Arriv\u00f2 presto a 4.000 abbonati.\nFu diretta fin dalla fondazione da Govean. Di orientamento liberale, monarchico e anticlericale, la \"Gazzetta\" appoggi\u00f2 la politica di Cavour e il programma risorgimentale di unificazione italiana. Durante la guerra di Crimea (1853-56) il quotidiano lanci\u00f2 una campagna per fornire cento cannoni alla fortezza di Alessandria. I lettori furono mobilitati e lo scopo fu raggiunto. Le vendite della \"Gazzetta\" si moltiplicarono: venne raggiunto il tetto delle 10.000 copie, contro le 2.000 del diretto concorrente, il cattolico \"L'Armonia delle religioni con la civilt\u00e0\", diretto da Giacomo Margotti.\nDopo l'unificazione del Paese (1861) la direzione del giornale pass\u00f2 a Giovanni Battista Bottero. La sua \"Gazzetta\" sostenne la Sinistra storica di Francesco Crispi contro la politica di Giovanni Giolitti. Nel 1874 era il secondo quotidiano italiano per diffusione, dopo \"Il Secolo\" di Milano. Nel 1883 fu varato il supplemento settimanale \u00abGazzetta del Popolo della domenica\u00bb. Bottero guid\u00f2 il quotidiano fino alla morte (1897). Come suo successore fu scelto Baldassarre Cerri, redattore capo e comproprietario, il quale non modific\u00f2 la linea politica antigiolittiana.\nNell'autunno del 1912 il giornale ampli\u00f2 notevolmente la parte sportiva, dando alla sezione (di due pagine) il nome \"Lo sport del Popolo\". Il foglio fu staccato dalla testata madre ed ebbe una vita propria. Usc\u00ec in edicola con cadenza trisettimanale; la carta era di un colore vagamente rosa, come quello gi\u00e0 utilizzato da uno dei pi\u00f9 importanti giornali sportivi, la milanese \"La Gazzetta dello Sport\", gi\u00e0 ben conosciuta all'epoca come \u00abla rosea\u00bb. La redazione, guidata dall'avvocato Mario Nicola, era costituita da Renato Casalbore (segretario di redazione e addetto al calcio minore), Ettore Berra, Nereo Squarzini, Giuseppe Ambrosini, Giulio Corradino Corradini e si avvaleva di numerosi collaboratori da diverse citt\u00e0 italiane. \"Lo sport del Popolo\" usc\u00ec per due anni consecutivi fino alla fine della stagione sportiva 1913-14.\nAlla vigilia della prima guerra mondiale, nel 1913, la \"Gazzetta del Popolo\" era il quinto quotidiano italiano pi\u00f9 venduto, con una media di 120.000 copie diffuse giornalmente.\nNel 1921 la \"Gazzetta del Popolo\" diede vita al supplemento illustrato \"Illustrazione del popolo\" per fare concorrenza alla milanese \"Domenica del Corriere\". Nel 1923 il giornale fu rilevato dalla neonata \u00abSociet\u00e0 Editrice Torinese\u00bb. Nel 1925 la propriet\u00e0 della casa editrice pass\u00f2 alla Societ\u00e0 Idroelettrica Piemontese (SIP), gruppo filo-governativo: il giornale fin\u00ec sotto il controllo del regime fascista. La nuova propriet\u00e0 avvi\u00f2 una serie di investimenti sugli impianti (nuove rotative, migliori procedimenti per riprodurre le fotografie). Negli anni Venti raggiunse la soglia delle 180.000 copie vendute. L'impostazione era decisamente moderna: rubriche di moda, cucina, tempo libero, sull'educazione, pubblicit\u00e0. Incontrarono il favore del pubblico gli inserti settimanali e la sezione per i bambini con racconti, giochi e fumetti. Giulio De Benedetti era il condirettore del quotidiano; dal 1928 il curatore del supplemento fu il critico letterario Lorenzo Gigli.\nNel 1930 il giornale pubblic\u00f2 per primo in Italia le strisce di Topolino. L'anno seguente venne varata una pagina culturale settimanale, \"Diorama letterario\" (10 giugno 1931, anch'essa curata da Lorenzo Gigli). La \"Gazzetta del Popolo\" \u00e8 il primo quotidiano italiano a contenere illustrazioni a colori. Il direttore Ermanno Amicucci introduce l'impaginazione a settori (cronaca, spettacoli, letteratura, sport), con intere pagine dedicate ad un solo argomento.\nPer diversi anni la \"Gazzetta\" supera nelle vendite il diretto concorrente \"La Stampa\".\nDurante la Repubblica.\nIl 24 luglio 1945, dopo la fine della seconda guerra mondiale, riprese le pubblicazioni con la testata \"Gazzetta d'Italia\".\nLa propriet\u00e0 ritorn\u00f2 alla Societ\u00e0 Idroelettrica Piemontese, del gruppo IRI, alla direzione fu chiamato Massimo Caputo, giornalista di orientamento liberale. Dal 1946 il quotidiano ebbe anche un'edizione pomeridiana, \u00abGazzetta Sera\u00bb (usc\u00ec fino al 1957). \nIn occasione del Referendum istituzionale del 1946, Caputo schier\u00f2 il quotidiano a favore della monarchia. L'11 febbraio 1947 ritorn\u00f2 al nome originale di \"Gazzetta del Popolo\", con il piccolo aggettivo \"nuova\".\nNel 1948 Caputo costitu\u00ec un comitato di garanti in cui entrarono personaggi importanti della cultura italiana come Benedetto Croce, Luigi Einaudi e Gioele Solari.\nNel giugno 1953 il giornale fu acquistato dal senatore democristiano Teresio Guglielmone. La \"Gazzetta\" entr\u00f2 nell'orbita della Democrazia Cristiana. Nel 1957 fu rilevata dall'Affidavit, societ\u00e0 romana finanziata dalla DC. La linea politica pass\u00f2 dal campo liberale a quello centrista filo-democristiano.\nGli anni Cinquanta-Sessanta furono caratterizzati dall'immigrazione dal Sud. La \"Gazzetta\" contribu\u00ec a favorire il processo d'integrazione degli immigrati nel tessuto civico torinese.\nTra gli anni sessanta e gli anni settanta condusse alcune importanti inchieste sul lavoro minorile, sulle baronie mediche e sugli incidenti sul lavoro.\nLa \"Gazzetta\" mantenne una tiratura elevata per alcuni anni, fino a quando venne surclassata dalla concorrenza de \"La Stampa\" pur rimanendo un giornale altamente competitivo e sempre con notizie di prima mano.\nNel 1974 venne acquistata dall'editore Alberto Caprotti. Il nuovo proprietario, constatato il forte indebitamento contabile, decise la chiusura del giornale per il 1\u00ba agosto. Intervenne la FNSI, ottenendo un accordo con Caprotti, che permise al giornale di continuare ad uscire. Per 14 mesi la testata fu retta da una cooperativa autogestita tra giornalisti e poligrafici.\nIl 30 settembre 1975 la propriet\u00e0 pass\u00f2 alla societ\u00e0 Editor dell'editore milanese Lodovico Bevilacqua, che per\u00f2 non ne risollev\u00f2 le sorti. Nel 1980 il deficit della testata si fece sempre pi\u00f9 pesante e si decise di ridurre il formato in quello tabloid, ma senza benefici.\nIl 9 luglio 1981 il tribunale decise il fallimento della Editor. Il periodo storico era quello dove tutti i quotidiani lamentavano aria di crisi a causa degli elevati costi di stampa, della carta (importata dalla Russia), e del personale (i numerosi tipografi, indispensabili per mandare avanti la antica potentissima rotativa, collocata sotto la sede storica di corso Valdocco).\nMentre molti quotidiani investivano in nuove tecnologie tipografiche (la fotocomposizione), come fece \"La Stampa\", l'editore Bevilacqua decise invece di ritardare gli investimenti contando sull'approvazione in Parlamento di un disegno di legge che prevedeva sostanziali contributi statali al mondo dell'editoria, anche attraverso le spedizioni agevolate poi offerte dalle Poste. Il giornale venne dichiarato fallito proprio uno o due giorni prima l'emanazione della legge.\nIl direttore in carica era Michele Torre, ed il vice era Claudio Donat Cattin.\nCol fallimento, il giornale fu pubblicato ancora per qualche settimana in gestione provvisoria, fino alla chiusura decisa dai giudici il 2 agosto. Le pubblicazioni ripresero provvisoriamente nel 1982, grazie alla volenterosa intraprendenza dei tipografi del quotidiano sportivo torinese \"Tuttosport\", in una nuova sede, fino alla chiusura definitiva il 31 dicembre 1983.\nLa propriet\u00e0 della testata, dopo vari passaggi, \u00e8 passata nel 2004 nelle mani dell'imprenditore e politico siciliano Vito Bonsignore. Nel 2005 si \u00e8 parlato di un possibile rilancio della testata, ma ci\u00f2 non \u00e8 avvenuto.\nDirettori.\n\"Fondatori\"\n\"Scelti dalla propriet\u00e0\"\n\"Graditi al regime fascista\"\n\"Dopo la caduta del fascismo: nomina approvata dal Minculpop defascistizzato\"\n\"Graditi al regime della R.S.I.\"\nSospensione per decreto del CLN: 28 aprile - 23 luglio 1945. Le pubblicazioni riprendono con la testata \"Gazzetta d'Italia\".\n\"Nominato dal CLN\"\n\"Scelti dalla propriet\u00e0\"\n\"Dopo l'accordo con il sindacato giornalisti, il quotidiano \u00e8 firmato dai dirigenti della FNSI fino al settembre 1975\""}
{"id": "1486787", "revid": "1705737", "url": "https://it.wikipedia.org/wiki?curid=1486787", "title": "Castello di Qu\u00e9ribus", "text": "Il castello di Qu\u00e9ribus \u00e8 un castello cataro della regione della Linguadoca-Rossiglione, penultima fortezza a cadere in mano francese nell'agosto 1255. Si trova nel comune di Cucugnan.\nStoria.\nIl sito viene citato per la prima volta nel 1020 come \"Popia Cherbucio\". Cadde in seguito sotto i domini della Contea di Barcellona. Nel 1162 fa parte dei possedimenti del Regno d'Aragona, ma dieci anni dopo, nel 1172, entra nei possedimenti della Contea del Rossiglione; infine, alla fine del XII secolo, entr\u00f2 nei possedimenti del conte di Fenouill\u00e8des.\nDurante la prima parte della guerra ricordata come crociata albigese Queribus rimane in disparte, assumendo invece un ruolo importante dal 1215 in poi. Nel 1241 vi mor\u00ec Benoit di Termes, il decano cataro di Raz\u00e8s. In questo periodo signore di Qu\u00e8ribius era il temerario Chabert di Barbera, che tuttavia, dopo un lungo guerreggiare, fin\u00ec catturato e imprigionato dalle forze reali nel castello di Aguilar dal suo vecchio alleato Olivier di Termes. A quel punto la caduta della roccaforte era solo questione di tempo, e difatti nell'agosto del 1255, sotto il comando di Pierre di Auteuil, le forze reali ne presero possesso.\nIl castello sorge su una formazione rocciosa, a circa 728 metri di quota, in posizione tale da sorvegliare il passo di Grau de Maury. Le fortificazioni, suddivise su tre differenti livelli, sono in parte del XIII secolo e in parte del XVI, quando il castello venne rimaneggiato. Poco o nulla sappiamo dell'originale castello cataro.\nCome altre fortezze catare, anche Queribus fu ricostruita in funzione anti-aragonese, e rimase fino alla fine del Settecento possesso diretto della Corona di Francia, che vi tenne una guarnigione.\nNel Novecento vi furono effettuati vari interventi di restauro, facendo di Qu\u00e9ribus uno dei castelli catari meglio conservati.\nCaratteristiche.\nPartendo dal livello pi\u00f9 basso troviamo una prima cortina con feritoie e l'ingresso al castello. Salendo quindi lungo l'angusto sentiero vi si trova la seconda cortina, posta a difesa di alcune strutture e varie cisterne: essendo la fortezza posta in cima ad un cocuzzolo roccioso, l'unico approvvigionamneto idrico possibile, comune a molti altri castelli catari, era l'acqua piovana. Anche la seconda cortina mostra varie feritoie, rivolte anche verso la valle per controllare la via per il valico.\nNel terzo livello troviamo il dongione poligonale, probabilmente del XIII secolo, con mura alla base spesse quasi 4 metri. All'interno vi \u00e8 una grande sala con volta ogivale alta 7 metri. Attorno al dongione, una cortina racchiude il cortile contenente un'ulteriore cisterna per l'acqua nonch\u00e9 altre piccole strutture."}
{"id": "1486792", "revid": "767487", "url": "https://it.wikipedia.org/wiki?curid=1486792", "title": "Sformato", "text": "Lo sformato, talvolta detto anche flan, \u00e8 una preparazione alimentare tipica italiana che pu\u00f2 essere usata come antipasto o come piatto principale, ossia pietanza vera e propria.\nTalvolta i suoi ingredienti base sono: besciamella, uova, formaggio grana grattugiato, verdure a scelta. Esistono anche sformati diversi, in cui al posto delle verdure si pu\u00f2 inserire la carne, il prosciutto cotto o altri ingredienti.\nUno degli sformati pi\u00f9 noti \u00e8 lo sformato di verdura. Alla verdura lessata, tritata e insaporita (con olio o burro) si aggiungono le uova (talvolta con l'albume montato a neve) e il formaggio. Se piace, un pizzico di noce moscata, oltre al giusto sale.\nLa cottura pu\u00f2 avvenire in forno in uno stampo col buco in mezzo, detto \"cerchio da flan\", meglio se antiaderente per agevolare l'operazione di sformare, o nel caso di composti particolarmente delicati (con gli albumi montati a neve), a bagnomaria in forno, in modo che resti un tortino molto soffice e gonfio. Lo sformato \u00e8 cotto quando immergendovi uno stecchino questo esce pulito.\nLa cottura pu\u00f2 avvenire anche nei moderni forni a microonde, con il vantaggio di una rapida cottura, ma con lo svantaggio di un'umidit\u00e0 relativa per unit\u00e0 di volume molto pi\u00f9 elevata.\nLa cottura pu\u00f2 avvenire anche in pentola a pressione."}
{"id": "1486793", "revid": "34971", "url": "https://it.wikipedia.org/wiki?curid=1486793", "title": "Aptitude", "text": ""}
{"id": "1486795", "revid": "1776051", "url": "https://it.wikipedia.org/wiki?curid=1486795", "title": "Furious George", "text": "Furious George \u00e8 un album di cover del chitarrista statunitense George Lynch, pubblicato nel giugno del 2004 dalla Shrapnel Records.\nSi tratta di un omaggio agli artisti che hanno ispirato il chitarrista nell'adolescenza e di un tributo alle loro canzoni."}
{"id": "1486804", "revid": "400694", "url": "https://it.wikipedia.org/wiki?curid=1486804", "title": "Rolling Thunder", "text": "Rolling Thunder in inglese significa \"tuono rotante\". Pu\u00f2 anche riferirsi a:"}
{"id": "1486806", "revid": "599013", "url": "https://it.wikipedia.org/wiki?curid=1486806", "title": "Aldo Duscher", "text": "Carriera.\nClub.\nHa iniziato la sua carriera calcistica nel Newell's Old Boys (campionato argentino), in cui milit\u00f2 per 3 stagioni ('95-'98) totalizzando 31 presenze e un gol.\nApproda nel vecchio continente nel 1998 acquistato dalla Sporting Lisbona. Con la squadra portoghese gioca 5 partite nella SuperLiga in due stagioni (1998-1999 e 1999-2000, vincendo quest'ultima pi\u00f9 quattro partite della Coppa UEFA.\nDopo le pessime stagioni nella capitale portoghese, ad acquistarlo \u00e8 il Deportivo la Coru\u00f1a. Con la squadra spagnola ha disputato 157 incontri (142 in Primera Divisi\u00f3n e 34 in Champions League), portando a casa una Copa del Rey (2002) e due Supercoppe di Spagna (2000 e 2002).\nNella sessione estiva del calciomercato 2007 passa dal Real Club Deportivo de la Coru\u00f1a al Racing Santander.\nPassa poi all'RCD Espanyol.\nNazionale.\nVanta 3 presenze con la , collezionate tutte e 3 nel 2005."}
{"id": "1486814", "revid": "287204", "url": "https://it.wikipedia.org/wiki?curid=1486814", "title": "Alvaro Pedro Duscher", "text": ""}
{"id": "1486826", "revid": "1305772", "url": "https://it.wikipedia.org/wiki?curid=1486826", "title": "Gyro", "text": ""}
{"id": "1486828", "revid": "287204", "url": "https://it.wikipedia.org/wiki?curid=1486828", "title": "Fontana del Marinaretto", "text": "La fontana del Marinaretto \u00e8 una fontana di Napoli ubicata in largo Barbaja a Mergellina.\nFu costruita nei primi del Novecento dallo scultore Raffaele Marino, rifacendosi alla statua di Vincenzo Gemito.\nLa fontana presenta una vasca ottagonale in marmo ed \u00e8 impreziosita da una figura in bronzo di un giovane pescatore seduto su di una tavoletta posta su un tronco con uno scoglio sottostante; accanto, una nassa e un pesce. In origine i pesci erano due, ma uno di essi fu trafugato."}
{"id": "1486831", "revid": "79833149", "url": "https://it.wikipedia.org/wiki?curid=1486831", "title": "Chiostro delle Trentatr\u00e9", "text": "Il Chiostro delle Trentatr\u00e9 \u00e8 un chiostro monumentale di Napoli ed \u00e8 ubicato tra via Anticaglia e via Pisanelli.\nFu fondato nel XVI secolo da Maria Longo, del terz'ordine dei francescani, alla quale si deve inoltre la costruzione dell'Ospedale degli Incurabili. Il chiostro venne edificato sul suolo della chiesa del Presepe annessa al preesistente monastero di Santa Maria di Gerusalemme, che fu abbattuta per lasciar posto all'attuale edificio.\nDi pianta rettangolare, il chiostro, venne restaurato nel XVIII secolo con l'uso di modesti stucchi, tutt'oggi conservati.\n\u00c8 abitato da monache di clausura, quindi non \u00e8 visitabile."}
{"id": "1486839", "revid": "767487", "url": "https://it.wikipedia.org/wiki?curid=1486839", "title": "Chiodos", "text": "I Chiodos sono un gruppo post-hardcore statunitense formatosi nel 2001 a Davidson, nel Michigan.\nStoria del gruppo.\nInizialmente si chiamavano \"The Chiodos Bros\" prendendo spunto dai fratelli Chiodo registi del film \"Killer Klowns from Outer Space\", successivamente rinominati in Chiodos.\nHanno partecipato a vari tour con diverse famose band nell'arco della loro carriera musicale come: Anti-Flag, New Found Glory, Set Your Goals, From First to Last, Coheed and Cambria, Saosin, Armor for Sleep, Atreyu, Yellowcard, The Used, Senses Fail, Aiden, The Devil Wears Prada, Evaline, My Chemical Romance, Scary Kids Scaring Kids, Emery, Every Time I Die, Alesana, Fear Before the March of Flames, 36 Crazyfists.\nDal 2001 ad oggi hanno pubblicato tre EP, fra l'altro due autoprodotti, e due album, l'ultimo uscito il 4 settembre del 2007.\nInoltre, del precedente album nel 2005 hanno messo in rete i video dei tre singoli \"All Nereids Beware\", \"One Day Women Will All Become Monsters\" e \"Baby, You Wouldn't Last a Minute on the Creek\"."}
{"id": "1486846", "revid": "36426", "url": "https://it.wikipedia.org/wiki?curid=1486846", "title": "Lex romana visigothorum", "text": ""}
{"id": "1486847", "revid": "36426", "url": "https://it.wikipedia.org/wiki?curid=1486847", "title": "Breviarium alaricianum", "text": ""}
{"id": "1486855", "revid": "36426", "url": "https://it.wikipedia.org/wiki?curid=1486855", "title": "Pescheria Nuova", "text": "La Pescheria Nuova \u00e8 un palazzo di Livorno situato nel quartiere della Venezia Nuova, tra la Fortezza Nuova ed il Palazzo di Giustizia.\nStoria.\nLa Pescheria Nuova fu costruita in un lotto di terreno ricavato dall'abbattimento di parte della Fortezza Nuova; circa l'autore del progetto le antiche guide cittadine riportano che esso fu eseguito da Giovan Battista Foggini, sebbene studi pi\u00f9 recenti avanzino pi\u00f9 verosimilmente il nome di Giuseppe Lorenzi, il cui disegno fu per\u00f2 modificato sulla base di alcune proposte di Giuliano Ciaccheri.\nAperto al pubblico nel 1705, l'edificio serviva per la vendita del pesce grazie alla presenza di vasti loggiati e alla vicinanza dei fossi medicei, da sempre una delle principali vie di comunicazione all'interno della citt\u00e0. And\u00f2 a sostituire la Pescheria Vecchia che era situata nella piazzetta, ora scomparsa, posta in fondo alla via del Giardino (attuale via Fiume).\nGi\u00e0 nella prima met\u00e0 del XIX secolo la struttura aveva perso la sua importanza, non essendo pi\u00f9 utilizzata per la rivendita del pesce al pubblico; anche il fabbricato fu modificato con la chiusura di alcune navate al fine di ricavarne dei magazzini.\nSuccessivamente l'edificio ospit\u00f2 la sede dei vigili del fuoco fino alla seconda met\u00e0 del Novecento, quando fu costruita una nuova caserma in localit\u00e0 Coteto.\nOggi nella Pescheria Nuova trovano posto alcuni uffici comunali.\nDescrizione.\nIl fabbricato della Pescheria Nuova si innalza al centro di una piazza su cui affaccia anche il Palazzo di Giustizia; detta piazza, dopo essere stata a lungo delimitata con una recinzione e in buona parte utilizzata come parcheggio, tra il 2019 e il 2020 \u00e8 stata ristrutturata con lo scopo di riportarla alle condizioni originarie.\nIl palazzo, soggetto ad alcune modifiche nel corso dei secoli, \u00e8 formato da una serie di loggiati definiti da pilastri e volte: sono presenti tre navate sul lato breve, mentre il fronte sulla via principale \u00e8 composto da quattro navate e cinque campate di arcate cieche.\nOriginariamente, sotto il porticato si trovavano i banchi in marmo dove veniva sistemato il pesce."}
{"id": "1486865", "revid": "181699", "url": "https://it.wikipedia.org/wiki?curid=1486865", "title": "Ver\u0151ce", "text": ""}
{"id": "1486867", "revid": "287204", "url": "https://it.wikipedia.org/wiki?curid=1486867", "title": "Segugio italiano a pelo forte", "text": "Il Segugio italiano a pelo forte \u00e8 una razza di cani da caccia, di origini italiane.\nStoria.\nIl segugio italiano a pelo forte ha, molto probabilmente, le stesse origini del Segugio italiano a pelo raso; in quasi tutta la penisola, infatti, sono sempre coesistite variet\u00e0 di segugi a pelo forte e raso.\nDescrizione.\n\u00c8 simile al Segugio italiano a pelo raso. Differisce principalmente per il mantello, costituito da pelo ruvido lungo non oltre i cinque centimetri, ma pi\u00f9 fine e corto sulla coda, sulle orecchie e sulla testa; i colori del mantello sono il fulvo e il nero focato (entrambi con ammesse macchie bianche, se ben localizzate). Per lo standard ha altezze al garrese minime e massime maggiori di due centimetri rispetto al Segugio italiano a pelo raso: \u00e8 quindi leggermente pi\u00f9 grande. Si ritiene inoltre che abbia temperamento pi\u00f9 calmo e riflessivo del cugino a pelo raso, e che questo si rifletta in un approccio leggermente diverso alla caccia."}
{"id": "1486880", "revid": "120681014", "url": "https://it.wikipedia.org/wiki?curid=1486880", "title": "Omicidio di Antonio Ammaturo", "text": "L'omicidio di Antonio Ammaturo, un poliziotto italiano, venne commesso a Napoli il 15 luglio 1982 dalle Brigate Rosse.\nStoria.\nAntonio Ammaturo (Contrada, 11 Gennaio 1925 \u2013 Napoli, 15 Luglio 1982) dopo essersi laureato in legge, vinse un concorso per entrare nella magistratura italiana, tuttavia i suoi interessi erano orientati alla Polizia di Stato, dove entr\u00f2 come funzionario nel 1955. Dopo aver frequentato la Scuola superiore di polizia venne assegnato alla questura di Bolzano ed in seguito ad Avellino dove arresta l'assassino di un carabiniere, a Benevento, e a Potenza, dove si distinse nelle operazioni di contrasto al racket della prostituzione. Nel solo anno 1973 viene promosso tre volte, raggiungendo il grado di primo dirigente della squadra mobile, venendo poi promosso vice questore e vice questore aggiunto e trasferito a Frosinone e poi a Napoli, in commissariati: Vomero, Fuorigrotta, Torre del Greco, Capri, Torre Annunziata. Prest\u00f2 poi servizio presso il commissariato di Giugliano in Campania, ma con l'arresto del boss della camorra cittadina Alfredo Maisto viene trasferito in Calabria. A Gioia Tauro arresta 6 latitanti in una sola notte. A Siderno sequestra un grosso carico di sigarette nascosto in un cimitero. Il suo impegno e le sue doti vengono premiate. Ad Ottaviano arresta Roberto Cutolo, il figlio del boss della camorra Raffaele Cutolo, mentre era in corso una riunione tra camorristi nel locale Castello mediceo.\nVerr\u00e0 ucciso dalle Brigate Rosse a Napoli, sotto casa sua, in piazza Nicola Amore, il 15 luglio 1982 insieme all'agente Pasquale Paola. Quel giorno era appena uscito dalla propria abitazione per recarsi in Questura con l\u2019auto di servizio guidata dall\u2019agente scelto Pasquale Paola quando due uomini, scesi da una vettura, aprirono il fuoco contro l\u2019auto, assassinandone gli occupanti. Gli autori del fatto risultarono appartenere alle Brigate Rosse. I membri del commando ed esecutori dell'omicidio furono i brigatisti Vincenzo Stoccoro, Emilio Manna, Stefano Scarabello, Vittorio Bolognesi e Marina Sarnelli, i quali verranno poi condannati all'ergastolo.\nI mandanti dell'omicidio invece non sono mai stati identificati con chiarezza. Dietro il suo omicidio si cela una storia di intrighi legati al rapimento e al rilascio misterioso del politico Ciro Cirillo, rapito dalle Brigate Rosse, una rilascio che vide la partecipazione di Raffaele Cutolo, dei servizi segreti e di personaggi politici.\nIn base agli elementi emersi nell'istruttoria del giudice Alemi, si pu\u00f2 ritenere che Cutolo avesse chiesto, \"l'annientamento di sbirri nel territorio\" come ulteriore elemento di scambio nelle trattative per liberare Cirillo. Questo appare anche dalle dichiarazioni del brigatista Riccardo Buzzatti. Sul vicequestore Ammaturo vi sarebbe stato un duplice movente: da una parte la necessit\u00e0 di fermare le ricerche del poliziotto nelle indagini sulle collusioni fra Dc e camorra, e dall'altro una reazione di Cutolo agli arresti effettuati (in particolare nel blitz del settembre 1981, quando viene arrestato il figlio del boss della camorra, Roberto Cutolo). Il pentito di camorra Pandico, effettivamente riporta la volont\u00e0 di Cutolo in un legame di convenienza fra associazioni criminali con le Brigate Rosse:\n\"Nel gennaio/febbraio 1982 vi fu un incontro... una sera di tale periodo... venne Cutolo tutto infuriato e disse che tra gli attentati che avrebbero dovuto essere rivendicati... avrebbe dovuto esserci anche quello del vicequestore Antonio Ammaturo. (\u2026) Devo aggiungere che Cutolo, quando mi parl\u00f2 della sua decisione di far uccidere Ammaturo, mi dice anche che l'operazione sarebbe dovuta apparire all'esterno come concordato tra la Nco e le BR, ci\u00f2 allo scopo di dimostrare ai brigatisti del centro l'accordo esistente a Napoli con i brigatisti locali. Cutolo aveva anche deciso che se i brigatisti non fossero stati identificati subito, la paternit\u00e0 dell'omicidio sarebbe stata rivendicata dalla Nco\"\".\""}
{"id": "1486884", "revid": "36426", "url": "https://it.wikipedia.org/wiki?curid=1486884", "title": "Dinastia dei merovingi", "text": ""}
{"id": "1486890", "revid": "1494169", "url": "https://it.wikipedia.org/wiki?curid=1486890", "title": "Childerico", "text": ""}
{"id": "1486894", "revid": "15756", "url": "https://it.wikipedia.org/wiki?curid=1486894", "title": "Rete semantica", "text": "Una rete semantica \u00e8 una forma di rappresentazione della conoscenza. \u00c8 un grafo (orientato o non orientato) formato da vertici, che rappresentano concetti, e archi, che rappresentano relazioni semantiche tra i concetti. Le reti semantiche sono un tipo comune di dizionario leggibile da una macchina (dizionario elettronico).\nOrigini.\nLe \"Reti Semantiche\" sono state inizialmente sviluppate per i calcolatori da Richard H. Richens del Cambridge Language Research Unit nel 1956 come un'interlingua (o \"lingua pivot\") per la traduzione automatica dei linguaggi naturali. Sono stati sviluppati da Robert F. Simmons nella System Development Corporation a Santa Monica nei primi anni del 1960 e in seguito hanno avuto una posizione di rilievo nel lavoro di M. Ross Quillian nel 1966.\nDagli anni sessanta agli ottanta, l'idea di un collegamento semantico \u00e8 stato sviluppato all'interno di ipertesti come la principale unit\u00e0 di base, o vertici, in una rete semantica. Queste idee sono state estremamente influenti, e ci sono stati molti tentativi di aggiungere link per la semantica a pagine HTML e XML.\nEsempi.\nUn esempio di rete semantica \u00e8 il WordNet, un database lessicale della lingua inglese. WordNet comporta una semantica associativa abbastanza ampia, confrontato rispetto a reti pi\u00f9 formali. \u00c8 possibile rappresentare descrizioni logiche usando reti semantiche come i grafi esistenziali o i correlati grafi concettuali di John F. Sowa. Questi hanno potere espressivo almeno pari allo standard della logica dei predicati del primo ordine. Diversamente da WordNet o da altre reti lessicali, le reti semantiche possono essere usate per una attendibile deduzione logica automatizzata. Alcuni ragionatori automatici sfruttano le propriet\u00e0 della teoria dei grafi durante il processo.\nCi sono anche tipi elaborativi di reti semantiche collegati con l'insieme corrispondenti di strumenti software utilizzati per conoscenze ingegneristiche lessicali, come il Semantic Network Processing System (SNePS), di Stuart C. Shapiro o il paradigma MultiNet di Hermann Helbig (MultiNet \u00e8 un acronimo che sta per \"Multilayered ampliata Semantic Network\"). Quest'ultimo \u00e8 particolarmente adatto per la rappresentazione della semantica del linguaggio naturale e le espressioni utilizzate in diverse applicazioni NLP.\nSi pu\u00f2 considerare una mappa mentale come una forma libera di una rete semantica. Utilizzando i colori e le immagini si pone l'accento sulla generazione di una rete semantica che evoca creativit\u00e0 umana. Tuttavia, sussiste una grande differenza tra mappe mentali e reti semantiche, la struttura di una mappa mentale, con nodi che si propagano da un centro e sotto-nodi che si propagano da nodi, \u00e8 \"gerarchica\", mentre nelle reti semantiche ogni nodo pu\u00f2 essere collegato a qualsiasi nodo, hanno quindi una maggiore struttura \"eterarchica\"."}
{"id": "1486895", "revid": "1924342", "url": "https://it.wikipedia.org/wiki?curid=1486895", "title": "Ollie", "text": "L'Ollie \u00e8 uno skateboarding trick inventato nel 1978 da Alan Gelfand che impar\u00f2 a fare gli aerial nelle bowl senza utilizzare le mani, e successivamente adattato per le superfici piatte da Rodney Mullen. L'ollie serve come base per molti altri trick, come il kickflip, l'heelflip e il pop-shove it, ed era anche conosciuto come il no hands aerial (letteralmente \"aereo senza mani\") perch\u00e9, quando esegue un ollie, lo skater non tocca assolutamente la tavola con le mani, e alla tavola non viene fissato nessun accessorio.\nIl termine Ollie viene utilizzato anche nel mondo dello snowboard per indicare la stessa manovra.\nEsecuzione.\nIl piede anteriore si porta leggermente pi\u00f9 verso il centro della tavola. Lo skater poppa, ossia d\u00e0 un calcio con il piede posteriore, portando il piede contemporaneamente verso l'alto. Il pop d\u00e0 una spinta verso l'alto all\u2019estremit\u00e0 anteriore (nose) della tavola, e l\u2019estremit\u00e0 posteriore (tail) colpendo il terreno, rimbalza portando lo skate a mezz'aria. Quando la tavola decolla, la sua estremit\u00e0 anteriore \u00e8 molto pi\u00f9 in alto della coda rispetto al terreno. Lo skater fa scivolare il piede anteriore in alto e avanti sul griptape. Il movimento tra la scarpa e la tavola rimette in orizzontale lo skateboard e lo porta ancora un po' pi\u00f9 su. Quando poi lo skater ridiscende, atterra preferibilmente con i piedi sulle viti dei \"truck\" e piega le ginocchia per assorbire l'impatto. Nell'ollie, la cosa che conta di pi\u00f9 \u00e8 il tempismo.\nInfluenza sugli stili di skateboard.\nL'invenzione dell'ollie cambi\u00f2 significativamente lo skateboard. Prima della sua invenzione, gli skater verticali erano soliti afferrare la tavola con le mani prima di staccarsi dalla rampa. Abbassarsi per afferrare la tavola \u00e8 un gesto che assorbe quantit\u00e0 di moto e fa rallentare lo skater: ci\u00f2 vuol dire che uno skater doveva raggiungere velocit\u00e0 impressionanti per eseguire un singolo trick aereo (\"aerial\"), perch\u00e9 gran parte di questa velocit\u00e0 sarebbe stata assorbita nel cominciare il trick, e per questo motivo i trick aerei erano poco spettacolari. Un ollie seguito da una presa (\"grab\"), un trick tentato per primo da Tony Hawk, permette allo skater di mantenere e persino di aumentare la sua velocit\u00e0 mentre esegue dei trick aerei. Questo trick cominci\u00f2 ad essere eseguito sopra la rampa piuttosto che all'interno di essa, e fu cos\u00ec che venne segnata la fine dell'era \"slash and grind\" nello skateboard e si pass\u00f2 agli \"aerials\" eseguiti sugli halfpipe.\nLo street skating moderno non esisterebbe affatto senza l'ollie. Gli street skater usano l'ollie per saltare ostacoli, per superare gap e per posizionarsi su ringhiere e bordi per eseguire poi \"grind\" e \"slide\". Tutti i flip trick sono variazioni dell'ollie: \u00e8 per questo che la maggior parte degli skater cominciano cercando di imparare l'ollie prima di imparare qualsiasi altro trick.\nRecord.\nIl pi\u00f9 alto ollie ufficialmente registrato dal terreno \u00e8 di 113\u00a0cm, eseguito da Danny Wainwright al Reese Forbes Ollie Challenge da Quiksilver, anche se su un video dei primi anni novanta si vedeva Jose Marabotto dal Per\u00f9 saltare una pila di assi la cui altezza \u00e8 stata stimata sopra i 127\u00a0cm. Il pi\u00f9 alto switch ollie ufficialmente registrato \u00e8 di 101,92\u00a0cm, eseguito da Alex Bland in una competizione simile di switch ollie."}
{"id": "1486896", "revid": "767487", "url": "https://it.wikipedia.org/wiki?curid=1486896", "title": "Eduardo Missoni", "text": "Vita.\nMissoni ha ricevuto la sua formazione medica e specialistica in medicina tropicale alla Sapienza Universit\u00e0 di Roma. Ha successivamente conseguito un Masters Degree della London School of Hygiene &amp; Tropical Medicine. \u00c8 professore presso l'Universit\u00e0 Bocconi di Milano. La sua area di insegnamento e di ricerca \u00e8 legata alla gestione della cooperazione allo sviluppo sanitario e alla gestione di strategie globali per la salute.\nHa iniziato la sua carriera come medico volontario in Nicaragua. In seguito ha lavorato come funzionario UNICEF in Messico. Ha lavorato per il governo italiano in qualit\u00e0 di rappresentante e consulente per i programmi di cooperazione sanitaria in America Latina e nell'Africa subsahariana.\nIn giovent\u00f9 Missoni ha aderito, in Italia, al movimento scout, entrando nell'Associazione Scouts Cattolici Italiani (ASCI) nel 1964, associazione nella quale ha prestato servizio come Capo dal 1973 al 1979 (quando questa era oramai divenuta Associazione Guide e Scouts Cattolici Italiani). Dopo questa data non \u00e8 pi\u00f9 attivo nello scautismo, finch\u00e9 il 1\u00ba aprile 2004 diviene segretario generale dell'Organizzazione Mondiale del Movimento Scout (OMMS).\nLa crisi dell'OMMS.\nIl 15 ottobre 2007, un gruppo di Organizzazioni Scout Nazionali (OSN) scrissero una lettera aperta di denuncia al Comitato Scout Mondiale (World Scout Committee). Le lamentele principali riguardavano il fatto che il World Scout Bureau non stesse focalizzando la propria attenzione sulle OSN, in particolare quelle nei paesi in via di sviluppo, e che ci fossero problemi di governance e di gestione all'interno del World Scout Bureau.\nDue giorni pi\u00f9 tardi, i Boy Scouts of America inviarono una lettera al WSC ribadendo la loro posizione, e affermando che avrebbero trattenuto i finanziamenti a favore del WSB finch\u00e9 l'attuale segretario generale non fosse stato sostituito e non fossero stati intrapresi opportuni processi atti a riportare il WSB alla sua missione fondamentale. Svenska Scoutr\u00e5det segu\u00ec l'iniziativa con una lettera simile. La World Scout Foundation, istituita per assicurare una affidabile fonte di finanziamento per il movimento, si alline\u00f2 alla stessa maniera.\nIl Comitato Scout Mondiale scrisse una risposta a queste richieste il 24 ottobre, risposta non diffusa. Diverse OSN espressero preoccupazione per questa coercizione economica. Il 12 novembre 2007, il World Scout Committee si riun\u00ec al Cairo e Missoni fu sollevato dal suo ruolo di segretario generale, nonostante la sua opposizione e quella di molti dei membri del comitato. Missoni avrebbe mantenuto funzioni di rappresentanza fino al 30 novembre.\nIl 30 novembre 2007, Eduardo Missoni scrisse una cronologia di quella che egli ha definito un \"colpo di stato\" sulla sua pagina web personale, rilasciando molti documenti che non erano noti al momento e dando il suo punto di vista.\nTali documenti non sono pi\u00f9 visibili sul suo sito, ma si possono reperire anche altrove."}
{"id": "1486899", "revid": "52359", "url": "https://it.wikipedia.org/wiki?curid=1486899", "title": "Elmore James", "text": "\u00c8 stato uno dei pi\u00f9 importanti bluesmen neri e ha influenzato una intera generazione di musicisti rock. Molti suoi brani furono reinterpretati da artisti e band inglesi quali Eric Clapton, John Mayall, Fleetwood Mac. \nElmore James fu il vero punto di riferimento tecnico per tutti i chitarristi slide a venire, Duane Allman, Johnny Winter e Brian Jones per citarne alcuni. Suon\u00f2 con i leggendari bluesmen Robert Johnson (sembra che si siano incontrati nel 1936) e Sonny Boy Williamson II, dai quali impar\u00f2 molti trucchi del mestiere.\nBiografia.\n\u00c8 stato soprannominato \"The King of Slide\" per il suo particolare stile chitarristico con un suono vibrato a scorrere che ha fatto scuola tanto da diventare una leggenda.\nMalato di cuore \u00e8 morto nel 1963 a soli 45 anni stroncato da un infarto."}
{"id": "1486908", "revid": "599013", "url": "https://it.wikipedia.org/wiki?curid=1486908", "title": "Doriano Romboni", "text": "Soprannominato \"Rombo\", nei primi anni 1990 fece parte delle cosiddette \"frecce tricolori\" (insieme a Max Biaggi e Loris Capirossi) che riportarono \"in auge\" i colori azzurri nel motomondiale della classe 250.\nCarriera.\nDebutta nella classe 125 del motomondiale nel 1989, alla guida di una Honda. Ottiene come miglior risultato un settimo posto in Gran Bretagna e termina la stagione al 20\u00ba posto con 20 punti.\nNel 1990 corre nella stessa classe, sulla Honda del team Moto Club Crostolo. Ottiene le sue prime vittorie (Germania e Olanda), due secondi posti (Francia e Gran Bretagna), due terzi posti (Svezia e Australia) e tre pole position (Germania, Francia e Cecoslovacchia). Termina la stagione al 4\u00ba posto con 130 punti.\nNel 1991 passa alla 250, alla guida della Honda del team HB Honda Racing Italy. Ottiene come miglior risultato un sesto posto nel Gran Premio di San Marino e termina la stagione al 15\u00ba posto con 32 punti.\nNel 1992 ottiene un terzo posto in Gran Bretagna (nonostante un lunghissimo fuoripista) e il 10\u00ba posto finale con 43 punti.\nNel 1993 ottiene due vittorie (Austria e Germania), un secondo posto negli Stati Uniti, un terzo posto in Giappone e due pole position (Austria e Germania) e conclude la stagione al 5\u00ba posto con 139 punti. Una caduta durante il gran premio di Assen gli comport\u00f2 una grave frattura alla gamba destra e lo stop per quattro gare, causandone l'estromissione dalla lotta per il titolo mondiale e compromettendo la stagione successiva (che peraltro fu quella in cui ottenne il miglior piazzamento finale).\nNel 1994 ottiene una vittoria negli Stati Uniti, tre secondi posti (Australia, Spagna e Francia), quattro terzi posti (Austria, Germania, Gran Bretagna ed Europa) e due pole position (Francia e Stati Uniti) e termina la stagione al 4\u00ba posto con 170 punti.\nNel 1995 passa al team Honda Agostini. Al Nurburgring si frattura la mano ed \u00e8 costretto a saltare tre corse. Ottiene una vittoria in Brasile e un terzo posto in Argentina e termina la stagione al 9\u00ba posto con 75 punti.\nNel 1996 passa alla classe 500 guidando l'Aprilia RSW-2 del team IP Aprilia Racing. Ottiene come miglior risultato un settimo posto in Giappone e si rompe nuovamente lo scafoide della mano come l'anno precedente. Termina la stagione al 19\u00ba posto con 23 punti.\nNel 1997 ottiene un terzo posto in Olanda (portando il primo podio all'Aprilia nella massima categoria) e termina la stagione al 10\u00ba posto con 88 punti.\nNel 1998 passa alla guida della MuZ Weber, ma corre solo una gara, totalizzando 4 punti, dato che in Malesia si frattura lo scafoide della mano destra, che aveva subito traumi gi\u00e0 altre volte in precedenza.\nNel 1999 passa al campionato mondiale Superbike, dove il 30 maggio 1999, durante il Gran Premio d'Italia a Monza, subisce un altro grave infortunio con un'altra frattura sempre alla gamba destra (gi\u00e0 fratturata nel 1993 ad Assen).\nDisputa in totale 12 gare senza raggiungere mai il podio. Nel 2003 dopo uno stop di 3 anni, torna alle corse con il team Giesse Racing che lo schiera nel campionato Italiano Superbike, nel 2004 con lo stesso team oltre al campionato italiano prende parte anche a due prove del campionato mondiale Superbike. Al termine della stagione agonistica 2004, si ritira dall'attivit\u00e0 agonistica.\nDal 2012 ha ricoperto la carica di direttore sportivo del team Puccetti Racing Kawasaki.\nIl 30 novembre 2013 \u00e8 deceduto a seguito di un incidente durante le prove della seconda edizione del \"Sic Supermoto Day\", la manifestazione in memoria del pilota Marco Simoncelli tenutasi al circuito del Sagittario di Latina.\nIl 3 dicembre, dopo la camera ardente allestita nella sala del Consiglio Comunale di Follo (SP), si sono svolti i funerali a Ceparana (SP) alla presenza di Loris Capirossi, Max Biaggi, Marco Lucchinelli, Ezio Gianola, Alessandro Gramigni, Loris Reggiani e Andrea Dovizioso. Inoltre erano presenti il padre di Marco Simoncelli e il presidente della FMI Paolo Sesti. Romboni \u00e8 stato sepolto nel cimitero di Ceparana."}
{"id": "1486919", "revid": "767487", "url": "https://it.wikipedia.org/wiki?curid=1486919", "title": "Zyklon", "text": "Gli Zyklon sono un gruppo norvegese di death metal con influenze brutal, black e industrial. Il gruppo non ha nessuna relazione con il side project di Samoth Zyklon-B, lo stesso Samoth ha chiarito che il nome non ha nessun significato politico e quindi non \u00e8 stato ispirato dall'omonimo gas usato durante la seconda guerra mondiale, bens\u00ec \u00e8 un gioco di parole con il termine inglese \"cyclone\" (ciclone).\nStoria del gruppo.\nGli Zyklon si formano nel 1998 a Notodden, in Norvegia, per mano di Tomas 'Samoth' Haugen (qui Zamoth) e del batterista Trym Torson, dopo lo scioglimento dei seminali black metallers norvegesi \"Emperor\". A loro si unir\u00e0 quasi subito il chitarrista dei \"Myrkskog\", Destructhor e successivamente Daemon dei Limbonic Art alla voce. Con questa formazione la band registra il primo album \"World ov Worms\", pesantemente influenzato dal death metal dei Morbid Angel (a cui tributeranno omaggio con la reinterpretazione di Dominate), ma anche reminiscenze del retaggio black metal degli Emperor e forti dosi di noise-industrial. Dopo l'abbandono del cantante Daemon, prender\u00e0 il suo posto Sechtdamon al basso e voce (anche lui gi\u00e0 militante nei Myrkskog). La sua timbrica alterner\u00e0 in egual modo screaming e growls con un cantato che molte volte sfiorer\u00e0 il declamatorio. La band suoner\u00e0 anche molto dal vivo insieme ai padri putativi Morbid Angel e ai Deicide, parteciper\u00e0 a molti festival per supportare gli altri due lp \"Aeon\" del 2004 e \"Disintegrate\" del 2006. Gli Zyklon proporranno lo stesso genere anche per i due summenzionati album, alternando canzoni dai velocissimi blastbeats a midtempo pesantissimi, con una sempre presente strizzatina d'occhio all'industrial. Attualmente Samoth ha deciso di mettere in stand-by il gruppo dopo il tour in Giappone del 2007, in modo da dare anche spazio a Destructhor e Secthdamon (definiti i gemelli del terrore) di dedicarsi ai Myrkskog."}
{"id": "1486925", "revid": "339392", "url": "https://it.wikipedia.org/wiki?curid=1486925", "title": "Duca di Camastra", "text": ""}
{"id": "1486927", "revid": "729019", "url": "https://it.wikipedia.org/wiki?curid=1486927", "title": "Muscolo tensore del timpano", "text": "Il muscolo tensore del timpano origina dalla porzione cartilaginea della tuba di Eustachio, dall'angolo rientrante formato dalla porzione petrosa del temporale con la sua parte squamosa e dalla porzione di osso sfenoide vicina a quest'angolo. Unisce l'orecchio medio alla faringe. Da qui si dirige obliquamente indietro, in alto e lateralmente accolto in un canale osseo situato sopra la tuba uditiva (di Eustachio), nella parte anteriore della parete mediale del cavo del timpano. Il suo tendine prosegue dallo sbocco del canale, che si trova davanti e poco al di sopra della finestra ovale, piegato ad angolo retto verso l'esterno, attraversa la cassa del timpano e si inserisce presso la radice del manico del martello. Quando viene contratto il tensore del timpano, si ha lo spostamento in senso mediale del manico del martello e quindi si avr\u00e0 una maggiore tensione della membrana del timpano. Lavora in maniera antagonista con il muscolo stapedio: la prevalenza del muscolo tensore del timpano, aumentando la tensione della membrana, faciliterebbe la trasmissione dei suoni acuti, mentre quella dello stapedio, che svolge una funzione opposta, favorirebbe la trasmissione dei suoni gravi.\nQuesto muscolo \u00e8 innervato da un ramo del nervo mandibolare del trigemino. Aggiungiamo che nel canale osseo il muscolo tensore del timpano \u00e8 circondato da una guaina di tessuto connettivo lasso che ne favorisce lo scorrimento.\nEmbriologicamente, questo muscolo deriva dalla I tasca dell'apparato faringeo , pertanto ontogenicamente affine ai muscoli masticatori."}
{"id": "1486928", "revid": "767487", "url": "https://it.wikipedia.org/wiki?curid=1486928", "title": "Billy Cox", "text": "\u00c8 l'ultimo componente del gruppo di Jimi Hendrix ed \u00e8 anche l'unico componente vivente."}
{"id": "1486931", "revid": "113725648", "url": "https://it.wikipedia.org/wiki?curid=1486931", "title": "Trofeo Ciutat de Barcelona", "text": "Il Trofeo Ciutat de Barcelona \u00e8 un torneo calcistico internazionale estivo organizzato dall'Espanyol di Barcellona.\nLa prima edizione ha avuto luogo nel 1974 con la formula del quadrangolare articolata su due giorni con incontri di semifinale e successive finali per 1\u00b0 e 2\u00b0 e per 3\u00ba e 4\u00ba posto. Nel 1983 si \u00e8 passati alla formula di incontro unico ad eccezione dell'edizione 1995 riservata a tre squadre con tre mini-incontri di 45 minuti."}
{"id": "1486932", "revid": "599013", "url": "https://it.wikipedia.org/wiki?curid=1486932", "title": "Fabio Carpani", "text": "Carriera.\nInizia a competere in campionati di rilievo nel 1996, quando prende parte al campionato Europeo Velocit\u00e0 nella classe 250 con una Aprilia, ottenendo trentasei punti e l'undicesima posizione nella graduatoria piloti.\nConfermato con la stessa moto nello stesso campionato anche nel 1997, migliora la posizione in classifica piloti rispetto alla stagione precedente, arrivando settimo con 87 punti, raccogliendo punti in tutte le nove gare in calendario.\nPer quanto riguarda le competizioni del motomondiale il suo esordio \u00e8 avvenuto, grazie ad una wild card, nella stagione 1997 in occasione del GP d'Italia dove ha corso nella classe 250 guidando una Aprilia e senza conquistare punti validi per la classifica iridata.\nNel 1998 ha gareggiato con la Honda NSR 500 V2 bicilindrica del team Polini Inoxmacel di Cirano Mularoni, raggiungendo come miglior risultato un 15\u00ba posto nel GP di Gran Bretagna; grazie al punto ottenuto \u00e8 giunto al 34\u00ba posto della classifica finale del campionato.\nNell'anno successivo \u00e8 iscritto al campionato mondiale Supersport con una Ducati 748 R del team Desenzano Corse. La stagione non \u00e8 molto positiva, infatti non riesce a qualificarsi in sette occasioni, mentre nelle sole due gare dove si qualifica non ottiene piazzamenti a punti."}
{"id": "1486934", "revid": "729019", "url": "https://it.wikipedia.org/wiki?curid=1486934", "title": "Articolazione costo-vertebrale", "text": "Le articolazioni costo-vertebrali congiungono la testa delle coste ai corpi delle vertebre (articolazioni costo-corporee), e collo e tubercolo delle coste ai processi trasversi.\nEntrambe le articolazioni sono delle artrodie di tipo sinoviale, le articolazioni costo-corporee in particolare posseggono una cavit\u00e0 sinoviale doppia quando la faccetta articolare del corpo della vertebra non \u00e8 completa ma si completa con la semifaccetta articolare della vertebra sovrastante (la faccetta articolare \u00e8 di solito completamente situata su un solo corpo vertebrale solo in corrispondenza della prima, dell'undicesima e delle dodicesima vertebra, meno frequentemente della decima).\nI movimenti consentiti dalle articolazioni costo-vertebrali consistono esclusivamente in piccoli movimenti di scivolamento.\nLegamenti.\nLegamento intra-articolare.\n\u00c8 un nastro fibroso che si inserisce lateralmente sulla cresta che separa le due faccette articolari della testa delle coste e, medialmente, sul disco intervertebrale, dividendo completamente l'articolazione.\nEsso \u00e8 quindi ovviamente presente solo in quei casi in cui l'articolazione costo-corporea risulta doppia.\nLegamento raggiato.\n\u00c8 teso anteriormente dalla testa della costa al corpo (o ai corpi compreso il disco articolare tra essi compreso nel caso l'articolazione costo-corporea sia doppia) della vertebra con cui si articola.\nLegamento costo-trasversario superiore.\n\u00c8 teso tra il collo della costa e il processo trasverso della vertebra sovrastante. La prima costa ne \u00e8 priva, mentre tra il processo trasverso della prima vertebra lombare e la dodicesima costa \u00e8 presente il \"legamento lombo-costale\" posto in serie rispetto ai legamenti costo-trasversari superiori.\nLegamento accessorio.\nEsso non \u00e8 sempre presente e la sua inserzione \u00e8 variabile. In genere si trova medialmente al legamento costo-trasversario superiore da cui \u00e8 separato dal ramo dorsale del nervo toracico e dai vasi che lo accompagnano ed \u00e8 teso tra una fossetta situata sulla costa medialmente al tubercolo e il processo articolare inferiore della vertebra sovrastante.\nLegamento costo-trasversario interosseo.\nIndicato anche come \"legamento del collo della costa\", \u00e8 teso, riempiendo cos\u00ec il \"foro costo-trasversario\", tra la faccia posteriore del collo della costa e la faccia anteriore del processo trasverso della vertebra corrispondente.\nLegamento costo-trasversario laterale.\nDetto anche \"legamento del tubercolo\", \u00e8 teso tra la porzione non articolare del tubercolo di una costa al margine laterale del processo trasverso della vertebra corrispondente."}
{"id": "1486938", "revid": "112402279", "url": "https://it.wikipedia.org/wiki?curid=1486938", "title": "Ermes Midena", "text": "Biografia.\nNasce a San Daniele del Friuli nel 1895; suo padre, Celso, faceva lo scalpellino ed aveva lavorato anche a Carrara. Nel 1912 si iscrive alla Scuola superiore di architettura di Venezia, ma nel 1914 viene chiamato alle armi. L'anno dopo vince il premio Tommaso Coronini per l'architettura e da studente si merita alcuni viaggi d'istruzione: visita Rimini, Ancona, Loreto, Napoli e Firenze.\nAl termine della Prima guerra mondiale si diploma in Disegno architettonico, riportando la votazione di 40/40; suoi compagni di corso sono i coetanei Cesare Scoccimarro (1897-1953) e Pietro Zanini (1895-1990). Terminati gli studi, inizia a collaborare con Provino Valle (1887-1955), nel cui studio di Udine resta pi\u00f9 di tre anni, lavorando, tra l'altro, al progetto per il cinema Eden (1921).\nNel 1922 si reca a Bucarest, con il proposito di aiutare l'architetto Asquini, suo parente. Rientrato in Italia, si stabilisce a Tarcento dove inizia l'attivit\u00e0 professionale indipendente e dal 1924 \u00e8 a Udine.\nNel 1926 viene nominato, assieme a Cesare Miani e Provino Valle, membro della commissione igienico edilizia comunale. Nel 1928 sostiene l'esame di riconoscimento del titolo di architetto e l'anno seguente si iscrive all'albo professionale. Successivamente aderisce al sindacato fascista degli architetti.\nNel 1935 trasferisce lo studio professionale nella prima delle sue case a schiera in via di Toppo, dove vive, assieme alla compagna Ines Morandini, sino al 7 giugno 1969.\nDal 1951, per circa sette anni, partecipa attivamente alla vita cittadina, sia come consigliere comunale nelle file del partito comunista, sia come membro della commissione edilizia. Con questa carica, insieme ai colleghi, difende l'integrit\u00e0 del tessuto edilizio del centro storico di Udine, opponendosi alla demolizione delle case che ancora delimitano, a sud, il fronte di piazza Libert\u00e0.\nNel 1954 affetto da ulcera, trascorre un breve periodo di cura in Russia. In seguito si ammala di enfisema polmonare ed asma. Per problemi di salute, trascorre lunghi periodi di riposo in localit\u00e0 di villeggiatura come Amalfi e le isole Canarie. Muore a Udine il 19 ottobre del 1972 e viene sepolto a San Daniele del Friuli, nella tomba di famiglia."}
{"id": "1486940", "revid": "767487", "url": "https://it.wikipedia.org/wiki?curid=1486940", "title": "Buddy Miles", "text": "Nonostante durante la sua carriera abbia lavorato anche con artisti come Mike Bloomfield e Carlos Santana, il suo nome viene principalmente associato a quello di Jimi Hendrix, a fianco di cui suon\u00f2 per un breve ma intenso periodo, dal 1969 fino al gennaio del 1970.\nBiografia.\nBuddy Miles comincia a suonare la batteria all'et\u00e0 di nove anni e a dodici si esibisce suonando nel gruppo jazz del padre, The Bebops. Il soprannome Buddy gli viene affibbiato dalla zia, in onore del batterista Buddy Rich.\nNel 1966 viene notato dal chitarrista Mike Bloomfield, che gli propone di formare una band, The Electric Flag. In seguito all'abbandono di Bloomfield, Miles diviene il leader della band, che pubblica il secondo album \"The Electric Flag: An American Music Band\" (1968). Miles abbandona poi il gruppo per formare i Buddy Miles Express, con i quali pubblica gli album \"Expressway to Your Skull\" e \"Electric Church\", entrambi prodotti da Jimi Hendrix. A sua volta, Miles suona nell'album del chitarrista di Seattle \"Electric Ladyland\", pubblicato nel 1968.\nLa collaborazione con Hendrix prosegue nella Band of Gypsys, di cui Miles entra a far parte assieme al bassista Billy Cox. La formazione non dura tuttavia a lungo: Miles si allontana nel 1970 e l'unico album pubblicato dalla band rimane l'omonimo \"Band of Gypsys\".\nDopo aver suonato sull'album \"Devotion\" di John McLaughlin, Miles torna alla sua attivit\u00e0 da solista pubblicando il suo album di maggior successo: \"Them Changes\" (1970).\nDal dicembre del 1971 all'aprile del 1972 Miles intraprende un tour con Carlos Santana, da cui viene tratto l'album \"Carlos Santana &amp; Buddy Miles! Live!\", registrato in un vulcano inattivo delle isole Hawaii.\nNei primi anni novanta Miles suona assieme a Bootsy Collins, sia nei suoi progetti da solista che nella band Hardware, pubblicando il disco \"Third Eye Open\" (1994).\nNel 2005 incide insieme a Francesca Monte i brani \"Beetwen Us\" e \"Inside My Mind\".\nNel 2006 partecipa all'album \"Drum 'n' Voice, Vol. 2\" di Billy Cobham, prodotto dagli italiani Pino Nicolosi e Lino Nicolosi della Nicolosi Productions e uscito in tutto il mondo con l'etichetta Just Groove.\nBuddy Miles \u00e8 morto il 26 febbraio del 2008, all'et\u00e0 di 60 anni, nella sua casa ad Austin in Texas, per complicazioni cardiache."}
{"id": "1486946", "revid": "729019", "url": "https://it.wikipedia.org/wiki?curid=1486946", "title": "Muscolo stapedio", "text": "Lo stapedio \u00e8 il pi\u00f9 piccolo dei muscoli striati del corpo umano e ha un aspetto bipennuto. Con appena un millimetro di lunghezza, il suo scopo \u00e8 quello di stabilizzare l'osso pi\u00f9 piccolo del corpo: la staffa.\nSi trova nell'eminenza piramidale, al di dietro della staffa. Dalla piramide fuoriesce il tendine che si inserisce sulla testa della staffa. Quando lo stapedio si contrae, la staffa viene tirata verso il cavo timpanico, cio\u00e8 lateralmente.\nLo stapedio si trova nell'orecchio medio, ed \u00e8 innervato dal ramo timpanico del VII nervo encefalico, il nervo facciale.\nSi ritiene che originariamente fosse un muscolo mimico.\nFunzione.\nEsso ha il compito di prevenire un eccessivo movimento della staffa, aiutando cos\u00ec il controllo dell'ampiezza delle onde sonore dall'ambiente esterno all'interno dell'orecchio. \u00c8 l'antagonista del muscolo tensore del timpano, che affievolisce primariamente quei suoni associati con la masticazione. La prevalenza del tensore del timpano, aumentando la tensione della membrana, faciliterebbe la trasmissione dei suoni acuti, mentre quella dello stapedio, che svolge una funzione opposta, favorirebbe la trasmissione dei suoni gravi.\nPatologia.\nLa paralisi dello stapedio permette oscillazioni pi\u00f9 ampie da parte della staffa, provocando reazioni di aumento della percezione delle onde sonore. Questa condizione, nota come iperacusia, provoca nei soggetti che ne soffrono una percezione dei rumori normali di tutti i giorni come se fossero intollerabilmente alti. Nei casi di paralisi di Bell i pazienti riferiscono di avvertire i suoni provenienti dall'orecchio interessato all'affezione come pi\u00f9 rimbombanti."}
{"id": "1486949", "revid": "729019", "url": "https://it.wikipedia.org/wiki?curid=1486949", "title": "U.S. Route 87", "text": "La U.S. Route 87 \u00e8 una strada statunitense a carattere nazionale che corre da nord a sud per 3.215\u00a0km (1998 miglia) dal Montana al Texas.\nLa porzione tra Billings (MT) e Raton (Nuovo Messico) \u00e8 chiamata anche Interstate 90 e 25; \u00e8 anche chiamata in Texas Interstate 27.\nNel 2004 il termine settentrionale della strada \u00e8 a Havre (MT), all'intersezione con la U.S. Highway 2; il suo termine meridionale \u00e8 a Port Lavaca (TX)."}
{"id": "1486953", "revid": "1833487", "url": "https://it.wikipedia.org/wiki?curid=1486953", "title": "Domobianca", "text": "Domobianca \u00e8 una stazione sciistica della provincia del Verbano-Cusio-Ossola.\nStoria della stazione.\nDomobianca \u00e8 una stazione sciistica compresa tra i 1088 m s.l.m. e 1845 m s.l.m., che rappresenta l'insieme di un gruppo di alpeggi situati sopra la citt\u00e0 di Domodossola. La strada raggiunge solo l'alpeggio pi\u00f9 basso, l\"'Alpe Lusentino\", da qui varie seggiovie e skilift conducono sino ai \"Pianali\", il punto pi\u00f9 elevato della stazione sciistica, posto ai piedi della vetta del Moncucco. Le piste sono 12 , lunghe complessivamente 21 km. &lt;br&gt;\nLo sci a Domobianca nasce negli anni '70, quando si inizia a pensare alla costituzione della stazione sciistica di Domodossola. L'area individuata per la creazione della stazione fu quella corrispondente al versante nord orientale del Moncucco (1896 m s.l.m.). Gli impianti sarebbero dovuti partire dall'Alpe Lusentino, dove terminava la strada carrozzabile ed avrebbero dovuto raggiungere i Pianali, un pianoro posto immediatamente sotto la vetta del Moncucco. Fu cos\u00ec che partirono i lavori per la creazione degli impianti di risalita, la cui costruzione fu commissionata alla ditta Leitner di Vipiteno. Nel 1978 venne inaugurata la nuova stazione sciistica, che all'epoca comprendeva le seggiovie Motti, Prel e la sciovia Pianali. Nel 1980, sempre ad opera della ditta Leitner venne costruita anche una sciovia Baby all'Alpe Foppiano, localit\u00e0 in cui arrivava la seggiovia Motti e da cui partiva la seggiovia Prel, che conduceva poi alla sciovia Pianali, la quale raggiungeva l'omonima localit\u00e0 ai piedi della vetta del Moncucco. Negli anni '80 e '90 la stazione registr\u00f2 un buon afflusso di sciatori, subendo tuttavia la concorrenza delle altre stazioni sciistiche ossolane e inverni con scarse nevicate. Nel terzo millennio, la stazione invernale di Domobianca-Alpe Lusentino ha puntato ad effettuare un deciso salto di qualit\u00e0, tramite l'introduzione dell'innevamento programmato, indispensabile per mantenere aperte tutto l'inverno le piste meno in quota, e di nuovi impianti. Nel 2004, infatti, presso i Pianali \u00e8 stata riposizionata una sciovia Leitner, con lo scopo di permettere agli sciatori una maggiore frequentazione della zona meglio innevata del comprensorio. Il vero salto di qualit\u00e0, Domobianca, lo fa per\u00f2 nel 2006, quando usufruendo dei finanziamenti che la Regione Piemonte concede grazie alle Olimpiadi di Torino 2006, vede alcune gradite novit\u00e0 entrate in funzione. L'innevamento programmato viene ampliato su quasi tutte le piste e vengono costruite due nuove seggiovie biposto. I due impianti, entrambi realizzati dalle ditte CT &amp; Sacif, sono di notevole importanza per la stazione. La seggiovia Torcelli, ha preso il posto della sciovia Pianali, smantellata in seguito alla costruzione di quest'impianto, mentre la seggiovia Casalavera ha permesso un ampliamento del comprensorio, su un versante fino a quel momento poco frequentato. Nel 2007, \u00e8 inoltre entrato in funzione l'impianto per lo sci in notturna sulle piste Prel e Prati. Queste novit\u00e0 hanno portato Domobianca ad essere una delle migliori e pi\u00f9 frequentate stazioni del comprensorio Neveazzurra, che comprende tutte le localit\u00e0 sciistiche del VCO.\nImpianti di risalita.\nPiste di sci alpino.\nEcco un elenco delle piste di Domobianca. &lt;br&gt;\nPiste servite dalla seggiovia Motti (1088-1258 m)\nPiste servite dalla seggiovia Prel (1254-1700 m)\nPiste servite dalla seggiovia Torcelli (1447-1755 m)\nPiste servite dalla seggiovia Casalavera (1609-1845 m)\nPiste servite dallo skilift Moncucco (1724-1833 m)\nPiste servite dallo skilift Baby (1124-1300 m) "}
{"id": "1486954", "revid": "1543377", "url": "https://it.wikipedia.org/wiki?curid=1486954", "title": "Lagorchestes leporides", "text": "Il wallaby lepre orientale (Lagorchestes leporides ) \u00e8 una specie estinta di wallaby. Viveva nelle pianure dell'interno dell'Australia sud-orientale. Aveva abitudini simili a quelle della lepre. Di giorno era facile scorgerlo, soprattutto a riparo dei cespugli di \"tussock\". Se veniva avvicinato troppo era in grado di fuggire via a grande velocit\u00e0. Un esemplare inseguito dai cani per 500 metri torn\u00f2 rapidamente indietro e giunto a 6 metri di distanza da John Gould lo super\u00f2 con un balzo; da questa testimonianza si pu\u00f2 supporre che fosse capace di raggiungere 1,8 metri d'altezza con un balzo.\nEra un animale molto comune, ma entr\u00f2 in competizione con il bestiame o con gli ovini, o forse non potrebbe pi\u00f9 aver ricavato vantaggio dalle tecniche di incendio utilizzate dagli aborigeni; pi\u00f9 probabilmente, per\u00f2, il colpo di grazia gli fu inferto dall'introduzione dei gatti. L'ultimo esemplare noto alla scienza fu una femmina catturata nell'agosto del 1889."}
{"id": "1486955", "revid": "104485", "url": "https://it.wikipedia.org/wiki?curid=1486955", "title": "Cottimo", "text": "Il termine cottimo indica una modalit\u00e0 di retribuzione del lavoro proporzionale o comunque specificamente riferita alla quantit\u00e0 di prodotto lavorato. Vale a dire che pi\u00f9 si produce e pi\u00f9 si viene retribuiti.\nEtimologia.\nIl primo a proporre un'etimologia alla parola \"cottimo\" \u00e8 stato Napoleone Caix, che propose il latino \"quotumus\", variante di \"quotus\", pronome e aggettivo interrogativo usato quando nella risposta ci si attende un numero ordinale. Tuttavia questa proposta pare oggi poco convincente, dal momento che il termine latino si trova solamente due volte nella classicit\u00e0, facendo escludere un derivato diretto della parola dal latino volgare.\nPer questo motivo, lo studioso Giovanni Alessio \u00e8 stato spinto a cercare un'altra soluzione, trovata nel greco bizantino. Il linguista trova nel \"Glossario latino emiliano\" di Pietro Sella la voce \"cottimum\", che l'Alessio fa derivare dal greco \u03ba\u03bf\u03c4\u03c4\u03b9\u03c3\u03bc\u03cc\u03c2, gioco di dadi, da intendersi nel senso di \"alea\", derivato del verbo \u03ba\u03bf\u03c4\u03c4\u03af\u03b6\u03c9, giocare ai dadi. Questa soluzione non \u00e8 cos\u00ec strampalata quanto potrebbe a prima vista sembrare.\nLe prime attestazioni della parola \"cottimo\" arrivano quasi tutte dall'Umbria, a iniziare dagli statuti di Perugia del 1342, dove compaiono le forme \"coctemo\", \"coctomo\", \"coptimo\", \"coptomo\" e \"cottomo\". Numerose, anche se pi\u00f9 tardive, sono anche le attestazioni nelle Marche, e ben presto il termine si propaga per tutta l'Italia centrale. In tutte le accezioni, la parola \"cottimo\" presenta tre valori fondamentali:\nTutti questi valori sono collegati con la motivazione semantica proposta dall'Alessio, ovvero il rischio delle operazioni o dei contratti che presentano questa parola. Inoltre la provenienza dalla cosiddetta Pentapoli bizantina delle prime attestazioni fa propendere per dare ragione alla proposta di far derivare dal greco questa parola.\nDal punto di vista fonetico, ha difficolt\u00e0 la caduta della sibilante interna, quando invece ci attenderemmo la sua conservazione, magari con l'introduzione immotivata di una vocale, come ad esempio in \"battesimo\" \u2190 lat. \"baptismus\" \u2190 gr. \u03b2\u03b1\u03c0\u03c4\u03b9\u03c3\u03bc\u03cc\u03c2 (\"baptism\u00f2s\"). Abbiamo tuttavia una serie di parole derivanti dal greco che eliminano la \"s\". Ad esempio:\nCaratteristiche.\nNell'industria manifatturiera, la lavorazione a cottimo pu\u00f2 essere di tipo collettivo o individuale: il primo \u00e8 attuato generalmente sulle linee di produzione a catena di montaggio di grandi elettrodomestici e degli autoveicoli; stabilito un numero minimo obbligatorio giornaliero o per turno, di unit\u00e0 da produrre, su quelle prodotte in pi\u00f9, viene dato un supplemento di retribuzione; il cottimo individuale \u00e8 attuabile nel caso in cui la catena di montaggio del manufatto abbia vincoli meno rigidi nell'assemblaggio dello stesso, come nel caso di piccoli elettrodomestici o sottoinsiemi di macchine complesse; al fine di ottenere un incremento di retribuzione, un operaio pu\u00f2 decidere di produrre a fine giornata qualche unit\u00e0 in pi\u00f9 rispetto al minimo contrattato.\nIl supplemento di retribuzione pu\u00f2 non essere proporzionale al lavoro svolto in pi\u00f9; in alcuni casi viene introdotta la \"curva del cottimo\", che pu\u00f2 essere cos\u00ec semplificata: stabilito che la retribuzione normale \u00e8 cento, relativa a dieci pezzi prodotti giornalmente, quelli prodotti in pi\u00f9 vengono retribuiti in proporzione a scalare e non linearmente, cio\u00e8 in questo caso l'undicesimo pezzo incrementer\u00e0 la retribuzione di nove, il dodicesimo di otto, il tredicesimo di sette e cos\u00ec via (incremento marginale decrescente). Queste due tipologie di cottimo erano ampiamente in vigore negli anni '60-'70 negli stabilimenti Olivetti.\nTipologie.\nIl lavoro a cottimo pu\u00f2 essere di due tipi:"}
{"id": "1486963", "revid": "1714743", "url": "https://it.wikipedia.org/wiki?curid=1486963", "title": "Margherita Malatesta", "text": "Biografia.\nMargherita spos\u00f2 nel 1393 Francesco I Gonzaga di Mantova ed ebbe come figlio Gianfrancesco I Gonzaga, che nel 1409 spos\u00f2 Paola Malatesta, figlia di Malatesta IV. Margherita port\u00f2 ai Gonzaga la malattia ereditaria del rachitismo, che si manifest\u00f2 periodicamente nei signori di Mantova fino al XVI secolo.\nMor\u00ec nel 1399 e venne sepolta nella Chiesa di San Francesco, mausoleo dei Gonzaga.\nDiscendenza.\nFrancesco e Margherita ebbero due figli:"}
{"id": "1486965", "revid": "712828", "url": "https://it.wikipedia.org/wiki?curid=1486965", "title": "Gwindor", "text": ""}
{"id": "1486967", "revid": "1352625", "url": "https://it.wikipedia.org/wiki?curid=1486967", "title": "Porticus Minucia", "text": "La porticus Minucia era una struttura quadrangolare che racchiudeva i quattro templi dell'area sacra di Largo Argentina a Roma, situati nell'antico Campo Marzio.\nEsistettero due portici con tale nome. Il primo \u00e8 la Porticus Minucia Vetus, costruito nel 107 a.C. da Marco Minucio Rufo (discendente di Minucio Augurino titolare della colonna Minucia), in seguito al suo trionfo sugli Scordisci (una popolazione stanziata a sud del corso inferiore della Sava).\nIl secondo era la Porticus Minucia Frumentaria, dove avvenivano le elargizioni di frumento alla popolazione, e che non era altro che un raddoppiamento della \"Vetus\", effettuato probabilmente all'epoca di Claudio (prima met\u00e0 del I secolo d.C.). In quell'epoca la \"porticus\" arriv\u00f2 a comprendere al suo interno anche il tempio delle Ninfe, nell'attuale via delle Botteghe Oscure, e divenne il centro amministrativo di controllo e di effettiva distribuzione di grano alla plebe.\nGrazie a un frammento della \"Forma Urbis\" severiana \u00e8 stato possibile confermare definitivamente l'identificazione dei resti ad est di Largo Argentina con la \"Porticus Minucia\".\nLa pavimentazione del portico \"Vetus\" venne estesa a tutta l'area ed \u00e8 stata di fondamentale aiuto per la datazione dei quattro templi del Largo Argentina, essendo le fondazioni di tre di essi al di sotto (quindi pi\u00f9 antichi) e uno solo (il tempio B) successivo. Inoltre una menzione nei Fasti prenestini di un tempio dei Lari Permarini posto nella \"Porticus Minucia\", ha permesso di identificare in maniera sicura almeno uno dei quattro templi (il tempio D)."}
{"id": "1486968", "revid": "287204", "url": "https://it.wikipedia.org/wiki?curid=1486968", "title": "Copa Campeonato 1909", "text": "La Copa Campeonato 1909 fu vinta dall'Alumni."}
{"id": "1486970", "revid": "1954184", "url": "https://it.wikipedia.org/wiki?curid=1486970", "title": "Universit\u00e0 degli Studi di Sassari", "text": "L'Universit\u00e0 degli Studi di Sassari \u00e8 una universit\u00e0 statale italiana.\n\u00c8 il 1562 l\u2019anno che segna l\u2019inizio delle prime lezioni dello Studio Generale gesuitico a Sassari: da quel momento, in pochi decenni lo Studio si espanse e acquis\u00ec la nomina di Universit\u00e0 regia sarda nel 1617, per volere di Filippo III, dietro insistenza dei gesuiti, della Municipalit\u00e0 e dell'arcivescovo Antonio Canopolo.\nStoria.\nLa nascita dell'Ateneo \u00e8 legata alla figura di Alessio Fontana, che nel 1558 lasci\u00f2 i suoi beni alla municipalit\u00e0 per l'istituzione di un collegio di studi affidato alla Compagnia di Ges\u00f9, i cui corsi presero avvio nel 1562. Nel 1612 una bolla pontificia accord\u00f2 ai gesuiti il conferimento dei gradi accademici in filoso\ufb01a e teologia, mentre il 9 febbraio 1617, re Filippo III concesse, soltanto per le facolt\u00e0 filoso\ufb01a e teologia, lo statuto di universit\u00e0 di diritto regio. Un secondo fondatore fu Antonio Canopolo, che dot\u00f2 l'Ateneo di nuove aule, della maestosa Aula Magna e di numerose elargizioni in denaro. Il suo stemma \u00e8 ancora visibile nell'atrio d'ingresso. \nUn passo successivo avvenne nel 1632, allorquando una carta reale permise di concedere i gradi in diritto e medicina; l'ateneo fu, infine, restaurato nel 1765 in ottemperanza alle riforme volute dal governo sabaudo. Nel 1765 fu anche approvato un regolamento interno con il riconoscimento di quattro facolt\u00e0: Filosofia ed Arti, Teologia, Giurisprudenza e Medicina; con uno scambio culturale vennero trapiantati docenti piemontesi avviando l'ateneo sassarese verso una cultura europea e ampliando la ricerca scientifica.\nLa \"restaurazione\" del governo sabaudo, avvi\u00f2 la ricerca dei problemi della Sardegna, valorizzando le potenzialit\u00e0 culturali ed economiche dell'isola.\nNel 1877 l'ateneo sassarese venne parificato a quelle secondarie, aprendo cos\u00ec un nuovo ciclo di rinnovamento.\nVerso gli inizi del Novecento l'ateneo conobbe un nuovo fermento culturale, con l'introduzione della cultura positivistica nel campo della medicina, delle scienze e del diritto.\nNel primo triennio del Novecento, grazie all'attuazione del \"sistema universitario nazionale\", furono istituite le nuove facolt\u00e0 di Farmacia e Medicina Veterinaria e, nel 1950, la facolt\u00e0 di Agraria pone le basi per una rinascita economica e sociale della Sardegna, infatti all\u2019interno di esse vennero elaborate le linee guida per la riforma agraria attuata dalla Regione autonoma della Sardegna.\nPalazzo dell'Universit\u00e0.\nLa sede centrale dell'Universit\u00e0 \u00e8 lo storico Palazzo dell'Universit\u00e0, che ospita anche la Biblioteca storica. Il palazzo fu fondato nel 1611 come sede dello Studio generale dei Gesuiti e ha mantenuto alcune caratteristiche dell'edificio originale anche dopo numerose ristrutturazioni. Dopo l'espansione moderna dell'Universit\u00e0 \u00e8 usato anche come sede di rappresentanza.\nStoria.\nI padri della compagnia di Ges\u00f9 iniziarono i lavori per una sede del loro Studio generale nel 1611. Il progetto fu affidato a Fernando Ponce e per la costruzione fu scelta, vicino alle mura nella zona meridionale della citt\u00e0, un'area occupata da strutture di poco valore: una discarica, una fabbrica di laterizi e una quindicina di case.\nNello stesso anno, avuto l\u2019assenso da Roma, si dette il via ai lavori. Nel 1618 furono completate alcune aule finanziate dal vescovo Canopolo e si inizi\u00f2 la sopraelevazione dell\u2019edificio. Nel 1625 inizi\u00f2 la costruzione della cappella, in seguito distrutta, annessa al collegio e dedicata a san Giuseppe. Nel 1634 si intraprese la creazione delle stanze di abitazione dei padri. Nel 1636 buona parte delle stanze era agibile, compresa l\u2019amplia biblioteca, e il completamento della struttura avvenne nel 1643.\nL'aspetto dell'edificio originario non pu\u00f2 essere ricostruito completamente, ma includeva i due cortili che sono stati mantenuti anche in seguito: uno, successivamente dotato di portico, dedicato agli studenti e interno al primo corpo destinato alle aule; e un altro, rimasto senza portico, confinante con la chiesa e con gli appartamenti dei gesuiti.\nIl lato verso i giardini ha probabilmente mantenuto la struttura originale, con due distinti corpi di fabbrica che richiamano per vari aspetti altre strutture realizzate da architetti appartenenti all'ordine dei gesuiti.\nNel lato verso la piazza la facciata originaria, in seguito profondamente trasformata, presentava due corpi laterali avanzati e delimitati da contrafforti ai due lati della stretta facciata centrale. Quest'ultima era divisa in fasce da due sottili cornici, con tre ingressi quadrangolari di cui il pi\u00f9 importante era quello centrale. Erano presenti inoltre tre finestre quadrangolari contornate per ordine e un timpano superiore con finestra centrale quadrata, secondo uno schema comune nei conventi spagnoli del periodo.\nNel 1765, diversi decenni dopo l'assegnazione del Regno di Sardegna alla dinastia dei Savoia, il ministro sabaudo per gli Affari della Sardegna Giovanni Battista Bogino chiese alla municipalit\u00e0 sassarese di ristrutturare l'edificio come parte di un programma complessivo di trasformazione dell'istruzione superiore. I lavori cominciarono nel luglio dello stesso anno col diretto controllo dell\u2019arcivescovo Viancini, designato cancelliere dell\u2019universit\u00e0 dal 1765 al 1772. Tuttavia, in pratica i lavori si limitarono al restauro delle cinque aule rivolte alla piazza e alla costruzione di un portico coperto che consentisse agli studenti di ripararsi dalla pioggia.\nNel 1785, su progetto dell\u2019ingegnere Marciot, e tra il 1829 e il 1930, su progetto dell\u2019architetto regio Giuseppe Cominotti, si lavor\u00f2 all\u2019ampliamento della biblioteca. Solo nel 1872 per\u00f2 la biblioteca ottenne la cessione del braccio superiore dell\u2019edificio verso mezzogiorno, con tre cameroni nei quali fu realizzata la nuova sede della biblioteca arricchita da stucchi e ornati con le insegne reali, municipali della provincia e le effigi di uomini illustri di Sardegna. \nNel 1927 il fronte dell\u2019ex collegio gesuitico prospiciente la piazza venne demolito e riedificato su progetto dell\u2019ingegnere sassarese Raffaello Oggiano con un fronte unico in cemento armato ornato da stilemi tardo-rinascimentali.\nIl corpo centrale \u00e8 evidenziato dai tre portali centinati con chiave a mensola in asse coi finestroni del piano superiore che assemblano finestre dal timpano centinato, balaustre a colonnine e mensole in chiave.\nCon la ristrutturazione degli interni fu demolita la chiesa di San Giuseppe ricavandone l\u2019androne attuale e proprio in questa occasione venne completato il portico decorato in analogia alla facciata. Si diede inoltre maggiore dignit\u00e0 allo scalone, dotato di balaustra a colonnine, vennero ampliati i locali destinati ad aule e fu realizzata l\u2019attuale Aula Magna, ornata dai dipinti di Mario Delitala.\nAula Magna.\nLa decorazione dell'Aula Magna \u00e8 stata realizzata da Mario Delitala, pittore con notevole esperienza nella decorazione di edifici pubblici, civili e religiosi. Delitala nel 1926 vinse il concorso istituito per assegnare il lavoro di decorazione dell\u2019Aula. Nel 1928 firm\u00f2 il contratto e inizi\u00f2 la sua opera, portandola a termine nel 1930.\nI dipinti hanno per oggetto avvenimenti riguardanti la storia dell\u2019Universit\u00e0 di Sassari e riprendono la forma a tutto sesto delle finestre, per una coerenza formale attentamente studiata. \nNel primo dipinto, \"La scuola di anatomia del Comune di Sassari,\" l\u2019ambiente chiuso e poco illuminato della stanza adibita ad aula di anatomia \u00e8 un chiaro omaggio a Tintoretto e al suo linguaggio pittorico impostato sui contrasti chiaroscurali. La luce in antitesi con l\u2019ombra infatti schiarisce la materia ed evidenzia l\u2019orchestrazione magistrale dei colori. \nIl secondo dipinto, collocato nella parete in fondo all\u2019Aula Magna, ha per titolo \"Il fondatore del primo collegio di studi\" e rappresenta li momento culminante in cui Fontana, seduto sulla destra di un tavolo che riunisce gli altri quattro personaggi - a sinistra un gesuita, esecutore testamentario - spiega le sue volont\u00e0. Si manifesta la capacit\u00e0 dell\u2019artista nell\u2019accostare e contrapporre i colori: dal giallo all\u2019azzurro al viola alle varie tonalit\u00e0 di rosso.\nIl terzo dipinto, \"Il Comune di Sassari ottiene dalla Cancelleria Regia di Madrid la \u201cCarta Real\u201d\", descrive la tappa seguente nella storia dell'Universit\u00e0: nel 1632 il collegio fondato da Fontana viene trasformato in \u201cStudio Generale\u201d vedendo riconosciuti i gradi accademici in filosofia e teologia e al tempo stesso lo stato giuridico di Universit\u00e0 di diritto regio. Delitala in questa tela crea una spazialit\u00e0 profonda, di evidente ascendenza veronesiana, attraverso un\u2019intelaiatura architettonica che acquista un ritmo monumentale nella scalinata balaustrata, ai piedi della quale spiccano i due personaggi principali, affiancati ai due lati da altri, esecutori di un atto solenne e decisivo per l\u2019Universit\u00e0 di Sassari. Il tutto \u00e8 sottolineato da effetti cromatici di una fragranza particolare, derivati dalla tradizione cinquecentesca veneziana: la larga pennellata accosta per stacco i diversi colori, avvicendandoli sulla tela in un\u2019orchestrazione ricca, ritmata da effetti di grande luminosit\u00e0. \nSotto la tela pi\u00f9 grande della sala si colloca un\u2019imponente cattedra facente parte del progetto la cui ubicazione \u00e8 stata ideata sull\u2019esempio di altre Aule magne come quelle di Perugia e di Padova. Tutta la sala \u00e8 ornata da semplici decorazioni a stucco; Delitala aveva anche progettato dei motivi ornamentali e dei supporti negli inter-pilastri dove in seguito lo stesso inser\u00ec i tondi rappresentanti i volti di personaggi illustri e studiosi che avevo contribuito alla fama dell\u2019ateneo: Giovanni Francesco Fara, Luigi Rolando, Giuseppe Manno, Domenico Alberto Azuni, Pasquale Tola, Padre F. Gemelli e Padre F. Cetti.\nLa decorazione del soffitto \u00e8 costituita da un dipinto allegorico che raffigura due figure maschili e due femminili, nude e scultoree, costituendo l\u2019Allegoria delle quattro facolt\u00e0 a quell\u2019epoca presenti nell\u2019Universit\u00e0 di Sassari: Giurisprudenza, Veterinaria, Medicina e Farmacia.\nLe quattro facolt\u00e0 erano identificabili dai colori dei nastri, azzurro, verde, rosso e lilla, i quali si dipanano dalle braccia dei personaggi e si avvolgono attorno allo stemma. Anche la porta fu progettata da Delitala con lesene, architrave e timpano in stucchi e pannelli in marmo nei quali furono incisi i nomi dei caduti nella grande guerra 1915-1918.\nBiblioteca.\nL'origine della biblioteca dellUniversit\u00e0 di Sassari \u00e8 legata al precedente Collegio gesuitico. \u00c8 infatti possibile che i primi testi universitari fossero portati a Sassari dai padri gesuiti e da un gesuita sardo, Pietro Spiga, che aveva avuto rapporti stretti con lo stesso Fontana.\nIn ogni caso, durante i secoli XVI e XVII al Collegio vennero fatte diverse donazioni in beni e in libri. I pi\u00f9 antichi probabilmente furono quelli degli arcivescovi di Sassari come Andrea Bacallar che nel 1612 don\u00f2 al Collegio la parte della propria libreria relativa alla filosofia scolastica. Presso l\u2019Archivio storico dell\u2019Universit\u00e0 \u00e8 conservata una parte di un inventario della libreria del Collegio gesuitico di San Giuseppe nel quale viene riportata la notizia di un lascito di 1.400 lire sarde. In allegato vi \u00e8 un \u201c\"quadernillo\"\u201d che avrebbe dovuto segnalare i libri dati in prestito, quelli scambiati, venduti o comprati. Da un esame dell\u2019inventario appare l\u2019evidente indirizzo culturale della libreria del Collegio, ovvero una raccolta mirata a porre le basi di un\u2019educazione cristiana, costruita sui sacri testi. \u00c8 evidente inoltre il modello seguito per la costituzione della biblioteca sassarese: quello delineato dal gesuita Antonio Possevino il quale attraverso la sua opera \"Biblioteca selecta qua agitur de ratione studiorum in Historia, in disciplinis, in salute omnia procurando\" costitu\u00ec lo strumento base di un piano inteso a tradurre in pratica la dottrina sancita dal Concilio di Trento. \nDopo la trasformazione del collegio degli studi in universit\u00e0 nel 1632 la biblioteca sub\u00ec un graduale incremento, grazie anche a un provvedimento del 1658 con il quale si potevano introdurre libri nell\u2019isola senza il pagamento di alcun dazio. Nel 1636 intanto era stato inaugurato il nuovo locale destinato alla biblioteca, sovradimensionato rispetto al numero di libri effettivamente disponibili.\nCon la riforma del 1765 venne istituita la biblioteca reale dell'Universit\u00e0. A questa biblioteca furono assegnati anche i libri appartenenti ai collegi dei Gesuiti dopo la soppressione dell'ordine nel 1773.\nLa prima sede ottocentesca della biblioteca universitaria era stata individuata in due stanze situate al primo piano dell\u2019edificio, una dedicata all\u2019esposizione dei libri e l\u2019altra alla sola lettura. Le due sale, pavimentate in ardesia, erano fredde, umide e scarsamente illuminate. Gli orari di apertura erano dalle otto e mezza della mattina fino alle undici e mezza e dalle due del pomeriggio fino alle quattro. Nel maggio del 1837 la biblioteca fu chiusa a causa del crollo del tetto per il quale i lavori durarono circa cinque anni portando alla riapertura nel giugno 1842. In questo anno venne ancora una volta evidenziata la necessit\u00e0 di definire gli inventari, che dovevano infatti riportare il numero d\u2019ordine, il frontespizio dell\u2019opera, il numero dei volumi, l\u2019edizione, il formato e l\u2019indicazione della legatura. Si trattava di un catalogo alfabetico che rimarr\u00e0 l\u2019unico accesso alla consultazione fino al 1862, anno in cui venne redatta la compilazione definitiva degli inventari e del primo catalogo classificato per materie.\nFacolt\u00e0 di medicina.\nA seguito della concessione del privilegio di rilasciare i titoli accademici avvenuta nel 1632 nacque il corso di studi di medicina. Nei primi anni era modellato su quello delle universit\u00e0 spagnole e prevedeva solo tre cattedre: \"de Prima\" (mattutina), \"de Visperas\" (pomeridiana), \"Instituta\".\nI primi tre professori della facolt\u00e0 furono Quirico del Rio, Andrea Vico Guidoni e Gavino Farina. Il primo era anche protomedico del Capo di Sassari e del Logudoro.\nDifficile dire quanto fosse continua l\u2019attivit\u00e0 del docente e quali fossero i contenuti dei corsi. Stando a quanto stabilito dalle \"Costituzioni\" dell\u2019Universit\u00e0 di Sassari \u00e8 probabile che come nelle facolt\u00e0 di medicina spagnole fosse obbligatoria la lettura di Ippocrate, Galeno e Avicenna e che i professori si alternassero durante il primo semestre invernale nella spiegazione teorico-pratica dell\u2019anatomia, integrata dalla dissezione del cadavere e dalla lettura di testi come \"Syntagma anatomicum\" di Johann Vesling. L\u2019anno accademico, per questa facolt\u00e0, si chiudeva alla vigilia della festa di S. Giovanni Battista (24 giugno). Le procedure per le prove finali e per il conferimento dei \u201cgradi\u201d erano stabilite dalle Costituzioni: per esservi ammessi gli studenti dovevano dimostrare di aver versato un deposito in denaro che serviva per il timbro, le mance e i guanti dei collegiali. Rispetto alle Facolt\u00e0 di teologia e di leggi, quella di medicina occupava la posizione meno rilevante poich\u00e9 di pi\u00f9 recente istituzione.\nCaratteristiche.\nL'ateneo ha avuto accesso ai fondi comunitari nell'ambito dell'iniziativa Interreg III, che promuove la cooperazione regionale nell'Unione europea e nelle sue regioni frontaliere.\n\u00c8 attivo, inoltre, un database anagrafe ricerca, ossia un sistema di raccolta che comprende l'elenco dei ricercatori in attivit\u00e0 con tutti i loro dati e l'elenco dei temi delle ricerche condotte, delle pubblicazioni e delle conferenze.\nStruttura.\nL'universit\u00e0 \u00e8 organizzata nei seguenti dipartimenti:\nBiblioteche.\nLe Biblioteche di Ateneo sono raggruppate nel Sistema bibliotecario di Ateneo. Raggruppano circa 616.300 unit\u00e0 (monografie antiche e moderne, CD, DVD, film, microfiche, carte geografiche, altri materiali ed annate di periodici), circa 3.750 periodici cartacei tra correnti e cessati, circa 37.000 periodici elettronici a testo pieno, circa 60 banche dati online e oltre 9.000 libri elettronici.\nLe Biblioteche sono:\nRettori.\nSono qui riportati i Rettori dell'Universit\u00e0 Turritana dal 1843 a oggi:\nControversie.\nNegli anni duemiladieci alcuni docenti dell'ateneo sono stati coinvolti in un'inchiesta della Procura della Repubblica di Bari denominata \"Do ut des\" riguardante presunte irregolarit\u00e0 nei concorsi pubblici per professori ordinari. La stessa indagine, che complessivamente ha riguardato 35 docenti, ha visto coinvolti anche insegnanti di altre Universit\u00e0: l'Universit\u00e0 degli Studi di Bari Aldo Moro, l'Universit\u00e0 della Valle d'Aosta, l'Universit\u00e0 degli Studi di Milano-Bicocca, la Libera Universit\u00e0 Mediterranea, l'Universit\u00e0 degli Studi di Trento, l'Universit\u00e0 degli Studi Roma Tre e l'Universit\u00e0 Europea di Roma. L'indagine si \u00e8 chiusa nel 2017 con decreto di archiviazione in quanto il fatto non sussiste."}
{"id": "1486975", "revid": "1371684", "url": "https://it.wikipedia.org/wiki?curid=1486975", "title": "Unione statistica comuni italiani", "text": "L'Unione statistica comuni italiani, (in acronimo USCI), \u00e8 la pi\u00f9 grande associazione di statistica in Italia. Ad esso aderisce la maggior parte dei comuni con ufficio di statistica e attualmente svolge la funzione di interlocutore istituzionale con l'ISTAT."}
{"id": "1486980", "revid": "287204", "url": "https://it.wikipedia.org/wiki?curid=1486980", "title": "Copa Campeonato 1910", "text": "La Copa Campeonato 1910 fu vinta dall'Alumni."}
{"id": "1486981", "revid": "767487", "url": "https://it.wikipedia.org/wiki?curid=1486981", "title": "Bal\u0219 (Ia\u0219i)", "text": "Bal\u0219 \u00e8 un comune della Romania di 3.339 abitanti, ubicato nel distretto di Ia\u0219i, nella regione storica della Moldavia.\nIl comune \u00e8 formato dall'unione di 3 villaggi: Bal\u0219, Boureni, Coasta M\u0103gurii."}
{"id": "1486986", "revid": "81195", "url": "https://it.wikipedia.org/wiki?curid=1486986", "title": "Isolobale", "text": ""}
{"id": "1486989", "revid": "767487", "url": "https://it.wikipedia.org/wiki?curid=1486989", "title": "Toby Bourke", "text": "Biografia.\nLa sua carriera inizia negli anni ottanta nei pub della sua citt\u00e0, dove viene notato e ingaggiato dagli Alarm per aprire i concerti delle loro tourn\u00e9e. Nel 1991 pubblica il suo primo singolo \"Black is the colour\". La canzone contiene espliciti riferimenti alla situazione mediorientale che di l\u00ec a poco sfocer\u00e0 nella Guerra del Golfo. Questo causa la censura del brano e il suo inevitabile affossamento.\nNegli anni successivi si esibisce in numerosi concerti, acquistando sempre maggiore fama. La sua band comprende personaggi di rilievo della scena musicale internazionale come Andy Mackay dei Roxy Music e Tony Kiley dei Blow Monkeys. Nel 1992 pubblica l'album dal vivo \"Blood, Sweat &amp; Tears\", registrato allo Swan's Nest. Tutti i brani sono scritti, prodotti e arrangiati da lui.\nNel 1997 duetta con George Michael nella canzone \"Waltz Away Dreaming\" (che George ha voluto dedicare alla madre Leslie Panayiotou morta di cancro nello stesso anno), con la quale raggiunger\u00e0 i vertici delle classifiche di vendita, ed entra a far parte della scuderia di nuovi talenti supportati dalla Aegean Records. Tuttavia, la casa discografica gestita dal cugino di George Michael chiuder\u00e0 i battenti dopo pochi anni di attivit\u00e0 e Toby continuer\u00e0 la sua carriera altrove.\nNel 2000 esce il singolo \"House of Love\" che contiene anche una nuova versione di \"Waltz Away Dreaming\". Nel 2001 \u00e8 la volta del nuovo album \"Room 21\", che per\u00f2 riscuote uno scarso successo di pubblico. cui fa seguito, nel 2002, \"Home Thoughts From Abroad\", l'ultimo suo album.\nDa qui in poi, esce definitivamente dagli ambienti musicali per intraprendere un'attivit\u00e0 commerciale in proprio."}
{"id": "1486992", "revid": "287204", "url": "https://it.wikipedia.org/wiki?curid=1486992", "title": "Danceteria", "text": "Danceteria \u00e8 l'ottavo album in studio della cantante Donatella Rettore, pubblicato nel 1985, il secondo e ultimo per l'etichetta CGD, con la quale romper\u00e0 s\u00f9bito dopo, affidandosi, l'anno successivo, alla Ricordi, che la sosterr\u00e0 soltanto nell'uscita di un singolo isolato, contenente, sul lato A, \"Amore stella\", brano melodico, scritto da Morra e Maurizio Fabrizio (presentato al Festival di Sanremo 1986, proprio su imposizione della nuova casa discografica).\nIl disco.\nL'album, rispetto al 33 giri \"Far West\" di due anni prima, riesce ad ottenere un discreto riscontro commerciale, rimanendo in classifica per 17 settimane e stazionando tra il 20\u00ba e il 19\u00ba posto. Il disco viene registrato e missato a Monaco di Baviera e supervisionato da Peter Leudemann. Il lavoro viene promosso dal 45 giri \"Femme fatale\" (che ha come retro \"Finch\u00e9 si \u00e8 giovani\", il brano che chiude il lato A del 33 giri e che, nel 2002, verr\u00e0 riproposto nell'EP \"Lupi\", distribuito su CD singolo, in edizione limitata) e dal videoclip \"Stringimi pi\u00f9 forte\" (la traccia di apertura del lato B del long playing) e presentato in anteprima a \"Serata D'onore\" dove la cantautrice dichiarer\u00e0 che esiste un'industria del disco ma che non bisognerebbe rispettare le scadenze contrattuali e quando non si ha niente da dire non si fa niente, riferendosi ovviamente all'anno precedente dove non volle uscire con nessun brano: ma quella volta lei aveva voglia di ritornare.\nUlteriore pubblicit\u00e0 riceve \"Diamonds, clubs and spades\", sigla del programma tv sportivo \"Il processo del luned\u00ec\" condotto da Aldo Biscardi e \"Stringimi pi\u00f9 forte\" che fu la sigla del programma musicale \"Hit Parade\". Tra gli altri pezzi, \"Gi\u00f9 dal nero ciel\" \u00e8 uno dei brani inclusi nel tributo \"ClonAzioni - Tutti pazzi per Rettore\", interpretato da L.U. dei Soerba, con la partecipazione di Technoteo (tra l'altro, il tributo comprende anche una rivisitazione del brano di apertura dell'album del 1985, il singolo \"Femme fatale\").\nIl brano in lingua inglese, \"I.O.U.\", \u00e8 composto da Elton John, cover di un famoso brano di Lee Greenwood del 1984. \nTranne \"I.O.U\", tutti gli altri brani sono della coppia Rettore/Rego, a cui si aggiunge, nella composizione dell'altra canzone in inglese, \"Diamonds, clubs and spades\" Majo Rolyat. La produzione \u00e8 curata da Roberto Dan\u00e9 che, per\u00f2, a partire dal disco successivo, non collaborer\u00e0 pi\u00f9 con Rettore.\nLa copertina fosforescente lascia intravedere il colore fucsia/azzurro della busta interna (su cui sono riprodotti i testi), attraverso le sagome delle lettere che compongono il titolo, ritagliate direttamente nel cartone che costituisce la copertina del 33 giri (la cassetta presenta invece soltanto la scritta in fucsia, semplicemente impressa sul cartoncino del libretto).\nIl disco \u00e8 dedicato: \u00abA Claudio e a tutti i bambini, ragazzi, zii, nonni, uomini italiani\u00bb; stavolta la dedica compare soltanto nella musicassetta, mentre il vinile la omette. Tra l'altro, l'album \u00e8 disponibile soltanto in questi due formati, ed \u00e8 uno di tre long playing di Rettore mai usciti in CD (gli altri due sono l'omonimo \"Donatella Rettore\", il suo secondo album, del 1977, e \"Far West\", il primo 33 giri realizzato per la CGD, nel 1983). Solo nel 2012 la RHINO Collection decide di ristampare in unico CD i due LP \"FAR-WEST\" (1983) e \"DANCETERIA\" (1985) con le versioni originali, anche di \"Finch\u00e9 si \u00e8 giovani\".\nDa ricordare anche una compilation, semplicemente intitolata \"Rettore\", pubblicata, tempo dopo, dalla stessa CGD, nella nota linea economica \u00abMusicA\u00bb. La raccolta, disponibile anch'essa soltanto in vinile e in musicassetta, contiene, sulla prima facciata, 6 brani tratti da \"Far West\" (solo 3 i pezzi omessi, \"Vera\", \"Can can\" e \"Ranch (Lola Pink)\", lato B del 45 giri \"Io ho te\") e, sulla seconda facciata, ben 7 dall'LP del 1985 (i 2 brani mancanti sono \"Notte Vana\" e il pezzo di chiusura, l'interessante \"Chi sar\u00e0 chi nel 1985\". Nel 2005, la Warner Strategic ha pubblicato una raccolta in CD, intitolata \"Le pi\u00f9 belle canzoni di Rettore\", che, oltre a contenere 7 dei 9 brani del precedente album \"Far West\" (escludendone, ancora una volta, la title-track!), comprende anche 4 brani tratti dall'album del 1985, pi\u00f9 un duetto, di Rettore con Caterina Caselli, nel brano \"Little Drummer Boy\", realizzato nel 1983 per la raccolta natalizia di artisti vari \"Natale con i tuoi\"(tra cui anche Ivan Cattaneo, Pooh, Giuni Russo, Dee Dee Bridgwater, Pierangelo Bertoli, ecc) e ristampato anche l'anno seguente con copertina differente dove tutti gli artisti compaiono fotografati sull'abete natalizio. La citata raccolta \u00e8 stata ristampata a tiratura limitata anche su supporto \"CD\" nel 1994 con una copertina ancora diversa e le foto degli artisti all'interno del booklet.\nCon l'uscita del nuovo cofanetto del 2008 intitolato Stralunata, il numero delle tracce in digitale dell'album mai edite si \u00e8 ridotto ulteriormente a 3. Sono state edite, infatti, nel suddetto cofanetto le canzoni \"Il Porco romantico\" e \"Gi\u00f9 dal nero ciel\".\nNel gennaio 2012, per mano della Rhino Records, venne finalmente riedito l'album completo assieme al gemello Far West, attraverso il circuito delle edizioni economiche intitolate \"Collection\". Sono state riedite e rimasterizzate anche due tracce dell'album Rettoressa, \"Addio mia bella Napoli\" e \"La cosa si fa.\""}
{"id": "1486993", "revid": "599013", "url": "https://it.wikipedia.org/wiki?curid=1486993", "title": "Double Dutch", "text": ""}
{"id": "1487000", "revid": "767487", "url": "https://it.wikipedia.org/wiki?curid=1487000", "title": "Ermanno Toschi", "text": "Biografia.\nTrasferitosi giovanissimo a Firenze nel 1920, al seguito del padre fotografo, frequenta la Scuola d'Arte in Via Magliabechi dove segue il corso di Decorazione Industriale avendo come insegnanti Luigi Cavalieri e Giacomo Lolli. A scuola fa amicizia con Dino Bausi, Ugo Vittore Bartolini, Francesco Pagliazzi, i fratelli Magherini e Vittorio Granchi del quale sposer\u00e0 la sorella Giovanna nel 1935.\nNel 1922 incontra il pittore Silvio Bicchi che lo invita a seguirlo come collaboratore per l'esecuzione di affreschi nella villa dell'Onorevole Magni a Canzo nei pressi di Como.\nNei primi anni trenta frequenta la Scuola Libera del Nudo all'Accademia di Belle Arti. A questo periodo risalgono le prime mostre personali e collettive in varie citt\u00e0 italiane. Frequenta il \"Bottegone\" di piazza del Duomo, ritrovo tradizionale degli artisti fiorentini, e fa amicizia con pittori quali Capocchini, Annigoni, Zuccoli, Pignotti. Nel '35 soggiorna a Viareggio dove entra in contatto con Lorenzo Viani.\nDal 1935 al '52 \u00e8 presente alle Quadriennali di Roma; nel 1936 sue opere vengono esposte alla Biennale di Venezia dove negli anni '38 e '40 esegue affreschi sul posto.\nDalla seconda met\u00e0 degli anni '30 inizia a lavorare al Gabinetto Restauri degli Uffizi contribuendo, durante il secondo conflitto mondiale, al salvataggio di importantissime opere d'arte.\nNotevole l'attivit\u00e0 nel campo dell'arte sacra con affreschi nella chiesa dell'Immacolata (Firenze), della Sacra Famiglia (Firenze) ed opere nella chiesa romanica delle Sieci (FI) e in quella di S.Jacopo al Girone (FI). Un'Annunciazione \u00e8 visibile in un tabernacolo in Via dell'Agnolo, sempre a Firenze.\nNel '52 sue opere sono presenti alla grande mostra \"50 anni di arte toscana\" a Palazzo Strozzi, nel '57 partecipa alla \"Mostra Nazionale Artisti Romagnoli\" a Bologna dove vince il primo premio, nel '90 alla mostra \"Firenze tra le due guerre\u201d.\nTra le personali da segnalare (tutte a Firenze) la Mostra Antologica alla Galleria dell'Accademia nel 1962, quella alla galleria Spinelli nel 1968 con presentazione in catalogo di Pietro Annigoni, una seconda Antologica con opere dal 1923 al 1950 all'Accademia delle Arti del Disegno, trasferita poi a Lugo, ed infine nel 2006 la mostra allestita nel centenario della nascita dal Comune di Fiesole presso il Museo Archeologico."}
{"id": "1487001", "revid": "287204", "url": "https://it.wikipedia.org/wiki?curid=1487001", "title": "Copa Campeonato 1911", "text": "La Copa Campeonato 1911 fu vinta dall'Alumni. Fu il suo 10\u00ba titolo in 12 stagioni e anche l'ultimo, poich\u00e9 alla fine della stagione il club venne sciolto."}
{"id": "1487010", "revid": "1573940", "url": "https://it.wikipedia.org/wiki?curid=1487010", "title": "Chondrodactylus", "text": "Chondrodactylus \u00e8 un genere di piccoli sauri della famiglia Gekkonidae, endemico dell'Africa del sud.\nBiologia.\nSono notturni e si nutrono di insetti.\nTassonomia.\nIl genere \"Chondrodactylus\" comprende quattro specie:"}
{"id": "1487011", "revid": "46291", "url": "https://it.wikipedia.org/wiki?curid=1487011", "title": "Amorphophallus titanum", "text": "Laro titano o aro gigante (Amorphophallus titanum ) \u00e8 una pianta appartenente alla famiglia delle Aracee, endemica dell'isola di Sumatra.\nQuesta pianta, descritta scientificamente per la prima volta nel 1878 dal botanico fiorentino Odoardo Beccari, possiede la pi\u00f9 grande infiorescenza non ramificata del mondo vegetale.\nA causa del suo odore, che \u00e8 simile all'odore di un cadavere o di una carcassa in decomposizione, l'aro titano fa parte dei cosiddetti \"fiori cadaveri\", ed \u00e8 chiamato esso stesso \"fiore cadavere\" o \"pianta cadavere\" (in indonesiano: \"bunga bangkai\", dove \"bunga\" significa \"fiore\", mentre \"bangkai\" pu\u00f2 essere tradotto come \"cadavere\" o \"carogna\"). Non va confuso con il genere Rafflesia, che viene anch'esso chiamato \"fiore cadavere\", avendo la stessa peculiarit\u00e0.\nEtimologia.\nIl nome scientifico \"Amorphophallus titanum\" deriva il suo nome dal greco antico (\u03ac\u03bc\u03bf\u03c1\u03c6\u03bf\u03c2 - \"amorphos\", \"senza forma, deforme\" + \u03c6\u03b1\u03bb\u03bb\u03cc\u03c2 - \"phallos\", \"fallo\" e \"titan\", \"gigante\"). Il nome popolare \"aro titano\" \u00e8 stato coniato da W.H. Hodge.\nDescrizione.\n\u00c8 una pianta erbacea perenne, che presenta un'infiorescenza a spadice, pu\u00f2 raggiungere i 3 metri di altezza e somiglia a un gigantesco fallo (da cui il nome); durante la fioritura, che dura 3-4 giorni, essa emana un odore particolarmente sgradevole, che ricorda quello della materia organica in putrefazione e attrae i coleotteri della famiglia Silphidae. Come nelle altre Araceae \u00e8 costituita da un profumato spadice di fiori avvolto da una brattea che somiglia ad un grande petalo. Nel caso dell\"Amorphophallus titanum\", la brattea \u00e8 di un verde intenso all'esterno e di un rosso bordeaux scuro all'interno, con una trama profondamente solcata. Lo spadice \u00e8 cavo e ricorda una grande \"baguette\". Vicino alla parte inferiore dello spadice, nascosto alla vista all'interno della guaina della brattea, lo spadice reca due anelli di piccoli fiori. L'anello superiore porta i fiori maschili, mentre l'anello inferiore \u00e8 punteggiato da lucenti carpelli rosso-arancio.\nLa \"fragranza\" ricorda la carne in decomposizione, attirando coleotteri che mangiano carogne e mosche di carne (famiglia Sarcophagidae) che la impollinano. Il colore rosso intenso e la consistenza dell'inflorescenza contribuiscono all'illusione che la brattea sia un pezzo di carne. Durante la fioritura, la punta dello spadice assume una temperatura simile a quella del corpo umano, il che aiuta a volatilizzare il profumo; si ritiene che questo calore contribuisca ulteriormente nell'illusione che attira gli insetti.\nSia i fiori maschili che quelli femminili crescono nella stessa infiorescenza. I fiori femminili si aprono per primi, poi dopo un giorno o due si aprono i fiori maschili. Questo di solito impedisce al fiore di autoimpollinarsi.\nDopo la scomparsa del fiore, una singola foglia, che raggiunge le dimensioni di un piccolo albero, cresce dal cormo sotterraneo. La foglia cresce su un gambo in qualche modo verde che si ramifica in tre sezioni nella parte superiore. La struttura fogliare pu\u00f2 raggiungere fino a 6 metri di altezza e 5 metri di larghezza. Ogni anno, la vecchia foglia muore e una nuova cresce al suo posto. Quando il cormo ha immagazzinato abbastanza energia, diventa inattivo per circa quattro mesi. Quindi il processo si ripete.\nIl cormo \u00e8 il pi\u00f9 grande conosciuto: in genere pesa circa 50 kg. Quando un esemplare al Conservatorio della Principessa del Galles, Kew Gardens, fu rinvasato dopo il periodo di dormienza, fu registrato un peso di 91\u00a0kg. Nel 2006, per un cormo nel giardino botanico di Bonn, in Germania, \u00e8 stato registrato un peso di 117\u00a0kg, e un \"A. titanum\" coltivato a Gilford, New Hampshire, dal Dr. Louis Ricciardiello nel 2010 pesava 138\u00a0kg. L'attuale record \u00e8 detenuto da un cormo coltivato presso il Royal Botanic Garden di Edimburgo, che pesava 153,9\u00a0kg dopo 7 anni di crescita da un cormo iniziale delle dimensioni di un'arancia.\nDistribuzione e habitat.\nIn natura l\"A. titanum\" si trova solo nelle foreste tropicali dell'isola di Sumatra, in Indonesia. Per la sua spettacolarit\u00e0 la pianta \u00e8 anche coltivata da orti botanici e collezionisti privati in tutto il mondo. In Italia lo si pu\u00f2 ammirare presso il Giardino dei semplici di Firenze, che \u00e8 stato teatro di una spettacolare fioritura nell'agosto 2007.\nColtivazione.\n\"A. titanum\" cresce allo stato brado solo nelle foreste pluviali equatoriali di Sumatra, in Indonesia. La pianta fiorisce solo raramente in natura e ancor pi\u00f9 raramente quando viene coltivata. Fior\u00ec per la prima volta in coltivazione presso i Royal Botanic Gardens di Londra nel 1889, con oltre un centinaio di fiori coltivati da allora. Le prime fioriture documentate negli Stati Uniti furono al New York Botanical Garden nel 1937 e nel 1939. Questa fioritura ispir\u00f2 anche la designazione del \"A. titanum\" come fiore ufficiale del Bronx nel 1939, per poi essere sostituito nel 2000 dal giglio. Il numero di piante coltivate \u00e8 aumentato negli ultimi anni e non \u00e8 raro che ci siano cinque o pi\u00f9 eventi di fioritura nei giardini di tutto il mondo in un solo anno.\nConservazione.\nLa Lista rossa IUCN classifica \"Amorphophallus titanum\" come specie in pericolo di estinzione (\"Endangered\")."}
{"id": "1487014", "revid": "287204", "url": "https://it.wikipedia.org/wiki?curid=1487014", "title": "Copa Campeonato 1915", "text": "Il Campionato di calcio argentino 1915 fu vinto dal Racing Club. In seguito alla riunificazione tra \"Asociaci\u00f3n Argentina de Football\" e \"Federaci\u00f3n Argentina de Football\" il campionato venne allargato a 25 squadre."}
{"id": "1487018", "revid": "149587", "url": "https://it.wikipedia.org/wiki?curid=1487018", "title": "Autostrada A1 (Croazia)", "text": ""}
{"id": "1487020", "revid": "184755", "url": "https://it.wikipedia.org/wiki?curid=1487020", "title": "Mare di Giunco", "text": "Mare di Giunco (o \"dei Giunchi\" o \"della Giuncaia\", o \"di canne\") \u00e8 la traduzione letterale del termine ebraico \"Yam-Suf\", indicante il mare attraversato dal popolo ebraico uscendo dall'Egitto durante l'Esodo (v. ).\nL'identificazione di questo mare non \u00e8 certa: il giunco \u00e8 presente in tutte le acque sia interne che esterne all'Egitto. Sono state proposte pertanto diverse alternative."}
{"id": "1487021", "revid": "287204", "url": "https://it.wikipedia.org/wiki?curid=1487021", "title": "CMS 83 SMAW", "text": ""}
{"id": "1487023", "revid": "287204", "url": "https://it.wikipedia.org/wiki?curid=1487023", "title": "SMAW-D", "text": ""}
{"id": "1487025", "revid": "305330", "url": "https://it.wikipedia.org/wiki?curid=1487025", "title": "Discografia degli Status Quo", "text": "Qui di seguito sono elencate tutte le produzioni degli Status Quo: dagli album ai singoli.\nLa pagina include anche una sezione dedicata alla discografia dei membri della band in qualit\u00e0 di artisti solisti ed una alla videografia.\nLe posizioni in classifica riportate sono tratte dai siti ufficiali delle charts inglesi.\nAlbum.\nAd oggi, gli Status Quo rimangono gli artisti col maggior numero di album entrati nelle classifiche inglesi (pi\u00f9 di quaranta, inclusi live e raccolte), secondi in questo solo ai Rolling Stones.\nAlbum rarit\u00e0.\nQuello che segue \u00e8 un elenco non esaustivo di album degli Status Quo dedicati al mercato collezionistico, che raccolgono per lo pi\u00f9 inediti, rarit\u00e0 o ristampe di antichi singoli di inizio carriera della band.\nSingoli.\nGli Status Quo sono gli artisti con il maggior numero di \"hit singles\" entrati nelle classifiche inglesi, 67 brani dal 1968 ad oggi, record assoluto. Seguono al secondo posto i Queen (con 54 successi) e, al terzo, i Rolling Stones (53).\n[1] Inciso col nome di \"The Spectres\"[2] Inciso col nome di \"Traffic Jam\"*Solo download."}
{"id": "1487032", "revid": "78273", "url": "https://it.wikipedia.org/wiki?curid=1487032", "title": "Alchevsk", "text": ""}
{"id": "1487033", "revid": "287204", "url": "https://it.wikipedia.org/wiki?curid=1487033", "title": "Copa Campeonato 1916", "text": "La Copa Campeonato 1916 vide la vittoria finale del Racing Club."}
{"id": "1487038", "revid": "297059", "url": "https://it.wikipedia.org/wiki?curid=1487038", "title": "Praefectus Mesopotamiae", "text": "Con il titolo di praefectus Mesopotamiae si design\u00f2 a partire dal 197 il governatore equestre della provincia imperiale di Mesopotamia. \nDopo la conquista ad opera di Settimio Severo, la nuova provincia venne organizzata affidandone il controllo ad un cavaliere scelto direttamente dall'imperatore su modello del prefetto d'Egitto. \nCome il collega destinato al governo della provincia egiziana, anche il prefetto di Mesopotamia aveva un imperium militiae delegato dall'imperatore, a cui solo rendeva conto. Il prefetto di Mesopotamia aveva sotto il suo controllo la neonata legio III Parthica.\nIl titolo di \"praefectus Mesopotamiae\" compare anche in unione con \"Oshroene\", \"praefectus Mesopotamiae et Oshroenae\", e ci\u00f2 dipende dal fatto che il piccolo territorio di Osroene fu a lungo parte della provincia di Mesopotamia.\nIl primo prefetto di Mesopotamia fu \"Tiberius Claudius Subatianus Aquila\", autodefinitosi nell'iscrizione che ne ricorda la carriera come \"praefectus Mesopotamiae primus\"."}
{"id": "1487040", "revid": "131358", "url": "https://it.wikipedia.org/wiki?curid=1487040", "title": "Stal Alchevsk", "text": ""}
{"id": "1487041", "revid": "1782831", "url": "https://it.wikipedia.org/wiki?curid=1487041", "title": "Sparta - La battaglia delle Termopili", "text": "Sparta - La battaglia delle Termopili (anche conosciuto come Ancient Wars: Sparta) \u00e8 un videogioco RTS prodotto dalla World Forge e distribuito dalla Eidos Interactive (e dalla FX Interactive in Italia e Spagna) nell'aprile del 2007.\nInquadramento storico.\nIl gioco \u00e8 ambientato durante la Seconda guerra persiana nel 480 a.C.: Serse, figlio di Dario I e nuovo imperatore della Persia, si prepara ad invadere la Grecia, che si difende sotto la guida del generale Leonida e dei suoi spartani. Sono presenti battaglie di rilevanza storica come l'episodio delle Termopili, lo scontro navale di Salamina e la battaglia di Platea. Le fazioni giocabili sono Sparta, l'impero Persiano e l'Egitto. Gli Spartani nel gioco hanno la fanteria e la flotta pi\u00f9 forte, senza contare le macchine d'assedio pi\u00f9 devastanti. I Persiani hanno la cavalleria e la magia pi\u00f9 forte. Gli Egiziani hanno la fanteria da tiro e gli scudi pi\u00f9 forti. Nel gioco sono presenti anche due fazioni aggiuntive presenti per\u00f2 solo nelle campagne: l'India si trova due volte nella campagna persiana, mentre la Libia altrettante volte in quella egiziana, disponendo solo di fanteria intermedia.\nModalit\u00e0 di gioco.\nL'obiettivo del giocatore \u00e8 quello di sconfiggere tutti gli avversari, distruggendo i loro insediamenti. Per farlo, egli deve bilanciare il proprio esercito con l'economia composta da 3 risorse: cibo, oro e legname. Il cibo si produce nelle fattorie, e si consuma pi\u00f9 velocemente quante pi\u00f9 unit\u00e0 civili e militari sono presenti nel gioco, e nel caso scenda a zero la salute di tutte le unit\u00e0 del giocatore comincia a scendere; ha anche un limite, che per\u00f2 pu\u00f2 essere allargato con certe strutture. L'oro e il legname servono invece per costruire strutture e impartire ordini, e rispettivamente li si raccolgono attraverso le miniere e tagliando alberi.\nIl giocatore ha la capacit\u00e0 di reclutare 3 tipi di unit\u00e0 militari, il loro tipo di operai, 2 eroi (ognuno con tre abilit\u00e0 speciali, siano esse strategiche o di combattimento) e 2 unit\u00e0 spirituali (3 per gli egizi). L'edificio principale \u00e8 un palazzo, una sorta di centro civico, che rappresenta la fazione in gioco; \u00e8 l'Acropoli per Sparta, la Tachara per la Persia e il Palazzo del Faraone per l'Egitto. Questi stessi centri civici vengono migliorati dopo alcuni prerequisiti: l'Acropoli e la Tachara diventano Palazzi veri e propri, mentre il Palazzo del Faraone diventa il Palazzo di Amon.\nLe unit\u00e0 da combattimento sono divise in fanteria leggera, media e pesante. Il loro reclutamento si basa sulle armi ricercate quali scudi, spade, lance, khopesh e altre, capaci per\u00f2 di aggiungere costo in oro e legname rispetto al normale. I civili possono per\u00f2 raccogliere armi che i guerrieri deceduti lasciano cadere. Le armi raccolte diminuiscono i costi aggiuntivi di reclutamento. Inoltre, le unit\u00e0 militari sono sempre reclutate appiedate, ma possono sempre salire a cavallo o su cocchi o elefanti, o anche usare macchine d'assedio. Queste unit\u00e0 sono reclutabili nelle caserme e nei poligoni da tiro: i tipi sono gli stessi, e si distinguono tra armamenti da mischia ravvicinata e armi a distanza come archi, fionde e forconi.\nTutte le fazioni possono inoltre reclutare navi da guerra (traghetti, navi leggere e navi pesanti) e far montare le loro unit\u00e0 su cavalli e carri da guerra (in aggiunta i persiani hanno a disposizione anche cammelli ed elefanti). Sono presenti anche macchine d'assedio come gli arieti, le catapulte e le torri d'assalto, particolarmente indicate per superare le fortificazioni nemiche.\nCampagne.\nCampagna spartana.\nLa prima campagna, quella spartana, narra inizialmente di Leonida alle prese prima con una rivolta dei villaggi vicini a Sparta e poi di una occupazione della citt\u00e0 da parte degli ateniesi guidati dal re esiliato Demarato. In seguito parla di Pausania durante la Battaglia delle Termopili, di Salamina e un contrattacco contro i persiani con un ipotetico assedio della citt\u00e0 di Mileto. Le missioni sono nove, anche se la prima \u00e8 solo un tutorial di base.\nCampagna persiana.\nLa seconda campagna, quella persiana, inizia con Serse I di Persia che sconfigge l'usurpatore Artobazane. Nelle due missioni seguenti Mardonio e Demarato sopprimono una rivolta in Egitto e nelle ancora due seguenti, Idarne (il comandante degli immortali), Artabano (il consigliere del Gran Re) e Serse conducono una campagna militare in India. Poi, tutti i condottieri persiani domeranno una rivolta e infine conquisteranno la Grecia nelle battaglie delle Termopili e di Platea. Durante i festeggiamenti finali, manca Madornio, che non si vede da nessuna parte. Le missioni sono otto.\nCampagna egiziana.\nLa terza e ultima campagna, quella egiziana, ha come protagonista un guerriero di origine libiche di nome Hazem, che d\u00e0 inizio a una rivolta in Egitto che scoppia appena Serse sale al trono di Persia. Hazem annette il Regno nubiano di Kush all'Egitto e stringe un'alleanza con la Libia. Poi unisce gli altri governatori egiziani e infine conquista Memphis uccidendo il satrapo persiano Achemene e riunendosi alla sua fidanzata Rawia, promessa in sposa ad Achemene stesso che l'aveva rapita all'inizio della campagna. La campagna, contenente 9 missioni, \u00e8 legata a quella persiana, dato che in una missione di quella campagna bisogner\u00e0 uccidere Hazem, il fomentatore della rivolta in persona.\nAccoglienza.\nIl gioco ha avuto un'accoglienza mista, con un punteggio aggregato di 59 su 100 su Metacritic, in base alle 21 recensioni.\nRob Fahey di Eurogamer lo ha votato con un 4 su 10, scrivendo: \"non riesce a dare un'esperienza degna degli standard di giochi precedenti e incredibilmente simili\". Stando a lui, tutte le campagne sono state simili tra di loro, e i combattimenti erano privi di strategia; \"invece di darci un sistema di combattimento solido e vario che si \u00e8 evoluto negli anni col genere RTS, \"Sparta\" riesta indietro sulla gestione delle risorse nel suo gameplay di base. Questo \u00e8 un affare di tipo Age of Empires che diventa rapidamente una routine\". Ha inoltre criticato il design dei livelli, scrivendo: \"una sorprendente parte dei livelli sono in realt\u00e0 dei percorsi completamente lineari\". In conclusione, ha considerato il gioco \"incastrato nel passato\".\nGameSpot ha apprezzato la grafica, ma ha trovato il gameplay di bassa lega, un doppiaggio scarso e la difficolt\u00e0 eccessiva. Nella versione italiana del gioco, il sito web italiano SpazioGames lo ha votato con un 7.5/10, lodandone la grafica, la longevit\u00e0 sufficiente e il mix di stili di gioco piuttosto innovativo, ma criticandone anche la scarsa innovazione."}
{"id": "1487044", "revid": "131358", "url": "https://it.wikipedia.org/wiki?curid=1487044", "title": "FC Stal Al\u010devsk", "text": ""}
{"id": "1487045", "revid": "45367", "url": "https://it.wikipedia.org/wiki?curid=1487045", "title": "Ibm lotus smartsuite", "text": ""}
{"id": "1487046", "revid": "45367", "url": "https://it.wikipedia.org/wiki?curid=1487046", "title": "Ibm lotus smart suite", "text": ""}
{"id": "1487048", "revid": "1543377", "url": "https://it.wikipedia.org/wiki?curid=1487048", "title": "Tau Bo\u00f6tis", "text": "Tau Bo\u00f6tis (\u03c4 Bo\u00f6 / \u03c4 Bo\u00f6tis) \u00e8 un sistema stellare binario nella costellazione del Boote.\nIl sistema dista circa 51 anni luce dalla Terra ed \u00e8 composto da due stelle, chiamate Tau Bo\u00f6tis A e Tau Bo\u00f6tis B. In buone condizioni meteo e sotto cieli scuri, la componente primaria \u00e8 visibile anche ad occhio nudo.\nOsservazione.\nSi tratta di una stella situata nell'emisfero celeste boreale; grazie alla sua posizione non fortemente boreale, pu\u00f2 essere osservata dalla gran parte delle regioni della Terra, sebbene gli osservatori dell'emisfero nord siano pi\u00f9 avvantaggiati. Nei pressi del circolo polare artico appare circumpolare, mentre resta sempre invisibile solo in prossimit\u00e0 dell'Antartide. La sua magnitudine pari a 4,5 fa s\u00ec che possa essere scorta solo con un cielo sufficientemente libero dagli effetti dell'inquinamento luminoso.\nIl periodo migliore per la sua osservazione nel cielo serale ricade nei mesi compresi fra fine marzo e agosto; da entrambi gli emisferi il periodo di visibilit\u00e0 rimane indicativamente lo stesso, grazie alla posizione della stella non lontana dall'equatore celeste.\nComponente A.\nTau Bo\u00f6tis A \u00e8 una nana bianco-gialla (tipo spettrale F7 V) della 4\u00aa magnitudine. \u00c8 il 20% pi\u00f9 massiva del Sole e perci\u00f2 \u00e8 anche pi\u00f9 luminosa e calda. Il suo raggio \u00e8 pari a 1,9 volte quello del Sole, e la sua et\u00e0 stimata \u00e8 di circa 1,3 miliardi di anni. Dato che \u00e8 pi\u00f9 massiva del Sole la sua vita media \u00e8 pi\u00f9 corta, circa 6 miliardi di anni.\nNon mostra alcuna variabilit\u00e0, anche se a volte viene inclusa tra le variabili sospette.\n\u00c8 stata la prima stella diversa dal Sole per cui sia stato determinata la durata del ciclo dell'attivit\u00e0 magnetica: \u00e8 stato stimato in circa 800 giorni.\nComponente B.\nTau Bo\u00f6tis B \u00e8 una debole nana rossa, tipo spettrale M2 V. Orbita la componente primaria a una distanza di 240 UA. Per compiere un'intera orbita attorno a Tau Bo\u00f6tis A impiega migliaia di anni.\nSistema planetario.\nNel 1996 \u00e8 stato scoperto un pianeta extrasolare attorno alla componente primaria: Tau Bo\u00f6tis Ab. Il pianeta ha una massa di almeno 4 volte quella di Giove e orbita molto vicino alla stella, solo 0,0481 UA.\nCi sono alcune indicazioni su un possibile altro pianeta, pi\u00f9 esterno, in orbita a Tau Bo\u00f6tis A, ma al momento la sua esistenza non \u00e8 stata confermata.\nIl pianeta e la stella si trovano in un'insolita configurazione, pare infatti che sia la stella ad essere in rotazione sincrona con l'orbita del pianeta, e non il contrario come sarebbe normale.\nProspetto.\nSegue un prospetto del sistema planetario di Tau Bo\u00f6tis A."}
{"id": "1487049", "revid": "45367", "url": "https://it.wikipedia.org/wiki?curid=1487049", "title": "Lotus smart suite", "text": ""}
{"id": "1487050", "revid": "767487", "url": "https://it.wikipedia.org/wiki?curid=1487050", "title": "Dichiarazione di Rhens", "text": "La dichiarazione di Rhens \u00e8 un atto del 1338, riguardante l'elezione del re da parte dei principi elettori tedeschi.\nMentre il potere dell'autorit\u00e0 imperiale si era sempre pi\u00f9 affievolito a causa della nascita di importanti citt\u00e0 e principati, il potere dei principi in Germania si rinforz\u00f2 ulteriormente con la dichiarazione di Rhens del 16 luglio 1338. Con tale atto tutti i principi tedeschi, ad eccezione di Giovanni di Boemia, decisero che il re di Germania, al tempo Ludovico IV, eletto dalla totalit\u00e0 o dalla maggioranza dei principi elettori, veniva automaticamente nominato imperatore senza alcuna nomina, approvazione, conferma o autorizzazione da parte del papa."}
{"id": "1487052", "revid": "287204", "url": "https://it.wikipedia.org/wiki?curid=1487052", "title": "Castello di Verres", "text": ""}
{"id": "1487053", "revid": "45367", "url": "https://it.wikipedia.org/wiki?curid=1487053", "title": "Lotus smartsuite", "text": ""}
{"id": "1487054", "revid": "287204", "url": "https://it.wikipedia.org/wiki?curid=1487054", "title": "Tau Bootis", "text": ""}
{"id": "1487055", "revid": "73125", "url": "https://it.wikipedia.org/wiki?curid=1487055", "title": "Tau Bootis A", "text": ""}
{"id": "1487057", "revid": "73125", "url": "https://it.wikipedia.org/wiki?curid=1487057", "title": "Tau Bootis B", "text": ""}
{"id": "1487059", "revid": "78273", "url": "https://it.wikipedia.org/wiki?curid=1487059", "title": "Province Ispaniche repubblicane", "text": ""}
{"id": "1487060", "revid": "73125", "url": "https://it.wikipedia.org/wiki?curid=1487060", "title": "Tau Bo\u00f6tis A", "text": ""}
{"id": "1487061", "revid": "73125", "url": "https://it.wikipedia.org/wiki?curid=1487061", "title": "Tau Bo\u00f6tis B", "text": ""}
{"id": "1487064", "revid": "287204", "url": "https://it.wikipedia.org/wiki?curid=1487064", "title": "Les Miserables (musical)", "text": ""}
{"id": "1487072", "revid": "228587", "url": "https://it.wikipedia.org/wiki?curid=1487072", "title": "Lotus Symphony", "text": "IBM Lotus Symphony \u00e8 un set di applicazioni per creare, editare e condividere elaborazioni testuali, fogli di calcolo, presentazioni e altri documenti. Pubblicata nel luglio 1984 come una suite integrata per il DOS, IBM ha rivitalizzato il nome \"Symphony\" (Sinfonia) per una nuova suite di programmi per ufficio uscita nel 2007.\nLotus Symphony per DOS.\nLa prima incarnazione di Lotus Symphony \u00e8 stata una suite integrata per il DOS sviluppata da Lotus Development come seguito per il suo ben conosciuto programma contabile Lotus 1-2-3.\nNonostante 1-2-3 fosse un prodotto contabile integrante anche un database e funzioni grafiche (da qui il nome 1-2-3), le suite sul modello AppleWorks si diffondevano a macchia d'olio e Lotus ha provato a lanciarsi nel mercato.\nSymphony veniva caricato all'avvio di DOS e, tramite la combinazione di tasti ALT-F10, l'utente poteva scegliere l'applicazione.\nMolti \"add-in\" potevano essere aggiunti per potenziarlo, incluso il controllo ortografico, creatore di macro, statistiche ed un tutorial, che mostrava l'utilizzo delle macro nel programma.\nIl programma offriva una visualizzazione in pannelli e, caratteristica decisamente innovativa per l'epoca, la possibilit\u00e0 di vedere la modifica simultaneamente negli altri programmi.\nI dati inseriti in Symphony erano gestiti in celle simili ai fogli di calcolo. Gli altri applicativi (word processor, database, comunicazione, grafici) cambiavano semplicemente la visualizzazione e la focalizzazione su un dato oggetto (inclusi men\u00f9 disponibili, tasti speciali e funzionalit\u00e0), che poteva esser salvato con l'estensione .WR1.\nSymphony \u00e8 stato progettato per lavorare soltanto con la memoria disponibile; ecco spiegata la ragione della memoria espandibile che aiutava la classica da 640\u00a0kB di un qualsiasi Intel 80286. Prodotti simili includevano SmartWare, Microsoft Works, Context MBA, Framework, Enable e Ability Office.\nIl motore del foglio di calcolo (e anche molto codice sorgente dell'attuale Symphony) \u00e8 lo stesso utilizzato per Lotus 1-2-3.\nParagonando il word processor di Symphony con altri concorrenti quali Micropro WordStar 3.3, WordPerfect 4.2, e Microsoft Word 2.0, Symphony era semplice ma funzionale e non complicato.\nNel database, paragonando Symphony ad altri concorrenti quali Ashton-Tate's dBase III, MDBS Knowledgeman, Borland Paradox 2.0 e Borland Reflex 1.0, \u00e8 debole e lacunoso. Tuttavia, essendo gi\u00e0 integrato nel foglio di calcolo era semplice creare le query, era veloce e i dati erano accessibili in maniera immediata.\nIBM Lotus Symphony: la suite.\nIBM Lotus Symphony \u00e8 una suite di programmi per l'ufficio comprendente le seguenti applicazioni:\nSymphony supporta il formato OpenDocument (ODF), come anche i formati di Microsoft Office e Lotus SmartSuite, anche i nuovi formati Office Open XML Strict sia quello utilizzato da MS-Office 2007; pu\u00f2 anche esportare in PDF ed in altri 20 formati.\n\u00c8 totalmente integrabile nella struttura Lotus come Lotus Notes e altri programmi IBM e dispone gi\u00e0 di svariati Plug-In e utilit\u00e0 gratuite, inoltre grazie al formato ODF pu\u00f2 interagire con altri programmi con la massima semplicit\u00e0.\n\u00c8 disponibile per Linux, Windows e macOS (solo per processori Intel).\nBasato sul potente software Eclipse Rich Client Platform, IBM Lotus Expeditor e OpenOffice.org 1.1.4 per il cuore dell'applicazione. Richiede 512 MB di RAM e 540 MB di disco fisso libero nella configurazione minima.\nLotus Symphony \u00e8 attualmente alla versione 3.0, sar\u00e0 sempre disponibile gratuitamente, anche nella versione localizzata in italiano e diverse altre lingue, sul sito dedicato symphony.lotus.com.\nIBM ha interrotto il supporto a Lotus Symphony il 9 dicembre 2014\nIBM e Apache OpenOffice.\nDopo l'acquisizione di Sun Microsystems nel 2010, Oracle Corporation cessa di sostenerne lo sviluppo commerciale e nell'estate 2011 dona la suite a Apache Incubator per diventare poi un progetto della Apache Software Foundation.\nPoco dopo IBM decide di supportare il progetto donando i codici sorgenti della propria suite Lotus Symphony"}
{"id": "1487073", "revid": "5376", "url": "https://it.wikipedia.org/wiki?curid=1487073", "title": "Premio Apuliacon", "text": "Il premio Apuliacon \u00e8 stato un riconoscimento della fantascienza in lingua italiana. Al premio, fondato nel 2003 e durato fino al 2007, si concorreva presentando racconti esclusivamente inediti.\nCaratteristiche.\nLa giuria del premio era formata da consiglieri appartenenti all'associazione culturale. \nIl suo nome deriva da quello dell'omonima manifestazione nazionale \"Apulia Convention\", evento dedicato alla saga di \"Star Trek\" e alla serie televisiva \"Battlestar Galactica\", promosso dall'associazione culturale \"USS Arecibo\" avente sede a Bari.\nLa caratteristica della manifestazione era la coesistenza di aspetti informativi e scientifici con quelli culturali e ludici relativi alla fantascienza; la manifestazione raccoglieva infatti gli appassionati del genere e ha avuto come ospiti anche personalit\u00e0 di spicco del mondo scientifico italiano: ad esempio, in occasione della IV edizione si \u00e8 registrata la partecipazione dell'astronauta italiano ed europarlamentare Umberto Guidoni, che ha portato la sua testimonianza sulla propria esperienza a bordo di due missioni spaziali (descritta nel suo libro \"Un passo fuori\"), e ha presieduto la cerimonia conclusiva del concorso letterario.\nIl premio assegnato al primo classificato in quella occasione \u00e8 stato il \"Cosmogramma\", una busta filatelica appartenente ad un raro genere di posta, quella spaziale, che ha viaggiato su navicelle da e per il cosmo, nel caso specifico, sullo \"Space Shuttle Discovery STS-85\" durante la ottantaseiesima missione del Programma Space Shuttle (260 esemplari numerati)."}
{"id": "1487076", "revid": "124411186", "url": "https://it.wikipedia.org/wiki?curid=1487076", "title": "Castello di Monts\u00e9gur", "text": "Il castello di Monts\u00e9gur \u00e8 uno dei castelli catari, e poi francesi, posti nella regione dei Midi-Pirenei, abbandonato alla fine del XVII secolo.\nNell'aprile del 1243 il siniscalco reale di Carcassonne, Hugh de Arcis, pose sotto assedio l'imprendibile fortezza, che cadde dopo 11 mesi, nel marzo del 1244 segnando la fine del movimento cataro in Occitania.\nStoria.\nMedioevo.\nOrigini.\nLa fortezza venne costruita nel 1204 sotto la direzione di Raymond de P\u00e9reille, signore del luogo, come estremo rifugio per i catari. Gi\u00e0 in precedenza dovevano comunque esserci delle fortificazioni sul poggio, vista la sua posizione facilmente difendibile.\nIl sito era noto ai cattolici, tanto che nel Quarto Concilio Laterano del 1215 il vescovo Folco di Marsiglia accus\u00f2 il conte Raimondo-Roger di Foix di proteggere con fortificazioni i catari. Col proseguire della crociata albigese e la caduta dei centri di resistenza catara, Monts\u00e9gur acquis\u00ec sempre pi\u00f9 importanza, tanto da essere additato nel 1233 dal clero cattolico come \"Sinagoga di Satana\", epiteto che ben descrive l'aura di leggenda che si stava creando attorno alla fortezza catara. Qui venne a risiedere, nel 1232, Guilhabert di Castres, vescovo cataro di Tolosa. All'epoca i catari dovevano all'incirca essere 400.\nAssedio.\nFirmata la pace di Meux terminarono le azioni militari ma con la bolla del 1233 \"Inquisitio hereticae pravitatis\" di papa Gregorio IX l'attivit\u00e0 dell'inquisizione espletata da Domenicani e Francescani trov\u00f2 un impulso. Sulla spinta dell'inquisizione tutte le chiese catare del sud di Francia cessarono praticamente l'attivit\u00e0 e i prefetti sopravvissuti si diedero alla clandestinit\u00e0 o fuggirono all'estero. In questo quadro il vescovo cataro Guilhabert di Castres chiese e ottenne protezione da Raymond de P\u00e9reille signore della rocca di Monts\u00e9gur. L'arrivo del Vescovo trasform\u00f2 radicalmente la vita del villaggio e della fortezza, che divenne un punto di riferimento anche per tutti i feudatari catari e i loro cavalieri cacciati dai loro possedimenti, i cosiddetti \u201c\"faydits\"\u201d che iniziarono a utilizzare la rocca come partenza per azioni di guerriglia contro i crociati cristiani.\nPer dieci anni il castello di Monts\u00e9gur visse una vita vivace, sia dal punto di vista spirituale che come punto d'aggregazione, soprattutto per l'istituto del \u201c\"consolamentum\"\u201d che i prefetti davano a malati e anziani. A causa di questa intensa attivit\u00e0 Raymond de P\u00e9reille fu scomunicato, con conseguente confisca di tutti i beni, e costretto a unirsi agli abitanti della rocca. Nel 1242 l'attivit\u00e0 dell'inquisizione aveva ormai provocato un grosso sentimento di rivalsa nelle popolazioni dell'Occitania e i \"faydits\" continuavano a effettuare azioni di guerriglia.\nAd Avignonnet furono attaccati due inquisitori domenicani, Arnauad Guilhelm de Montpellier e \u00c9tienne de Narbonne che vennero massacrati insieme a tutto il loro seguito. A seguito di quest'evento le forze crociate attaccarono Monts\u00e9gur nell'estate del 1243. La difesa della rocca fu organizzata da Pierre-Roger de Mirepoix mentre l'assistenza spirituale agli assediati fu fornita dal vescovo cataro Bernard Marty. L'assedio dur\u00f2 oltre un anno sino a marzo 1244 quando dei mercenari baschi riuscirono a scalare il precipizio sotto la Roc de la Tour e piazzando una catapulta riuscirono a bombardare anche l'interno della rocca. Gli assediati s'arresero e vennero poste le condizioni della resa. Chi avesse abiurato avrebbe avuta salva la vita, chi non l'avesse fatto sarebbe stato bruciato come eretico sul rogo. Durante l'ultima notte la leggenda narra che quattro prefetti, protetti dalle tenebre, si allontanarono dalla fortezza portando al sicuro il tesoro dei catari. All'alba di mercoled\u00ec 16 marzo 1244, 222 persone rifiutarono d'abiurare, compresa la moglie del signore della rocca e furono arsi ai piedi della rocca. Il prato ove venne eretto il rogo viene chiamato \"Prat dels cremats\", \"prato dei bruciati\". Questo evento sanc\u00ec la fine definitiva della guerra contro i catari in Occitania.\nEt\u00e0 moderna: la ricostruzione.\nL'anno successivo re Luigi IX ordin\u00f2 che fosse ricostruita in funzione difensiva contro il regno d'Aragona, funzione che assolse fino all'inizio del Cinquecento, quando venne abbandonata.\nEt\u00e0 contemporanea.\nOggi \u00e8 meta di migliaia di visitatori, nonch\u00e9 di studiosi dell'esoterismo.\nDescrizione.\nMonts\u00e9gur sorge in cima a una collina rocciosa (\"pog\" in occitano) a quota 1200 metri. Sono tre le fortificazioni che si sono succedute nel tempo. Della prima, anteriore al 1204, non si sa pressoch\u00e9 nulla.\nViceversa della fortificazione catara son rimasti i terrazzamenti, probabilmente utilizzati come base delle piccole case della popolazione. Le difese dovevano per\u00f2 essere delle semplici palizzate di legno, anche se la conformazione del luogo rendeva comunque il sito difficilmente espugnabile. Al centro del borgo cataro doveva sorgere una piccola torre in pietra, appartenente al signore del luogo. Verso sud-ovest, il naturale, ma pur sempre ostico, accesso alla collina era probabilmente difeso da pi\u00f9 di una cortina formata da palizzate. Di tali fortificazioni, nulla \u00e8 rimasto dopo la presa delle truppe reali nel 1244.\nLa ricostruzione del 1245 consiste in quanto \u00e8 tutt'oggi visibile: una grossa torre quadrata con attorno una cortina racchiudente all'interno alcuni edifici in legno, anche se di questi ultimi non ne rimane traccia. La cortina \u00e8 spessa circa due metri. Probabilmente altre cortine in legno difendevano il lato sudoccidentale, dove vi era l'accesso. La conformazione stessa del luogo rende comunque il sito facilmente difendibile al di l\u00e0 della limitatezza delle opere murarie.\nCastello di Monts\u00e9gur nella cultura di massa.\nNella musica.\nLa band heavy metal britannica Iron Maiden ha realizzato la canzone \"Monts\u00e9gur\", contenuta nell'album \"Dance of Death\" del 2003, dove si tratta della fortezza catara conquistata con il sangue durante la Crociata albigese. Precedentemente, anche il chitarrista francese Pierre Bensusan aveva dedicato un brano alla storia dei catari di Monts\u00e9gur, nell'album \"Spices\", pubblicato da Sony Music nel 1988.\nNei videogiochi.\nNel videogioco \"\" viene citata \"Monts\u00e9gur\" e i fatti accaduti, e ha parte rilevante nella trama."}
{"id": "1487077", "revid": "1718925", "url": "https://it.wikipedia.org/wiki?curid=1487077", "title": "Verde rosso e blu", "text": "Verde rosso e blu \u00e8 un album della cantante italiana Irene Grandi, pubblicato il 29 ottobre 1999.\nIl disco.\nCon questo disco la cantante cambia ancora una volta inclinazione musicale: infatti il disco \u00e8 dalle sonorit\u00e0 tipiche del rock. Il titolo, secondo la cantante, \u00e8 il \"ritorno alle emozioni\", in quanto i colori si possono accostare alle emozioni. Il \"rosso\" \u00e8 abbinato alla passione, il \"verde\" alla speranza e il \"blu\" alla tranquillit\u00e0, tutte le cose di cui aveva bisogno l'artista dopo un periodo di crisi.\nDall'album sono stati estratti tre singoli: \"Eccezionale\", \"Tutta diversa\" e la title track \"Verde rosso e blu\".\nIl 21 febbraio 2000 \u00e8 stata pubblicata una versione speciale intitolata \"Verde rosso e blu Speciale Sanremo 2000\", con l'aggiunta di \"La tua ragazza sempre\", canzone presentata dalla cantante al Festival di Sanremo 2000 che si classific\u00f2 al secondo posto. Dalla ristampa fu pubblicato anche il singolo radiofonico \"Francesco\". Il disco differisce dall'edizione precedente anche perch\u00e9 la copertina \u00e8 di un rosso pi\u00f9 scuro e sopra vi \u00e8 applicato un bollino con scritto \"Speciale Sanremo 2000\"."}
{"id": "1487081", "revid": "100485041", "url": "https://it.wikipedia.org/wiki?curid=1487081", "title": "New Orleans, Louisiana", "text": ""}
{"id": "1487094", "revid": "889336", "url": "https://it.wikipedia.org/wiki?curid=1487094", "title": "Guillermo Ochoa", "text": "Viene soprannominato \"Memo\".\nCaratteristiche tecniche.\n\u00c8 un portiere che dispone di ottimi riflessi e piazzamento.\nCarriera.\nClub.\nEsordisce a 19 \nanni, precisamente il 15 febbraio 2004, contro il Club de F\u00fatbol Monterrey.\nNella nuova stagione, sotto la guida del tecnico argentino Oscar Ruggeri, \u00e8 la riserva di Sebasti\u00e1n Saja. Ruggeri viene esonerato dopo sei giornate dall'inizio della nuova Apertura, e il sostituto Mario Carillo punta su Ochoa. Da quel momento \u00e8 diventato il portiere titolare del Club Am\u00e9rica. Con la sua societ\u00e0 vince nel 2005 la Primera Divisi\u00f3n messicana e il Campe\u00f3n de Campeones, nel 2006 la Coppa Campioni Centroamericana e la CONCACAF Champions League ed un'InterLiga nel 2008. Nel 2007 \"France Football\" lo inserisce nella lista per il Pallone d'oro 2007.\nIl 30 giugno 2011 si trasferisce ai francesi dell'Ajaccio, firmando un contratto triennale.\nIl 19 maggio 2014, dopo tre anni di permanenza nel club corso, decide di non rinnovare il suo contratto, rimanendo quindi svincolato.\nIl 1\u00ba agosto 2014 firma un contratto triennale con il Malaga.\nIl 23 luglio 2016 si trasferisce in prestito al Granada.\nIl 9 luglio 2017 passa al club belga dello Standard Liegi con un contratto di tre anni.\nNazionale.\nConvocato per la prima volta per partecipare come terzo portiere al Mondiale tedesco del 2006, Ochoa deve attendere il 2007 per diventare titolare, mettendosi poi in luce nella Coppa America del 2007. Convocato per i Mondiali sudafricani del 2010 e quelli brasiliani del 2014, in quest'ultima rassegna iridata si mette in mostra per le grandi prestazioni fornite nelle gare contro il Brasile e contro i Paesi Bassi. Viene convocato per la Copa Am\u00e9rica Centenario negli Stati Uniti, manifestazione in cui difende la porta della nazionale messicana due volte. Partecipa da titolare anche al Mondiale 2018 in Russia, in cui il Messico viene eliminato agli ottavi di finale dal Brasile. Viene selezionato come portiere titolare della Nazionale Olimpica Messicana per la competizione di Tokyo 2020. Gioca tutte le partite del torneo, perdendo contro il Brasile in semifinale e ottenendo alla fine la medaglia di bronzo con la sua nazionale battendo i padroni di casa del Giappone.\nStatistiche.\nPresenze e reti nei club.\n\"Statistiche aggiornate al 19 maggio 2019.\""}
{"id": "1487099", "revid": "1784938", "url": "https://it.wikipedia.org/wiki?curid=1487099", "title": "Vecchia Religione", "text": "Per Vecchia Religione si intende quel complesso di tradizioni, credenze e riti ancestrali anteriori all'avvento del Cristianesimo, presenti ancora oggi in forme pi\u00f9 o meno velate soprattutto negli ambienti legati al mondo contadino e rurale, basati su una visione animistica della natura, ritenuta popolata da creature e spiriti invisibili. L'antropologa Margaret Murray sostiene in proposito che \u00abla continuit\u00e0 della religione pagana durante il Medioevo diventa un fatto irrefutabile quando si scopre che sopravvive anche ai giorni nostri\u00bb.\nStoria.\nLa credenza che la natura fosse abitata da esseri o spiriti responsabili della sua crescita e di ogni suo fenomeno sembra risalire agli albori dell'umanit\u00e0, presentandosi come una caratteristica comune alle pi\u00f9 svariate espressioni dello sciamanesimo e dei riti animisti. Secondo le mitologie indigene africane o in quelle orientali persiane, indiane o cinesi, ad esempio, esiste una scala ascendente di spiriti fino ai deva e oltre, di cui l'uomo comune non ha percezione. Anche nell'antica Grecia, del resto, le divinit\u00e0 del pantheon politeista erano ritenute personificazioni delle forze della natura, e concepite ad essa immanenti; Talete affermava in proposito che \u00abtutte le cose sono piene di dei\u00bb.\nAntica Roma.\nAnalogamente le divinit\u00e0 dell'antica Roma rappresentavano forze magiche della natura, chiamate \"numina\", entit\u00e0 originariamente indeterminate come i Lari ed i Penati che saranno progressivamente identificate in soggetti antropomorfi. La mancanza di un \"pantheon\" definito favor\u00ec anche l'assorbimento delle divinit\u00e0 etrusche, come Turan (identificata con Venere), e soprattutto greche. Altre espressioni della religiosit\u00e0 romana, come i Baccanali ed i culti dionisiaci, furono represse con la forza dallo Stato per la loro pericolist\u00e0 sociale e politica, come anche una serie di rituali e incantesimi occulti compiuti da maghi e streghe di cui si trova ampia testimonianza nella letteratura latina, ad esempio nelle opere di Orazio, Porfirio, Plinio il Vecchio e Virgilio; nel panorama letterario della magia latina un posto di prim'ordine spetta poi alle \"Metamorfosi\" di Apuleio. Nel diritto romano le leggi antiche prevedevano pene severe per quanti utilizzavano pratiche magiche per conseguire scopi criminali.\nEt\u00e0 cristiana.\nLa perdita di attrazione delle divinit\u00e0 tradizionali fra la gente favor\u00ec l'avvento del Cristianesimo, in cui Dio si rivela come Persona e come Trascendenza, nel quale tuttavia molti riti ed elementi del politeismo pagano, pur perdendo il legame con la loro matrice originaria, filtrarono nella nuova religione, mantenendo ad esempio una traccia di s\u00e9 nella venerazione dei santi e dei patroni. Altri esempi sono la festa del giorno del Solstizio d'inverno (\"natalis solis invicti\", \u00abnatale del sole invincibile\u00bb) che pass\u00f2 nel cristianesimo divenendo la festa del Natale, in cui il \"Logos\" si \u00e8 fatto carne rendendosi \u00abluce degli uomini\u00bb. La festa cristiana dell'Epifania si sovrappose analogamente alla festa pagana egiziana in onore di Iside. Per il resto, le antiche divinit\u00e0, laddove non vennero assimilate e riadattate, furono viste in un'accezione negativa e identificate per lo pi\u00f9 come dem\u00f2ni.\nDal Medioevo al Rinascimento.\nNell'alto Medioevo, ad ogni modo, le sopravvissute credenze della vecchia religione venivano guardate se non altro come superstizioni prive di fondamento, e la loro sotterranea permanenza non costitu\u00ec un particolare problema. Soltanto alle soglie del Rinascimento si registrarono fenomeni di stregoneria ritenuti veritieri, che l'Inquisizione si propose di reprimere, cercando al contempo di porre un argine alle crescenti esecuzioni sommarie che si andavano verificando in Europa nei confronti di presunte streghe. Nel 1326 e 1484 furono emesse due bolle papali che condannavano apertamente l'occultismo e le pratiche magiche, mentre il primo processo per stregoneria risale al 1340; un altro processo di una certa rilevanza si ebbe a Milano nel 1390 nei confronti di due donne, Sibilla e Pierina, che affermavano di aver partecipato al \u00abGioco di Erodiade\u00bb. Con la pubblicazione del \"Malleus Maleficarum\" nel 1487, che identificava di fatto la stregoneria col satanismo, veniva ora stabilito che fosse eresia negarne l'esistenza. Nel Cinquecento poi, con l'avvento della Riforma luterana, il fenomeno della caccia alle streghe crebbe di intensit\u00e0, soprattutto nel Nord-Europa. Questo tipo di persecuzioni, tuttavia, testimonia come nel Rinascimento si assistesse ad un intensificarsi del recupero di forme ancestrali e occulte di religiosit\u00e0; anche sul piano filosofico, del resto, si stava facendo strada l'idea di una filosofia perenne, comune alle pi\u00f9 diverse forme di religione, mentre Giordano Bruno e Tommaso Campanella, per parte loro, elaboravano delle teologie naturali basate su una concezione panpsichista dell'universo combinata con elementi neoplatonici. Sar\u00e0 invece nel Settecento e con l'Illuminismo che gran parte del sostrato culturale della vecchia religione cominci\u00f2 a inaridirsi, messo in crisi dalla nuova concezione meccanicistica della scienza, il cui materialismo soppiantava la visione magica e animista della natura.\nDal Romanticismo al giorno d'oggi.\nUna reviviscenza dell'antica religione si ebbe tuttavia con il Romanticismo, durante il quale ci si volse alla riscoperta del passato mitologico dei popoli europei, ritenuto a volte pi\u00f9 veritiero dei loro eventi storici. Il diffondersi della massoneria nell'Ottocento rivel\u00f2 l'esigenza, da pi\u00f9 parti avvertita, di una religione universale radicata nella natura, mentre l'opera di Jules Michelet del 1862 (\"La strega\") fu tra le prime che intendeva rappresentare in termini positivi le streghe pagane, fino allora associate al satanismo. La seconda met\u00e0 del secolo XIX vide inoltre la fondazione da parte di Helena Petrovna Blavatsky di un'influente organizzazione di insegnamento, chiamata societ\u00e0 teosofica, che combinava concezioni orientali del buddismo e dell'induismo con quelle del paganesimo classico, principalmente neoplatoniche, e del cristianesimo, creando un'eclettica sintesi spirituale che includeva le nozioni della reincarnazione e del karma.\nAlla fine del XIX secolo, l'antropologo Charles Leland, facendo ricerche nel territorio tra la Toscana e la Romagna, pubblic\u00f2 tre testi, in cui dopo diversi secoli si tornava a parlare della correlazione tra la stregoneria ed il culto di Diana ed Erodiade (Aradia), da lui descritto in una sorta di vangelo o libro sacro. L'opera di Leland fece da ispirazione all'antropologa Margaret Murray che, nei primi decenni del Novecento, cerc\u00f2 di ricostruire parzialmente la storia della Vecchia Religione in Europa con la pubblicazione di alcuni libri.\nIn Italia intanto, nel primo dopoguerra, con la \u00abvia romana agli dei\u00bb veniva riproposto da Julius Evola e dal suo gruppo di Ur un ritorno alla spiritualit\u00e0 precristiana di Roma, basato sul culto degli antichi dei romani. Alcuni esponenti di questo nuovo culto come Arturo Reghini cercarono di attribuire al fascismo l'obiettivo di realizzare l'\"imperialismo pagano\" da essi teorizzato.\nNel 1939 l'inglese Gerald Brosseau Gardner fu invece iniziato alla Vecchia Religione Anglosassone sancendo la nascita della Wicca, che a sua volta risvegli\u00f2 l'interesse nei confronti della stregoneria italiana e di una sua possibile rifondazione.\nNell'ottobre del 2004, infine, Dragon Rouge, con la pubblicazione del libro \"La Vecchia Religione\" intese esplicitamente rifondare la Vecchia Religione, incentivando il numero dei suoi praticanti o delle persone ad essa orientate.\nLa Vecchia Religione Italiana.\nIn un senso pi\u00f9 specifico, per \"Vecchia Religione\" si pu\u00f2 intendere una pratica religiosa e spirituale ritenuta nativa dell'Italia, chiamata anche \u00abStregheria\u00bb o \u00abStregoneria Italiana\u00bb. Quando Leland alla fine dell'Ottocento condusse una serie di interviste tra la gente dell'appennino tosco-romagnolo, che si dichiarava strega e seguace di un'antica religione, sembr\u00f2 che fosse stato riscoperto un culto mai sopito, risalente all'epoca romana e persino etrusca, dedito ad adorare un Principio Femminile identificabile con Diana, accompagnato da Apollo (appellato anche come Lucifero) e da Erodiade, presumibilmente figlia di Diana. Altre divinit\u00e0 sarebbero Giano, Pan, Mefite, Ecate, Maimone, Dioniso, Bacco e molti altri.\nPur essendo innegabili delle sopravvivenze pagane nella religiosit\u00e0 di questi gruppi contadini, \u00e8 tuttavia improbabile che si tratti di una religione organizzata in forma segreta sopravvissuta da tempi antichi. La sopravvivenza del culto di Diana sarebbe attestata, secondo Leland, dalle testimonianze nei processi per stregoneria a noi pervenute a partire dal XIII secolo. Quanto a Erodiade, secondo lo storico e saggista italiano Ginzburg, essa sarebbe la cristianizzazione di \u00abHerodiana\u00bb, a sua volta proveniente dalle due divinit\u00e0 femminili Hera e Diana; gi\u00e0 nel XII secolo l'abate italiano Ugo da San Vittore parlava di donne che credono di uscire di notte, cavalcando animali, con Erodiade, che assimilava a Minerva.\nSecondo Leland, ad ogni modo, si tratterebbe di tradizioni i cui praticanti venerano in genere gli Spiriti della natura e anche quelli dei propri Antenati, a volte chiamati Lari o Lasa. Essi inoltre adorerebbero, per influenza del sincretismo cristiano, anche i Santi cattolici.\nLa concezione della vita dopo la morte \u00e8 molto libera, spazierebbe da un aldil\u00e0 non ben definito alla reincarnazione, che porterebbe a rinascere come membro della propria famiglia, o a diventare uno Spirito della Natura.\nAll'interno della Vecchia Religione verrebbero inoltre celebrate alcune feste o incontri sacri, chiamati Sabba, in giorni particolari: quattro Sabba maggiori (2 febbraio, 30 aprile, 1\u00ba agosto e 31 ottobre) e quattro Sabba minori, che coincidono coi solstizi e gli equinozi; accanto agli otto Sabba o \u00abfeste del Fuoco\u00bb, ci sarebbero tredici feste Lunari in corrispondenza della Lune Piene (\u00abfeste dell'Acqua\u00bb). I luoghi preferiti per i sabba sarebbero il Noce di Benevento e il Passo del Tonale. Per la maggioranza dei praticanti della stregoneria esisterebbe inoltre una naturale continuit\u00e0 tra magia e religione. trattandosi di una magia mirante non a controllare o comandare secondo un processo meccanico, ma che crea e comunica in maniera spontanea in un mondo incantato, organico e vivente.\nTra le pratiche diffuse, sin dall'antichit\u00e0 doveva essere usato un unguento composto da piante stupefacenti, derivante dallo sciamanesimo, che avrebbe consentito di compiere viaggi con lo spirito. Per evitare danni cerebrali dovuti all'assunzione di tali droghe alcuni praticanti userebbero al posto dell'unguento la meditazione o altre pratiche che permettano lo stato di \"trance\". Verrebbero pure eseguiti esercizi ricorrendo a sogni, viaggi astrali e divinazioni oracolari.\nLa Vecchia Religione sarebbe presente in tutte le regioni italiane, in particolar modo in Lombardia, Piemonte, Veneto, Friuli-Venezia Giulia, Liguria, Emilia-Romagna, Lazio, Puglia, Campania, Calabria e Sicilia, che conterebbero la presenza di un numero significativo di persone ad essa dedite.\nWicca.\nNel mondo anglosassone, la pi\u00f9 notevole forma di culto basata sulla Vecchia Religione \u00e8 la wicca, presentata per la prima volta nel 1954 attraverso gli scritti di un ex funzionario pubblico britannico esperto di esoterismo, Gerald Gardner. Questi afferm\u00f2 di essere stato iniziato nella New Forest Coven, appartenente ad una vecchia tradizione misterica, continuazione dei culti esoterici medievali, vietati e perseguiti come stregoneria dalle autorit\u00e0, culti che sarebbero stati a loro volta imperniati sulle religioni pagane dell'Europa antica.\nLa Wicca \u00e8 devota a un cosiddetto Dio Cornuto, e ad un complementare Principio Femminile, una sorta di Dea o Grande Madre. In essa confluirebbero anche elementi del druidismo."}
{"id": "1487100", "revid": "73125", "url": "https://it.wikipedia.org/wiki?curid=1487100", "title": "Nicole Oresme", "text": ""}
{"id": "1487102", "revid": "526841", "url": "https://it.wikipedia.org/wiki?curid=1487102", "title": "Criterio di Grashof", "text": "Il criterio di Grashof \u00e8 un criterio di resistenza relativo a materiali fragili (\u00e8 quindi un criterio di rottura), con resistenza a trazione minore di quella a compressione. Il criterio \u00e8 associato ai nomi di Grashof e di Saint-Venant.\nSecondo tale criterio, la condizione di rottura del materiale viene raggiunta quando la dilatazione normale massima o minima raggiunge i valori limiti formula_1 di allungamento e di schiacciamento rispettivamente:\nCon riferimento alle tensioni principali formula_3 e nel caso di materiali isotropi, osservando che\nla condizione limite si traduce nelle seguenti relazioni\nI valori di tensione limite formula_6 a trazione e compressione sono ricavabili da semplici prove monoassiali."}
{"id": "1487103", "revid": "78273", "url": "https://it.wikipedia.org/wiki?curid=1487103", "title": "Politeismo egizio", "text": ""}
{"id": "1487105", "revid": "73125", "url": "https://it.wikipedia.org/wiki?curid=1487105", "title": "Nicolas Oresme", "text": ""}
{"id": "1487106", "revid": "287204", "url": "https://it.wikipedia.org/wiki?curid=1487106", "title": "Pierre Herigone", "text": ""}
{"id": "1487108", "revid": "92105", "url": "https://it.wikipedia.org/wiki?curid=1487108", "title": "Raimund Friedrich Preindel", "text": ""}
{"id": "1487110", "revid": "73125", "url": "https://it.wikipedia.org/wiki?curid=1487110", "title": "Pierre Fran\u00e7ois Andr\u00e9 M\u00e9chain", "text": ""}
{"id": "1487113", "revid": "73125", "url": "https://it.wikipedia.org/wiki?curid=1487113", "title": "Henry Poincar\u00e9", "text": ""}
{"id": "1487118", "revid": "46291", "url": "https://it.wikipedia.org/wiki?curid=1487118", "title": "Drosera binata", "text": "Drosera binata \u00e8 una pianta carnivora perenne appartenente alla famiglia Droseraceae.\nDescrizione.\nLe foglie sono strette e si dividono dicotomicamente. Presentano sulla loro superficie dei peli, alla cui estremit\u00e0 si trovano delle ghiandole secernenti una sostanza appiccicosa e ricca di enzimi digestivi in grado di intrappolare e digerire piccoli insetti volanti.\nDistribuzione e habitat.\n\u00c8 endemica dell'Australia e della Nuova Zelanda, dove vive in ambienti poveri di nutrienti come le torbiere.\nRiproduzione.\nI fiori di questa pianta sono autoimpollinanti e, una volta secchi, rilasciano numerosi semi sottili.\nPropagazione.\nQuesta pianta si pu\u00f2 riprodurre tramite talea da foglia, talea da radice, seme.\nUsi.\n\u00c8 una delle piante carnivore di pi\u00f9 facile coltivazione."}
{"id": "1487120", "revid": "287204", "url": "https://it.wikipedia.org/wiki?curid=1487120", "title": "Henri Poincare", "text": ""}
{"id": "1487122", "revid": "767487", "url": "https://it.wikipedia.org/wiki?curid=1487122", "title": "Irenegrandi.hits", "text": "Irenegrandi.hits \u00e8 un album raccolta della cantautrice italiana Irene Grandi, pubblicato l'11 maggio 2007 dall'etichetta discografica Atlantic.\nContenuti.\nSi tratta di un doppio album contenente 34 brani, tra cui due inediti, \"Bruci la citt\u00e0\", estratto come singolo dal notevole successo radiofonico e di vendite, e \"La finestra\".\nSono inoltre presenti tre cover: \"Sono come tu mi vuoi\" di Mina, \"Estate\" di Bruno Martino ed \"\u00c8 solo un sogno\" di Paolo Benvegn\u00f9. La prima \u00e8 stata pubblicata come secondo singolo dopo \"Bruci la citt\u00e0\", ottenendo la nona posizione della classifica italiana.\nQuattro canzoni sono state riarrangiate in chiave unplugged, \"Bum Bum\", \"Cose da grandi\", \"Oltre\" e \"Prima di partire per un lungo viaggio\"; inoltre \u00e8 presente il remix de \"La tua ragazza sempre\".\nNella versione per il download digitale \u00e8 presente un terzo brano inedito, \"Le tue parole\".\nSuccesso e diffusione.\nUscito nei negozi l'11 maggio 2007, l'album ha raggiunto la quarta posizione della classifica italiana ufficiale degli album FIMI, rimanendo tra i cento album pi\u00f9 venduti in Italia fino al marzo 2008. Nei mesi successivi l'album \u00e8 riapparso pi\u00f9 volte in tale classifica."}
{"id": "1487123", "revid": "1458600", "url": "https://it.wikipedia.org/wiki?curid=1487123", "title": "Far West (album)", "text": "Far West \u00e8 il settimo album in studio della cantante Donatella Rettore, pubblicato nel 1983, il primo di due 33 giri realizzati per la casa discografica CGD, con la quale chiuder\u00e0 i rapporti dopo l'uscita di \"Danceteria\", LP del 1985.\nIl disco.\nNonostante l'enorme successo degli anni precedenti, Rettore viene considerata dalla nuova casa discografica, la CGD, come una sorta di 'nuova proposta' che si affaccia sul mercato Italiano, per la quale si deve valutare l'interesse del pubblico prima della pubblicazione di albums, raccolte ed altro, come avvenuto invece con la Ariston fino all'anno prima. Per questo motivo l'estate del 1983 viene spesa per la promozione del solo 45 giri \"Io ho te\", proposto dal 6 Maggio ad Azzurro fino all'8 settembre durante la finale del Festivalbar; \"Sorrisi e canzoni\" n. 18 del 7 maggio 1983 ospita in copertina una Rettore vestita da fanciulla del west, a conferma che per il lancio la cantante si affider\u00e0, ancora una volta, ad un look tematico. Il singolo funziona molto bene ed entra in classifica raggiungendo la decima posizione; vi stazioner\u00e0 per oltre sei mesi, diventando il 29.mo in assoluto pi\u00f9 venduto del 1983. Sempre a luglio dello stesso anno iniziano i lavori per l'album, il cui titolo provvisorio e' \"West\"; (la notizia viene diffusa dal settimanale \"Ragazza In\"), ma la data d'uscita pare incerta: dapprima si ipotizza uno slittamento al 1984, e con un contenuto non circoscritto al Far West bens\u00ec generico, alla fine l'album esce ad autunno inoltrato e per la seconda volta Rettore inserir\u00e0 nel disco un brano scritto da Elton John, nello specifico la stupenda \"Sweetheart on parade\", presentata a Riva del Garda fra uno scroscio di applausi subito dopo la meno apprezzata *Rodeo\". Il lavoro, nella sua totalit\u00e0, doveva fare da colonna sonora all'omonimo musical, ma il progetto non ha mai visto la luce. Sfortunatamente il cambio di casa discografica non giova alla bionda cantante veneta, tant'\u00e8 che \"Far West\", dopo aver fatto il suo ingresso al 48' posto della Hit Parade ed essere balzato rapidamente alla posizione nr. 22, in poche settimane precipita inesorabilmente, finendo per essere considerato, a tutti gli effetti, il primo passo falso nella prestigiosa carriera di Rettore. Per quanto riguarda i brani \"Io ho te\" e \"Il ponte dei sospiri\", sono entrambi disponibili delle versioni alternative rispettivamente in \"Concert/Il concerto\" del 1996, e sul CD singolo \"Lupi\" del 2002 (quest'ultimo, peraltro, in edizione limitatissima, allegata a una rivista, praticamente introvabile). \"Il ponte dei sospiri\" si pu\u00f2 riascoltare anche in una cover del tributo \"ClonAzioni - Tutti pazzi per Rettore\", nella re-interpretazione di Enrico Sognato. Fra le altre canzoni che compongono il disco, \"Vera\", in cui la cantante ribadisce il concetto di non essere un prodotto studiato a tavolino; la sensuale \"Can Can\", dal trascinante sax e \"La cantante del saloon\" che, insieme alla succitata \"Il ponte dei sospiri\", viene scelta per la promozione nei vari passaggi televisivi (si va dalla consueta \"Domenica In\", ai vari programmi della nascente Mediaset (allora Fininvest), del tipo \"Ric &amp; Gian folies\", presentati dai mitici Ric &amp; Gian, con i quali, fra le altre cose, Rettore aveva esordito giovanissima ad Antenna 3. \"Far West\", insieme al successivo \"Danceteria\", verr\u00e0 ristampato su CD nel 2012 per la Rhino Records.\nCuriosamente, l'edizione in vinile e quella in cassetta dell'album, pur composte entrambe dagli stessi 9 brani, li presentano in ordine diverso, con tre costanti: in tutti e due i casi, il lato 1 \u00e8 aperto da \"Rodeo\" e chiuso da \"Can can\", mentre il disco finisce sempre con la ballata \"Sweetheart on parade\".\nSia il concept album che il meno tematico, ma omogeneo \"Danceteria\", sono stati realizzati, come accennato, durante il periodo in cui Rettore era sotto contratto con la CGD, tra 1983 e 1985. Accusati dalla cantante di non aver promosso adeguatamente i suoi lavori, in seguito i responsabili della casa discografica CGD fecero uscire, per la nota serie economica \u00abMusicA\u00bb, disponibile in vinile e in musicassetta, una compilation, intitolata semplicemente \"Rettore\", contenente, sulla prima facciata, 6 brani tratti da \"Far West\" (mancano all'appello \"Vera\", \"Can can\" e \"Ranch (Lola Pink)\" e, sulla seconda facciata, ben 7 da \"Danceteria\".\nNel 2005 venne edita dalla Warner Strategic una compilation su CD intitolata \"Le pi\u00f9 belle canzoni di Rettore\", nella quale trovarono posto 7 tracce dell'album - sono escluse la title-track \"Far West\" e il lato B del singolo \"Io ho te\", intitolato \"Ranch (Lola Pink)\" - assieme ad altre 4 tracce presenti in \"Danceteria\" e al duetto con Caterina Caselli, \"Little Drummer Boy,\" del 1983. Si tratta in realt\u00e0 di una raccolta contenente canzoni tratte dal periodo durante il quale Rettore era affiliata alla CGD, poi acquistata dalla major Warner, che dispone quindi soltanto di questo materiale relativo all'artista. Nel gennaio 2012, per mano della Rhino Records, venne finalmente riedito l'album completo insieme al successivo Danceteria, attraverso il circuito delle edizioni economiche intitolate \"Collection\".\nTracce.\nTutti i brani di Rettore/Rego, tranne \"Sweetheart on parade\" di Gary Osborne/Elton John.\nEdizione su vinile (LP).\nLato A\nLato B\nEdizione su musicassetta (MC).\nLato A\nLato B"}
{"id": "1487126", "revid": "73125", "url": "https://it.wikipedia.org/wiki?curid=1487126", "title": "Dominique Fran\u00e7ois Jean Arago", "text": ""}
{"id": "1487128", "revid": "179152", "url": "https://it.wikipedia.org/wiki?curid=1487128", "title": "Col di Joux", "text": ""}
{"id": "1487130", "revid": "114385", "url": "https://it.wikipedia.org/wiki?curid=1487130", "title": "Strage di Barbania", "text": "La strage di Barbania (comune in provincia di Torino) \u00e8 stata una strage fascista compiuta il 21 febbraio 1945 per mano di un plotone della Divisione Folgore della Repubblica Sociale Italiana.\nFurono uccisi dieci partigiani della quarta divisione \"Piemonte\" delle brigate Garibaldi, catturati a Ciri\u00e9 il 17 febbraio 1945: Luigi Bettani, Giuseppe Bettas, Luigi Bosa, Angelo Capasso, Domenico Caporossi (Miguel), Ernesto Casagrande, Giovanni Modica, Rinaldo Picatti, Vittorio Rolle e Piero Spedale.\nUltime lettere.\nPiero Spedale e Domenico Caporossi prima di morire scrissero due lettere, entrambe conservate presso l'Istituto piemontese per la storia della Resistenza e della societ\u00e0 contemporanea \"Giorgio Agosti\" di Torino.\nDomenico Caporossi (Miguel).\nDomenico Caporossi era nato il 4 agosto 1927 a Mathi, in provincia di Torino. Il suo nome di battaglia era Miguel. Dopo essere stato catturato e imprigionato fu torturato per 36 ore. Scrisse alla madre, sul retro di una busta:\nPiero Spedale.\nPiero Spedale (nato il 21 agosto 1921 a Calascibetta, in provincia di Enna), unitosi alla Resistenza dal settembre 1944 scrisse ad una contessa, chiedendole di informare la sua famiglia:"}
{"id": "1487131", "revid": "339392", "url": "https://it.wikipedia.org/wiki?curid=1487131", "title": "Domenico Caporossi", "text": ""}
{"id": "1487132", "revid": "253269", "url": "https://it.wikipedia.org/wiki?curid=1487132", "title": "Lois Chiles", "text": "Biografia.\nNata a Houston, in Texas, Lois Chiles frequentava il Finch College a New York quando fu scoperta da un redattore di una rivista di moda, che in seguito la lanci\u00f2 nella sua carriera di modella. Prima di intraprendere la carriera cinematografica fu una delle pi\u00f9 famose modelle degli anni settanta.\nFu scelta per la parte della Bond girl nel film \"Moonraker - Operazione spazio\" \nNel 1982 recit\u00f2 per un anno nella famosa serie tv \"Dallas\", interpretando la parte dell'imprenditrice Holly Harwood.\nPoco dopo la morte del padre nel 2001, le fu diagnosticato un cancro al seno, e ora \u00e8 molto impegnata nella raccolta di fondi per il linfoma di Hodgkin."}
{"id": "1487136", "revid": "73125", "url": "https://it.wikipedia.org/wiki?curid=1487136", "title": "Heinrich d'Arrest", "text": ""}
{"id": "1487137", "revid": "599013", "url": "https://it.wikipedia.org/wiki?curid=1487137", "title": "Monza Rally Show", "text": "Il Monza Rally Show \u00e8 una manifestazione automobilistica che si tiene a partire dal 1978 all'Autodromo nazionale di Monza, dove si sfidano specialisti di rally e di corse in pista, oltre a protagonisti del mondo dello spettacolo e di altre discipline sportive. Solitamente si svolge nelle ultime settimane di novembre, al termine della stagione agonistica.\nStoria.\nIl \"Rally di Monza\" tenne la sua prima edizione nel 1978 con la vittoria di Federico Ormezzano su Porsche 911. Le prime edizioni prevedevamo un percorso misto tra l'asfalto della pista e un tracciato sterrato ricavato all'interno dell'autodromo. Dopo la 25\u00aa edizione del 2002, il rally assunse l'attuale formula e denominazione.\nA partire dal 1994 si disputa anche il Masters' Show, prova a eliminazione che si svolge sul rettilineo principale.\nNel 2020, a seguito della cancellazione di diverse gare per via della pandemia da COVID-19, \u00e8 diventato l'appuntamento conclusivo del campionato del mondo rally 2020. L'edizione ha visto, non solo, la disputa di prove speciali all'interno dell'Autodromo e nel parco, stante all'interno dell'autodromo, ma anche di prove speciali vere e proprie, disputate tra le province di Bergamo e Lecco. Nel 2021 in un primo momento il Rally di Monza non viene inserito nel calendario del WRC ma il 13 di settembre viene ufficializzata la sua entrata al posto del Rally del Giappone come evento conclusivo del campionato.\nAlbo d'oro.\nACI Rally Monza.\n\"Valida per il Campionato del mondo rally.\""}
{"id": "1487139", "revid": "73125", "url": "https://it.wikipedia.org/wiki?curid=1487139", "title": "Hans Albrecht Bethe", "text": ""}
{"id": "1487140", "revid": "73125", "url": "https://it.wikipedia.org/wiki?curid=1487140", "title": "Hans A. Bethe", "text": ""}
{"id": "1487146", "revid": "73125", "url": "https://it.wikipedia.org/wiki?curid=1487146", "title": "Henry L. Giclas", "text": ""}
{"id": "1487147", "revid": "212348", "url": "https://it.wikipedia.org/wiki?curid=1487147", "title": "L'africana", "text": "L'Africana (titolo originale L'Africaine, in tedesco Die Afrikanerin) \u00e8 un'opera lirica drammatica in cinque atti, musicata da Giacomo Meyerbeer (1791 \u2013 1864) su libretto di Eug\u00e8ne Scribe (1791 \u2013 1861). \nFu rappresentata con successo per la prima volta postuma il 28 aprile 1865 all'Op\u00e9ra di Parigi completata e rivista dal compositore belga Fran\u00e7ois-Joseph F\u00e9tis con il baritono Jean-Baptiste Faure come Nelusko (alla presenza dell'imperatore Napoleone III di Francia).\nIl libretto fu commissionato dal Meyerbeer allo Scribe gi\u00e0 nel 1837 ma il lavoro del compositore fu presto abbandonato per seguire altri progetti. Ripreso nel 1841, fu nuovamente abbandonato. \nNel 1843 Scribe revisiona i primi due atti della vecchia Africaine, Meyerbeer lavora a una nuova intonazione, ma il lavoro non termina. Nel 1850 pare arrivare la svolta: Meyerbeer di l\u00ec a un anno prepara la stesura preliminare della nuova opera, che Scribe e Meyerbeer pensano d'intitolare Vasco de Gama; poi \u00e8 la volta dell'ennesima revisione di Scribe ed il progetto si arresta nuovamente per ricominciare tra il 1856 e il 1857.\nNel 1861 con la morte di Scribe Meyerbeer ottiene i necessari aggiustamenti dall'attrice e autrice teatrale Charlotte Birch-Pfeiffer, e da altri e ci si dedic\u00f2 nuovamente con decisione ma la morte lo sorprese ad opera quasi conclusa.\nTrama.\nL'azione si svolge agli inizi del XVI secolo. A Lisbona si svolge un Consiglio della Corona, composto dall'ammiraglio don Diego, dal nobiluomo Alvaro, dal grande Inquisitore, da vescovi e nobili e presieduto dal potente don Pedro. L'argomento \u00e8 la conquista di nuove terre oltremare al regno del Portogallo, secondo i desideri del re stesso.\nIncombe sul consiglio la sfortunata spedizione verso il Capo delle Tempeste (divenuto poi Capo di Buona Speranza) diretta dall'ammiraglio Bartolomeo Diaz, scomparso con tutti i componenti della spedizione in un naufragio. Inaspettatamente, si apprende che la sfortunata spedizione ha avuto un superstite in Vasco de Gama, del quale \u00e8 innamorata In\u00e9s, figlia dell'ammiraglio don Diego, che lo aveva ormai dato per spacciato.\nVasco viene introdotto ed invitato a parlare al consiglio. Questi perora caldamente l'invio di una seconda spedizione, magnificando le possibilit\u00e0 di conquista di terre favolose ed a riprova delle sue affermazioni, presenta due schiavi catturati durante la spedizione del Diaz e scampati anch'essi alla cattiva sorte: S\u00e9lika, regina di una popolazione indigena ed il suo servo N\u00e9lusko.\nMa il consiglio non solo respinge le proposte del de Gama, ma lo fa addirittura imprigionare con i suoi due schiavi. In prigione S\u00e9lika, che si \u00e8 nel frattempo innamorata di Vasco, si offre, in cambio del suo amore, di condurre il navigatore alle terre agognate, delle quali \u00e8 regina. Tutto ci\u00f2 con gran scorno di N\u00e9lusko, innamorato della sua regina, che medita vendetta. Ne ha l'occasione allorch\u00e9 In\u00e9s ottiene la scarcerazione di Vasco, il quale dimentica l'indigena per la sua antica fiamma.\nSe non che l'ammiraglio don Diego ha promesso in sposa la figlia In\u00e9s al potente don Pedro il quale, impossessatosi delle carte nautiche del de Gama, ha armato un veliero con lo scopo di doppiare per primo il Capo delle Tempeste e conquistarsi cos\u00ec la gloria. Sul veliero sono imbarcati anche In\u00e9s, S\u00e9lika ed il vendicativo N\u00e9lusko che, all'approssimarsi della grande prova, prega il dio del mare affinch\u00e9 faccia affondare l'imbarcazione. Don Pedro e N\u00e9lusko restano tuttavia entrambi delusi al comparire di un altro veliero portoghese, comandato da Vasco de Gama che ha gi\u00e0 doppiato il capo (e lo ha pure ribattezzato Capo di Buona Speranza) e che giunge ad offrir loro aiuto.\nDon Pedro ordina ai suoi di eliminare l'intruso ma interviene S\u00e9lika in sua difesa minacciando di uccidere In\u00e9s: Vasco ha salva la vita ma S\u00e9lika viene condannata a morte.\nBuon per lei che sopraggiunga un'orda di indiani, i quali attaccano i portoghesi e li massacrano, riconoscendo poi in S\u00e9lika la loro regina. Durante le celebrazioni di festa per il ritorno della regina, gli indiani scoprono che un portoghese \u00e8 scampato al massacro: Vasco de Gama. Per salvarlo S\u00e9lika giura che egli \u00e8 suo sposo, invitando N\u00e9lusko a testimoniare la veridicit\u00e0 della sua affermazione: il povero servo, combattuto fra amore e gelosia finisce con l'assecondare \"obtorto collo\" la sua regina. Ma In\u00e9s era stata risparmiata e da un drammatico colloquio con S\u00e9lika nel palazzo reale, quest'ultima si rende conto che non pu\u00f2 opporsi all'amore dei due portoghesi e quindi ordina che vengano imbarcati entrambi affinch\u00e9 possano tornare in patria.\nAffacciatasi ad un promontorio, la sfortunata S\u00e9lika osserva l'amato andarsene definitivamente, quindi si toglie la vita annusando profondamente i fiori di un albero velenoso locale, il manzanillo.\nOsservazioni.\nL'incongruenza fra il titolo e la vicenda (S\u00e9lika \u00e8 indiana, non africana) deriva dal susseguirsi di interventi sul libretto originario, che prevedeva che la vicenda fosse incentrata su uno sconosciuto navigatore spagnolo ed ambientata nella Spagna di Filippo III: il navigatore, diretto nelle Americhe, avrebbe fatto naufragio sulle coste africane incontrandovi S\u00e9lika e N\u00e9lusko. Successivi rimaneggiamenti finirono col far perdere coerenza fra titolo e trama."}
{"id": "1487148", "revid": "287204", "url": "https://it.wikipedia.org/wiki?curid=1487148", "title": "Florentino Perez", "text": ""}
{"id": "1487152", "revid": "73125", "url": "https://it.wikipedia.org/wiki?curid=1487152", "title": "Regiomantus", "text": ""}
{"id": "1487154", "revid": "55935", "url": "https://it.wikipedia.org/wiki?curid=1487154", "title": "Johann M\u00fcller", "text": ""}
{"id": "1487166", "revid": "773636", "url": "https://it.wikipedia.org/wiki?curid=1487166", "title": "Chiesa di San Leonardo (Manciano)", "text": "La chiesa di San Leonardo \u00e8 il principale luogo di culto cattolico di Manciano, in provincia di Grosseto, sede dell'omonima parrocchia appartenente alla diocesi di Pitigliano-Sovana-Orbetello.\nStoria.\nLa chiesa sorse in epoca medievale, quasi certamente nella prima met\u00e0 del XIV secolo, quando doveva presentarsi in stile romanico-gotico.\nNel corso dei secoli successivi, l'edificio religioso \u00e8 andato incontro ad una serie di interventi di ristrutturazione, effettuati in epoche diverse, che ne hanno completamente modificato l'aspetto originario. Nel XVIII secolo furono effettuate le maggiori modifiche di ampliamento. Il campanile, pur essendo stato rialzato in epoche seguenti, \u00e8 rimasto pressoch\u00e9 inalterato nel corso del tempo, conservando gran parte degli elementi stilistici medievali.\nDescrizione.\nLa facciata della chiesa di San Leonardo si presenta spartita da due colonne mediali e da due lesene laterali, culminanti con capitelli che sostengono, alla sommit\u00e0, un doppio timpano triangolare. Il portale \u00e8 affiancato da due nicchie, che si aprono tra le colonne mediali e le lesene laterali, dove sono collocate statue di santi. Al di sopra del portale e delle nicchie laterali si aprono tre finestre di forma quadrangolare.\nSul lato destro, proprio di fianco alla facciata, si innalza la torre campanaria, che conserva gran parte degli originari elementi stilistici medievali. Il campanile \u00e8 caratterizzato da strutture murarie in conci di pietra, ripartito in pi\u00f9 ordini da cordonature, con una serie di monofore con archi a tutto sesto che si aprono ai livelli superiori; la parte alta culmina con una merlatura sommitale.\nL'interno della chiesa, spartito in tre navate, \u00e8 chiuso dall'abside semicircolare. Vi sono custoditi un pregevole fonte battesimale del XIV secolo, un'acquasantiera, il dipinto raffigurante \"San Leonardo che venera la Sacra Famiglia\", realizzato nel 1894 dal pittore mancianese Paride Pascucci e situato alle spalle dell'altare maggiore, e varie opere d'arte di epoca moderna. L'organo a canne venne costruito dalla ditta Mascioni nel 1942 (\"opus 563\") e dispone di 13 registri su due manuali e pedale."}
