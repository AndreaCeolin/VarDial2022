{"id": "1427008", "revid": "124346838", "url": "https://it.wikipedia.org/wiki?curid=1427008", "title": "Solidarno\u015b\u0107", "text": "Il Sindacato autonomo dei lavoratori \"Solidariet\u00e0\" (in polacco: \"Niezale\u017cny Samorz\u0105dny Zwi\u0105zek Zawodowy \"Solidarno\u015b\u0107\"\") \u00e8 un sindacato fondato in Polonia nel settembre 1980 in seguito agli scioperi nei cantieri navali di Danzica e guidato inizialmente da Lech Wa\u0142\u0119sa (premio Nobel per la pace nel 1983 e successivamente presidente della repubblica negli anni 1990-1995).\nDescrizione.\nNel corso degli anni ottanta Solidarno\u015b\u0107 ag\u00ec inizialmente come organizzazione clandestina, ma presto si impose come movimento di massa e luogo fondamentale di incontro delle opposizioni di matrice cattolica e anticomunista al governo centrale. La sua fondazione costitu\u00ec un evento fondamentale nella storia non solo polacca, ma dell'intero blocco orientale.\nPi\u00f9 fattori erano alla base del suo successo iniziale: il supporto di un gruppo di intellettuali dissidenti che si diede il nome di Comitato di difesa degli operai (\"Komitet Obrony Robotnik\u00f3w\", o \"KOR\"), la scelta della nonviolenza e la capacit\u00e0 di far leva sull'identit\u00e0 cattolica del popolo polacco. Nato sulla base di diversi comitati di sciopero, Solidarno\u015b\u0107 aggreg\u00f2 nel tempo molte altre associazioni venendo a costituire una federazione di sindacati.\nAlla fine del 1981 contava gi\u00e0 nove milioni di iscritti. Attraverso scioperi, contestazioni e altre forme di dissenso politico e sociale, attuate sempre nel rispetto della scelta non-violenta, Solidarno\u015b\u0107 mirava alla destabilizzazione e allo smantellamento del monopolio del partito unico di governo. Nel 1989 il movimento cattolico venne riconosciuto ufficialmente e pot\u00e9 partecipare alle elezioni parlamentari, riscuotendo una schiacciante vittoria stimolando la nascita di rivoluzioni pacifiche negli altri paesi del blocco comunista. Alla fine dell'agosto 1989 inizi\u00f2 a guidare una coalizione di governo e Lech Wa\u0142\u0119sa, divenuto capo dello Stato l'anno successivo, si dimise dalla guida del movimento.\nIn seguito al collasso dei Paesi socialisti nel giugno 1989, Solidarno\u015b\u0107 \u00e8 diventata uno delle oltre 6300 sigle sindacali del paese. Nel 2013 il numero totale di iscritti ai sindacati in Polonia non superava due milioni e mezzo, una cifra simile a quella dell'Italia alla vigilia della prima guerra mondiale.\nFinanziamenti occulti.\nNel 1981, in seguito al colpo di Stato del generale Wojciech Jaruzelski, Primo Segretario del Partito Operaio Unificato Polacco, Primo ministro e Ministro della Difesa, e quindi alla conseguente introduzione della legge marziale in Polonia, il Vaticano si sarebbe reso responsabile di un ingente flusso di capitali volto a finanziare le attivit\u00e0 di Solidarno\u015b\u0107. Questa operazione venne attuata principalmente tramite trasferimenti occulti di denaro, secondo alcuni prestato dalla criminalit\u00e0 organizzata, in Polonia da parte dello IOR, presieduto da Paul Marcinkus, e del Banco Ambrosiano di Roberto Calvi."}
{"id": "1427010", "revid": "6923", "url": "https://it.wikipedia.org/wiki?curid=1427010", "title": "Audi R8 LM", "text": ""}
{"id": "1427013", "revid": "1543377", "url": "https://it.wikipedia.org/wiki?curid=1427013", "title": "James Rivi\u00e8re", "text": "Biografia.\nA soli venticinque anni Rivi\u00e8re \u00e8 stato nominato professore onorario per un seminario sulle forme plastiche in metallo presso l'Universit\u00e0 di Danzica nella facolt\u00e0 di scultura artistica e design.\nHa partecipato alla costituzione del Centro Design Orafo a Milano nel 1977.\nNel 1978 ha fondato il primo seminario di design del gioiello dell'Istituto superiore di Design.\nHa cofondato il dipartimento del gioiello all'Istituto Europeo di Design a Milano dove ha insegnato per diversi anni."}
{"id": "1427016", "revid": "110157", "url": "https://it.wikipedia.org/wiki?curid=1427016", "title": "Tapuio", "text": " \nI Tapuio sono un gruppo etnico del Brasile che ha una popolazione stimata in circa 235 individui. Parlano la lingua Yuruti (codice ISO 639: YUI) e sono principalmente di fede animista.\nVivono nello stato brasiliano del Goi\u00e1s, in special modo nelle riserve indigene Carret\u00e3o I e II. \n\"Tapuia\" indica in realt\u00e0 un insieme eterogeneo di popolazioni; significa \"non tup\u00ec\" ed era usato dagli indigeni Tup\u00ec della costa per indicare i loro nemici delle foreste dell'interno, equivalendo in questo senso al termine greco \u201cbarbaros\u201d ossia \u201cstraniero\u201d, con accezione negativa.\nSembra che il termine sia stato usato per la prima volta dal cronista G\u00e0ndavo nel 1576.\nSussiste l'ipotesi che la distinzione tra Tup\u00ec e Tapuia sia stata diffusa dai Gesuiti.\nQuando i colonizzatori portoghesi si sostituirono agli olandesi, sterminarono i Tapuia."}
{"id": "1427018", "revid": "123967780", "url": "https://it.wikipedia.org/wiki?curid=1427018", "title": "Yousuf Karsh", "text": "Biografia.\nNacque a Mardin, nella parte occidentale dell'Armenia che attualmente fa parte della Turchia. All'et\u00e0 di 14 anni la sua famiglia, per sfuggire alle persecuzioni ai danni della popolazione armena, si rifugi\u00f2 in Siria. Due anni dopo, Yousuf si trasfer\u00ec a Sherbrooke, nel Quebec (Canada) e and\u00f2 a vivere presso uno zio che svolgeva l'attivit\u00e0 di fotografo.\nA Sherbrooke frequent\u00f2 le scuole e nel tempo libero aiut\u00f2 lo zio nella sua attivit\u00e0, questi ne intravide il potenziale e procur\u00f2 al nipote un posto come apprendista a Boston presso il fotografo ritrattista John Garo.\nQuattro anni pi\u00f9 tardi Karsh ritorn\u00f2 in Canada e apr\u00ec uno studio proprio ad Ottawa, nei pressi della sede del Governo. Fu casualmente scoperto dal primo ministro canadese Mackenzie King che in breve lo introdusse negli ambienti governativi commissionandogli ritratti di dignitari stranieri in visita ufficiale. Karsh ottenne una discreta notoriet\u00e0 ma la fama gli giunse nel 1941, in occasione della visita a Ottawa di Winston Churchill, quando ritrasse il primo ministro britannico in \"The Roaring Lion\", uno dei ritratti fotografici pi\u00f9 noti e riprodotti del XX secolo.\nHa fotografato molti personaggi famosi del Novecento, fra i quali vi sono Alberto Moravia, Albert Einstein, Albert Schweitzer, Alexander Calder, Andy Warhol, Anna Magnani, Audrey Hepburn, Clark Gable, Dwight Eisenhower, Ernest Hemingway, Fidel Castro, Jacqueline Kennedy, Frank Lloyd Wright, General Pershing, George Bernard Shaw, Georgia O'Keeffe, Grey Owl, Helen Keller, Humphrey Bogart, Indira Gandhi, John F. Kennedy, Laurence Olivier, la Signora Chiang Kai-Shek, Muhammad Ali, Pablo Casals, Jawaharlal Nehru, Paul Robeson, Peter Lorre, Picasso, Pierre Elliott Trudeau, la Regina Elisabetta, la Principessa Grace, Ranieri di Monaco, Robert Frost, Ruth Draper, e, appunto Winston Churchill.\nSue opere sono esposte in svariati musei: National Gallery of Canada, al MOMA e presso il Metropolitan Museum of Art di New York, George Eastman House International Museum of Photography and Film, Biblioth\u00e8que nationale de France, alla National Portrait Gallery di Londra, alla National Portrait Gallery d'Australia e molti altri. La collezione completa di ristampe, negativi e documentazione \u00e8 custodita presso la Library and Archives Canada mentre l'attrezzatura \u00e8 stata donata al Museo delle Scienze e tecnologie (\"Museum of Science and Technology\") di Ottawa."}
{"id": "1427021", "revid": "124419989", "url": "https://it.wikipedia.org/wiki?curid=1427021", "title": "Connie Francis", "text": "Biografia.\nNata in una famiglia di origine italiana (cattolica per parte di padre, ebrea per parte di madre), la giovane Concetta Franconero impar\u00f2 l'italiano e l'yiddish in parallelo all'inglese, lingua madre.\n\u00c8 conosciuta soprattutto per i suoi successi \"Quando quando quando\", \"Who's Sorry Now?\", \"Where the Boys Are\", \"Everybody's Somebody's Fool\". Il grande lancio era avvenuto alcuni anni prima, nel 1959, con \"Stupid Cupid\", incisa anche da Neil Sedaka, nello stesso periodo, ma Connie entr\u00f2 prepotentemente nelle classifiche USA e sal\u00ec fino al 14\u00ba posto, che significa un paio di milioni di dischi venduti.\nI primi grandi successi in Italia sono rappresentati dalla sua versione di \"Chitarra Romana\", di due anni pi\u00f9 tardi, e sempre nel 1961, di \"Jealous of You\", una versione in inglese de \"Il tango della gelosia\". Per dare un'idea del successo di vendita italiano di quest'ultimo che arriva in prima posizione per cinque settimane, basti pensare che a distanza di oltre 50 anni si trova almeno una copia di questo 45 giri nei mercatini dell'antiquariato in piazza. Numerosi suoi brani di successo vennero importati nel paese dagli USA, tradotti e da lei reinterpretati in lingua italiana, come \"Someone Else's Boy\" (\"Ti conquister\u00f2\"), \"Baby Roo\", \"Many Tears Ago\", \"Where the Boys Are\" (\"Qualcuno mi aspetta\"), colonna sonora del suo film \"La spiaggia del desiderio\", prima in Italia per cinque settimane, e \"Fly Me to the Moon\" (\"Portami con te\"). Il successo italiano \u00e8 durato per quasi tutti gli anni sessanta con brani come \"Mamma\", \"Dammi la mano e corri\", \"Notti di Spagna\", \"Una notte cos\u00ec\", \"La paloma\" fino a \"Regent's Park\", che fece da sigla finale dello sceneggiato TV \"Melissa\" sul Canale Nazionale.\nIn Italia ha partecipato anche al Festival di Sanremo 1965 con \"Ho bisogno di vederti\" cantata in abbinamento con Gigliola Cinquetti e al Festival di Sanremo 1967 con \"Canta ragazzina\" cantata in abbinamento con Bobby Solo.\nL'8 novembre 1974, dopo un'esibizione al Westbury Music Fair di New York, Connie Francis venne aggredita nel Motel dove soggiornava, violentata e soffocata quasi a morte dal peso di un materasso che l'aggressore (mai rintracciato) le gett\u00f2 sopra.\nNel 1977, a causa di un intervento chirurgico al naso, Connie perse completamente la voce; venne quindi sottoposta ad altri interventi, ma anche quando si riappropri\u00f2 della voce fu costretta a prendere lezioni di canto, cosa che non aveva mai fatto prima di allora. Torn\u00f2 in studio di registrazione nel 1978 incidendo l'album \"Who's Happy Now?\", contenente una versione disco di \"Where the Boys Are\". Seguirono altri due album: \"Comme ci, comme \u00e7a\" e \"I'm Me Again\", ma al ritrovato successo segu\u00ec un'altra tragedia: nel 1981 mor\u00ec tragicamente il fratello George Franconero jr. a cui era particolarmente legata, assassinato dai sicari della mafia americana. Tornata sulle scene e ai concerti, dovette anche fare i conti con una lunga malattia psicologica che la costrinse al ritiro per altri quattro anni.\nTorn\u00f2 nel 1989 incidendo per la Malaco Records un doppio album di suoi successi reinterpretati e di alcuni classici degli anni 60, intitolato \"Where the Hits Are\". Nel 1995 fu la volta dell'album \"The Return Concert\", un album \"live\" con le sue \"performance\" pi\u00f9 recenti. Si \u00e8 esibita fino a tutt'oggi, con alcuni \"sold out\" al Castro Theatre di San Francisco, ed \u00e8 apparsa a fianco di Dionne Warwick all'Hilton Hotel di Las Vegas nello spettacolo \"Eric Floyd's Grand Divas of Stage\".\nIl 29 maggio 2010 Connie Francis \u00e8 stata accolta con grande affetto dal pubblico a uno spettacolo svoltosi in occasione del 50\u00ba anniversario dell'uscita del film da lei interpretato, \"La spiaggia del desiderio\", sulla Fort Lauderdale Beach, luogo dove venne girata la pellicola e dove la cantante \u00e8 stata invitata a riproporre dal vivo il suo successo \"Where the Boys Are\" tratto dal film stesso."}
{"id": "1427026", "revid": "929990", "url": "https://it.wikipedia.org/wiki?curid=1427026", "title": "Ducati", "text": "La Ducati Motor Holding S.p.A. \u00e8 una casa motociclistica italiana. Ha la sua sede a Bologna, nel quartiere di Borgo Panigale.\nStoria.\nOrigini.\nL'azienda nacque nel 1926 per volont\u00e0 dell'ingegnere Antonio Cavalieri Ducati (Comacchio 2 aprile 1853 - Bologna 27 giugno 1927) con il nome di \"Societ\u00e0 Scientifica Radio Brevetti Ducati\", specializzata nella ricerca e produzione di tecnologie per le comunicazioni radio. Lo scopo era di sfruttare industrialmente i brevetti del figlio Adriano, pioniere delle trasmissioni radiofoniche. Questi, bench\u00e9 giovanissimo, aveva realizzato il primo collegamento stabile Italia-Stati Uniti e il primo collegamento simultaneo tra i cinque continenti. Ben presto, grazie ai figli di Antonio Ducati (morto solo un anno dopo la fondazione), l'azienda cominci\u00f2 ad affermarsi, per poi spaziare in svariati campi industriali. I figli Adriano, Bruno e Marcello Cavalieri Ducati iniziarono la loro attivit\u00e0 con la produzione di un condensatore denominato \"Manens\", nello scantinato di un edificio situato nel centro di Bologna, in Via Collegio di Spagna. Tra il 1930 e il 1934 la produzione venne ampliata e spostata presso la villa di propriet\u00e0 della famiglia Ducati, in Via Guidotti.\nNel 1935 venne realizzato lo stabilimento dove hanno attualmente sede la Ducati Motor Holding Spa e la Ducati Energia Spa. La produzione venne ampliata con la realizzazione delle prime apparecchiature radiofoniche, antenne radio, i primi sistemi di comunicazione interfonica (denominati \"Dufono\"), proiettori cinematografici, addizionatrici (Duconta) e rasoi elettrici (Raselet). Allo stabilimento di Borgo Panigale, verso la fine degli anni trenta, vennero affiancati due ulteriori stabilimenti situati nella periferia di Bologna, a Bazzano e a Crespellano.\nNel 1939 fu creata la sezione ottica con l'importante collaborazione dell'Istituto Ottico di Firenze, diretto in quegli anni dal professore Vasco Ronchi, potendo contare su ottimi tecnici provenienti dalla Salmoiraghi e dalla San Giorgio come l'ingegnere Bruscaglioni.\nDurante il secondo conflitto mondiale, la Ducati fu obbligata, come tante altre aziende italiane, a convertire la sofisticata produzione da uso civile a uso militare. In seguito all'armistizio dell'8 settembre 1943, la fabbrica fu occupata dalle truppe tedesche; successivamente venne bombardata e distrutta il 12 ottobre 1944.\nDopoguerra.\nA guerra finita, nacque la necessit\u00e0 di realizzare una nuova produzione da affiancare alle precedenti realizzazioni; fu cos\u00ec che su richiesta dell'IRI nel 1946 nacque il reparto motociclistico, come branca dell'azienda, allo scopo di produrre su licenza il \"Cucciolo\", un motore monocilindrico di 48 cc con cambio a due velocit\u00e0 da applicare come propulsore ausiliario ad una normale bicicletta, progettato dall'avv. Aldo Farinelli e industrializzato dalla SIATA di Torino, che non aveva per\u00f2 le capacit\u00e0 industriali per far fronte all'insperato successo di questo prodotto. Successivamente evoluto dall'iniziale \"Cucciolo T1\" nelle versioni \"T2\", \"T0\" - un \"T2\" monomarcia - e \"T3\" (pi\u00f9 prestazionali, affidabili e facili da produrre) , questo venne nel frattempo applicato ad un telaio progettato dalla Caproni, ottenendo un bicimotore venduto in tutto il mondo in oltre 250.000 unit\u00e0.\nLa sezione ottica nel 1946 realizz\u00f2 la Sogno prima di una serie di microcamere, variando durante gli anni in diverse versioni e modelli che tuttavia si dimostrarono un insuccesso a causa della scarsa reperibilit\u00e0 dei rullini e l'elevato prezzo di vendita, per questo nel 1952 la produzione fu cessata e nel 1953 la sezione ottica venne chiusa durante una ristrutturazione aziendale.\nNel 1948 i fratelli Ducati cedettero la propriet\u00e0 dell'azienda alle partecipazioni statali. Adriano emigr\u00f2 negli Stati Uniti dove entr\u00f2 nella \"Plamadyne\" e diede importanti contributi allo sviluppo di motori al plasma per la NASA. Nel 1954 avvenne la scissione dell'azienda in \"Ducati Meccanica\" e \"Ducati Elettrotecnica\": la Ducati Meccanica segu\u00ec la realizzazione di motoveicoli, mentre la Ducati Elettrotecnica continu\u00f2 la strada inizialmente percorsa dalla famiglia Ducati. Sempre nel 1954 venne assunto in Ducati Meccanica Fabio Taglioni, il geniale progettista romagnolo che svilupp\u00f2 per Ducati, tra il 1954 e il 1984, oltre mille progetti di moto e motori, ma soprattutto le tecnologie a tutt'oggi utilizzate, e rispettivamente il sistema desmodromico, il motore bicilindrico e il telaio a traliccio.\nDurante questo periodo la casa produsse 2 scooter, il Cruiser e il Brio, rispettivamente nel 1952 e 1963.\nIl controllo statale.\nA partire dal 1975 la Ducati pass\u00f2 sotto il controllo dello Stato italiano tramite l'EFIM, che cedette l'azienda nel 1978 alla VM Motori (anch'essa sotto controllo statale, facendo all'epoca parte della galassia Finmeccanica), che si occupava soprattutto di motori diesel industriali e automobilistici: questo, unito alle difficolt\u00e0 sul mercato patite dalla Casa per mano delle Case giapponesi (specialmente quello statunitense), videro l'azienda concentrarsi sulla produzione di motori diesel per conto della controllante e a toglier le moto dalla lista delle priorit\u00e0.\nRisultati di questi fattori furono il tracollo delle vendite, passate da 7000 moto vendute nel 1981 a meno di 2000 nel 1984, e il mancato rinnovo della gamma, che vide le \"Desmo a coppie coniche\" uscire di produzione nel 1982, la Pantah necessitare di un rinnovo e le \"Bicilindriche Desmo Parallele\" 350cc e 500cc non far breccia sul mercato: fu questo il periodo della bocciatura del progetto Ducati Bipantah.\nNel 1979 Finmeccanica aveva dato vita al raggruppamento diesel che affiancava la Ducati alla VM di Cento e di Trieste, la Isotta Fraschini di Bari e di Saronno e il Centro esperienze studi impiego diesel (Cesid), con una produzione motoristica diversificata.\nAltro effetto negativo della gestione statale fu lo stop all'impegno agonistico, ritenuto un \"lusso\" che non ci si poteva permettere, tanto che il ruolo di \"squadra corse\" della Ducati fu svolto dalla scuderia bolognese NCR (\"Nepoti Caracchi Rizzi\", poi \"Nepoti Caracchi Racing\"), col supporto dell'ing. Fabio Taglioni (Direttore tecnico Ducati) e di Franco Farn\u00e9 (Capo meccanico della squadra ufficiale): questo mise a repentaglio il futuro dell'azienda, che promuoveva la sua immagine grazie ai successi sportivi.\nNel frattempo, nei primi anni ottanta, la varesina Cagiva aveva stretto con la casa bolognese un accordo di fornitura dei motori Pantah per poter creare le proprie moto di grossa cilindrata: col tempo i rapporti si strinsero e nel 1985 i fratelli Claudio e Gianfranco Castiglioni acquistarono la Ducati dalla VM Motori, con l'idea di spostare la produzione delle moto a Varese, per lasciare a Borgo Panigale l'assemblaggio dei motori \"Pantah\".\nGli anni Cagiva.\nL'azienda varesina mantenne il controllo fino al 1996, anno in cui il Texas Pacific Group acquist\u00f2 il 51% delle azioni, e questo decennio fu caratterizzato da forti investimenti nelle competizioni, coi successi nelle gare Superbike a trainare le vendite dell'azienda.\nAnni recenti.\nIl Texas Pacific Group acquist\u00f2 il rimanente 49% della Ducati nel 1998; l'anno successivo l'azienda mut\u00f2 denominazione in Ducati Motor Holding SpA e il fondo texano colloc\u00f2 sul mercato oltre il 65% delle azioni possedute. Nello stesso anno fu organizzata la prima edizione del World Ducati Week (WDW): la settimana dedicata ai tifosi Ducatisti. In quell'occasione fu inaugurato il nuovo Museo Ducati, che raccoglie i veicoli da competizione dal Cucciolo fino alle moderne Desmosedici\nNel 2006 il marchio Ducati \u00e8 ritornato in mani italiane con l'acquisto da parte di Investindustrial Holdings, la finanziaria di Andrea Bonomi, di una quota consistente del capitale sociale.\nNel 2007 c'\u00e8 stato un ritorno all'utile, chiudendo con un giro d'affari di quasi 398 milioni di euro, in aumento del 30,5% rispetto ai 305 milioni dell'anno precedente. I principali azionisti dell'anno sono: Invest International Holdings Ltd., tramite World Motor S.A; Hospitals of Ontario Pension Plan, tramite World Motors White Sca; BS Investimenti SGR S.p.A, tramite World Motor Red Sca; Columbia Wanger Asset Management LP; Reach Capital Management LLC; Giorgio Seragnoli, tramite King S.p.A. 2008\nNel 2008 Ducati ha concesso il proprio marchio all'azienda italiana Onda Communication per la produzione di una linea di periferiche per la connessione internet tramite rete cellulare.\nIn seguito, per ragioni riorganizzative della catena di controllo dell'azienda, la finanziaria stessa e i suoi soci istituzionali hanno provveduto a un'OPA sulla totalit\u00e0 delle azioni ordinarie di Ducati non detenute. Al termine delle varie operazioni finanziarie, comprendenti operazioni di fusione per incorporazione, l'azienda ha cambiato i suoi dati fiscali senza peraltro cambiare la denominazione con cui \u00e8 conosciuta e il titolo Ducati \u00e8 stato ritirato dalla quotazione in Borsa alla fine del 2008.\nIl 18 aprile 2012 viene annunciata l'acquisizione di Ducati Motor Holding SpA da parte della Lamborghini Automobili S.p.A.: il gruppo Investindustrial emette un comunicato stampa che informa di aver raggiunto un accordo per la vendita della propria quota. Inoltre viene anche comunicato che gli investitori Hospitals of Ontario Pension Plan e BS Investimenti, hanno venduto anch'essi le loro partecipazioni in Ducati. In attesa di procedimenti burocratici e via libera definitivo, l'operazione ha ricevuto l'autorizzazione a procedere da parte dell'antitrust dell'Unione Europea nel giugno 2012. A operazioni ultimate la Ducati entr\u00f2 quindi a far parte del gruppo automobilistico Audi. A seguito della stessa operazione, la casa di elaborazione AMG (del gruppo Mercedes Benz), con cui Ducati aveva sviluppato una collaborazione da cui erano nati un modello esclusivo, la Ducati Diavel AMG, e una serie di altri prodotti commerciali, scioglie formalmente l'alleanza per \"acquisto della compagnia da parte di un produttore rivale\". Tutti i prodotti con il logo Ducati-AMG escono quindi di produzione.\nStoria della produzione.\nNel 1954 viene assunto l'ingegnere Fabio Taglioni (1920-2001), che caratterizzer\u00e0 le motociclette Ducati per tutta la seconda met\u00e0 del secolo.\nNel 1956 applica per la prima volta la distribuzione desmodromica ad un motore motociclistico: la Desmo 125 GP, che manca di poco la conquista dell'oro mondiale. Nel 1963 si cimenta con un prototipo destinato appositamente al mercato statunitense di sempre maggiore importanza per la casa; nasce cos\u00ec la Ducati Apollo 1260, che per\u00f2 rester\u00e0 un esemplare unico.\nNegli anni settanta sviluppa il motore bicilindrico per la 750 GT che diventa uno dei fiori all'occhiello della produzione della Casa di Borgo Panigale. Sempre negli stessi anni uno dei modelli di maggior successo della casa fu lo \"Scrambler\" dotato di motori monocilindrici da 125, 250, 350 e 450\u00a0cm\u00b3.\nTra le realizzazioni della casa bolognese \u00e8 possibile menzionare la 750 SS, introdotta nel 1974, la prima Ducati con motore a L di 90\u00b0, equipaggiata dal sistema desmodromico. Nel 1975 esce la 900SS, nel 1977 la Darmah, nel 1980 la Mike Hailwood Replica e nel 1982 la 900 S2. Il ciclo delle \"desmo coppie coniche\" si chiude nel 1986 con le 1000 (MHR e S2), prodotte in un numero limitato di esemplari, con la MHR che risulta il modello pi\u00f9 venduto di questa famiglia, con 7000 esemplari tra il 1979 e il 1986. La Pantah 500 venne introdotta nel 1979, disegnata sempre da Fabio Taglioni \u00e8 la prima Ducati del nuovo corso con il motore dotato di comando della distribuzione a cinghia, ma ancora a 2 valvole e raffreddamento ad aria. Da questo nuovo motore derivano tutti gli altri modelli giunti fino ai nostri giorni, vincitori su tutte le piste del mondo. Arriveranno presto la 750 F1 del 1985 (di cui verr\u00e0 allestita una versione \"Laguna Seca\" per celebrare la vittoria sulla pista californiana di Marco Lucchinelli che rimane l'ultima vittoria a pari cilindrata di un bicilindrico contro le quattro cilindri giapponesi nel mondiale per derivate di serie che diverr\u00e0 la attuale Superbike) e la Paso del 1986, prima moto da strada totalmente carenata, disegnata da Massimo Tamburini, uno dei due fondatori della Bimota. Di questi anni sono pure le poco fortunate custom della serie \"Indiana\" e le Cagiva Elefant con motore Ducati. La 851 progettata dall'ing. Massimo Bordi, presentata nel 1987, fu la capostipite delle moderne 4 valvole raffreddate a liquido, la prima ad adottare il motore Desmoquattro, basato sulla tesi di laurea dello stesso ing. Bordi; il Monster venne invece introdotto nel 1993, disegnato da Miguel Galluzzi e la 916 nel 1994, disegnata da Massimo Tamburini. Quest'ultima venne sviluppata negli anni seguenti con i nomi (derivati dall'aumento della cilindrata) di Ducati 996 e Ducati 998.\nNel 1997, ancora con il contributo di Miguel Galluzzi, la Ducati ha presentato la serie ST (sport-turismo) che si \u00e8 proposta come una serie di motociclette sportive dall'utilizzo pi\u00f9 fruibile, pi\u00f9 protettive e comode anche per il passeggero ed in grado di poter essere facilmente equipaggiabili con borse e bauletti per i bagagli necessari per affrontare lunghi viaggi. La serie ST comprende la ST2 (motore a 2 valvole di 944\u00a0cm\u00b3 raffreddato a liquido), la ST4 (916\u00a0cm\u00b3, quattro valvole), la ST4S/ST4S ABS (996\u00a0cm\u00b3, prima moto italiana ad essere equipaggiata con dispositivo ABS) e la ST3; la produzione di questa serie viene cessata nel 2007.\nUn'altra particolarit\u00e0 della casa emiliana \u00e8 quella di essere stata la prima a mettere in vendita una motocicletta solamente via internet, nel 2000 con la Ducati MH900e. Grazie al successo dell'iniziativa nasce una societ\u00e0 apposita destinata al commercio elettronico, la \"Ducati Com\".\nNel 2002 nasce la Ducati 999 (disegnata dal sudafricano Pierre Terblanche) che sancisce la fine della gloriosa serie 916, 996, 998 (l'ultima versione della 998 fu la Final Edition). La 999 non ottiene gli stessi entusiastici consensi delle sue progenitrici ma certo non sfigura nel mondiale superbike vincendo il titolo al suo primo anno di corse con l'inglese Neil Hodgson nel 2003 e successivamente con un altro inglese, James Toseland. Il dominio Ducati si interrompe nel 2005, con la vittoria di Suzuki con l'australiano Troy Corser, per poi continuare nel 2006 con l'australiano Troy Bayliss gi\u00e0 vincitore del titolo nel 2001 su Ducati 996.\nNel 2003 viene presentata la Ducati Multistrada \u00e8 una moto di categoria \"on/off-road\". Al momento della presentazione l'unica cilindrata offerta era di 1\u00a0000\u00a0cm\u00b3, \u00e8 stata affiancata nel 2005 dalla versione minore di 620\u00a0cm\u00b3, prodotte entrambe fino al 2006. Nel catalogo del 2007 sono presenti due versioni della Multistrada: la 1100 e la 1100 S che verranno prodotte fino al 2009.\nEntrambe montano un motore bicilindrico a L di 1078\u00a0cm\u00b3 da 95 CV. Lo stesso motore equipaggia la Ducati Hypermotard, con la differenza che nel motore di quest'ultima la frizione \u00e8 a secco. La versione base \u00e8 disponibile in una sola colorazione, rossa, mentre per la versione S esistono anche le colorazioni nera e bianco perla.\nNel 2010 \u00e8 stata presentata la seconda serie, con un design completamente rivisto e nella nuova cilindrata da 1200\u00a0cm\u00b3, questa nuova serie viene sempre presentata nelle due versioni \"base\" e \"S\". Per quanto riguarda un particolare il Multistrada torna al passato, utilizzando 1 candela per cilindro anzich\u00e9 il sistema dual spark; inoltre guadagna il basamento Vacural che le fa perdere qualche kg, pi\u00f9 altre parti che limano ancora il peso, inoltre la strumentazione \u00e8 come quella della Ducati Streetfighter\nNel 2005 viene presentata la nuova serie SportClassic che inizialmente consta di due modelli: la PaulSmart 1000LE e la Sport1000, entrambe prodotte nella serie versione monoposto. A partire dal 2006 la gamma SportClassic viene ulteriormente ampliata con i modelli Sport1000 Biposto e GT1000, mentre nel 2007 viene presentata la Sport1000S. La gamma SportClassic, disegnata sempre da Pierre Terblanche, si colloca nel segmento delle moto \"modern classic\", cio\u00e8 moto che seppur mantenendo contenuti tecnici moderni, riprendono per forme e grafica le moto Ducati prodotte negli anni '70, quali la 750 SS o la 750 GT. Tutte le moto della gamma sono dotate del propulsore a L a due valvole con comando desmodromico da 992cc.\nSempre nel 2006, in linea con quanto dichiarato dal presidente Minoli al World Ducati Week 2004, \u00e8 stata presentata la versione stradale della Desmosedici, la moto che corre nel motomondiale classe MotoGP: si chiama Desmosedici RR, prima moto stradale sul mercato strettamente derivata da un prototipo da corsa.\nIl 2007 invece vede due novit\u00e0 nella gamma della casa di Borgo Panigale. La prima \u00e8 l'erede della 999: si chiama 1098, declinata nelle versioni 1098, 1098s e 1098s Tricolore, \u00e8 dotata di un motore bicilindrico stradale che eroga 160cv; la seconda \u00e8 la Hypermotard, con cui Ducati scende nel campo delle supermotard.\nAlla fine del 2007 viene messa in produzione anche la versione R della 1098. La 1098R, con una cilindrata di 1198.4cc eroga una potenza di 180\u00a0CV (132.4\u00a0KW) a 9750\u00a0giri/min per 165\u00a0kg di peso complessivo.\nNel 2008, dopo 15 anni di onorato servizio, il Monster viene rimpiazzato da un nuovo modello denominato Monster 696 che sostituisce il vecchio Monster 695 completamente ridisegnato con una nuova impronta stilistica e soluzioni tecnica d'avanguardia come le pinze dei freni radiali Brembo, i tubi dei freni di tipo aeronautico, il cruscotto completamente digitale e la frizione ATPC antisaltellamento.\nA maggio 2008 l'autorevole rivista di settore \"Motociclismo\", attraverso la partecipazione popolare dei propri lettori, incorona la Ducati come il costruttore di moto sportive per antonomasia riempiendo il podio nella sezione sportive con i modelli 1098, Desmosedici RR e 848. Altri riconoscimenti si hanno nelle sezioni supermotard (primo con la Hypermotard) e naked (seconda con la Monster 696).\nNel gennaio 2012, dopo la presentazione all'EICMA di Milano, entra in catena di produzione il nuovo modello stradale di punta, la Ducati 1199 Panigale.\nA novembre 2014, viene presentato all'EICMA la nuova \"1299 Panigale\", che sostituisce la vecchia 1199 Panigale (che viene tuttavia rinnovata nella versione Panigale R per poter essere utilizzata nel mondiale superbike).\nIn occasione dell'Intermot 2016, dopo aver ampliato la gamma Scrambler, Ducati presenta la SuperSport, una sportiva \"quotidiana\" da 937cc e capace di erogare ben 113 cv. Dotata di una buona autonomia, in virt\u00f9 del serbatoio da 16 litri, la \"piccoletta\" di Borgo Panigale monta l'ultima versione del traliccio Ducati, capace quest'ultimo e di aumentarne la maneggevolezza e di ridurne considerevolmente il peso (210 kg). A novembre 2020 viene annunciata la nuova versione conforme alla normativa anti-inquinamento Euro 5, ed equipaggiata con controlli elettronici basati sulle informazioni provenienti dalla piattaforma inerziale a 6 assi di Bosch, in grado di rilevare istantaneamente angolo di rollio, di imbardata e di beccheggio della moto nello spazio.\nNel 2017 la casa di Borgo Panigale rivoluziona il suo top di gamma lanciando la Panigale V4, in totale rottura col passato, viene realizzata sulla base del nuovo motore quattro cilindri a V di 90\u00b0 denominato Desmosedici Stradale di 1100 cc di derivazione MotoGP in grado di erogare fino a 214 CV, che con il telaio \"Front Frame\", un design pi\u00f9 acuto e la nuova elettronica basato su piattaforma inerziale Bosch a 6 assi ne fanno un punto di riferimento per il settore delle supersportive. In seguito sulla base del progetto vengono lanciate anche la naked Streetfighter V4 (2019) e l'enduro Multistrada V4 (2021). \nL'azienda Ducati.\nLa societ\u00e0 \u00e8 controllata da \"Automobili Lamborghini S.p.A.\" dal 7 agosto 2012.\nDati legali.\nDenominazione: Ducati Motor Holding S.p.A.\nSede legale: Via Cavalieri Ducati 3 - 40132 - Bologna\nCodice Fiscale: 05113870967\nPartita IVA: 05113870967\nConsiglio d'amministrazione.\nConsiglio d'amministrazione in carica al 18 marzo 2013.\nDati economici e finanziari.\nDal bilancio al 31 dicembre 2006, il gruppo Ducati ha un capitale investito consolidato di circa 473,8 milioni di Euro, con un patrimonio netto di circa 190,4 milioni di Euro, un fatturato consolidato di circa 304,8 milioni di Euro ed una perdita netta consolidata di circa 8,5 milioni di Euro.\nPer quanto riguarda la sola capogruppo, il capitale investito ammonta a circa 447,6 milioni di Euro, con un patrimonio netto di circa 195,5 milioni di Euro, un fatturato di circa 257,6 milioni di Euro ed una perdita netta di circa 20 milioni di Euro.\nAl 31 dicembre 2011 il gruppo Ducati occupava 1135 dipendenti, di cui 960 in organico alla capogruppo.\nLe vendite di motocicli Ducati sono diffuse a livello mondiale e vengono effettuate soprattutto attraverso le societ\u00e0 controllate. I principali mercati nel 2006 sono stati:\nItalia e Stati Uniti rappresentano quindi quasi il 50% del totale del fatturato."}
{"id": "1427031", "revid": "599013", "url": "https://it.wikipedia.org/wiki?curid=1427031", "title": "S48", "text": ""}
{"id": "1427034", "revid": "599013", "url": "https://it.wikipedia.org/wiki?curid=1427034", "title": "S49", "text": ""}
{"id": "1427036", "revid": "1305772", "url": "https://it.wikipedia.org/wiki?curid=1427036", "title": "S50", "text": ""}
{"id": "1427038", "revid": "1305772", "url": "https://it.wikipedia.org/wiki?curid=1427038", "title": "S51", "text": ""}
{"id": "1427039", "revid": "1305772", "url": "https://it.wikipedia.org/wiki?curid=1427039", "title": "S52", "text": ""}
{"id": "1427040", "revid": "1305772", "url": "https://it.wikipedia.org/wiki?curid=1427040", "title": "S53", "text": ""}
{"id": "1427042", "revid": "599013", "url": "https://it.wikipedia.org/wiki?curid=1427042", "title": "S54", "text": ""}
{"id": "1427043", "revid": "1305772", "url": "https://it.wikipedia.org/wiki?curid=1427043", "title": "S55", "text": ""}
{"id": "1427044", "revid": "1305772", "url": "https://it.wikipedia.org/wiki?curid=1427044", "title": "S56", "text": ""}
{"id": "1427046", "revid": "1305772", "url": "https://it.wikipedia.org/wiki?curid=1427046", "title": "S57", "text": ""}
{"id": "1427049", "revid": "1305772", "url": "https://it.wikipedia.org/wiki?curid=1427049", "title": "S58", "text": ""}
{"id": "1427051", "revid": "1305772", "url": "https://it.wikipedia.org/wiki?curid=1427051", "title": "S59", "text": ""}
{"id": "1427053", "revid": "1305772", "url": "https://it.wikipedia.org/wiki?curid=1427053", "title": "S60", "text": ""}
{"id": "1427056", "revid": "1305772", "url": "https://it.wikipedia.org/wiki?curid=1427056", "title": "S61", "text": ""}
{"id": "1427060", "revid": "767487", "url": "https://it.wikipedia.org/wiki?curid=1427060", "title": "Valtimo", "text": "Valtimo \u00e8 un comune finlandese di 2.438 abitanti (dato 2012), situato nella regione della Carelia settentrionale."}
{"id": "1427062", "revid": "1305772", "url": "https://it.wikipedia.org/wiki?curid=1427062", "title": "S62", "text": ""}
{"id": "1427064", "revid": "1305772", "url": "https://it.wikipedia.org/wiki?curid=1427064", "title": "S63", "text": ""}
{"id": "1427067", "revid": "228587", "url": "https://it.wikipedia.org/wiki?curid=1427067", "title": "Galotxa", "text": "La galotxa \u00e8 una specialit\u00e0 sferistica di palla valenciana.\nRegolamento.\nQuest'attivit\u00e0 atletica si pratica prevalentemente su pubbliche strade e in alcuni tipi di sferisterio, al coperto o all'aperto, che sui muri laterali hanno ringhiere e tettoie artificiali. Due squadre di tre giocatori ciascuna si affrontano su un campo, lungo 50\u00a0m e largo 8\u00a0m, diviso da due reti distanziate, poste a 1,8\u00a0m dal suolo, sulle quali deve passare la palla colpita con una mano a volo o al primo rimbalzo. La palla in cuoio bovino ha diametro di 4,2\u00a0cm, circonferenza di 13,8\u00a0cm e peso di 40-42 g. Il punteggio \u00e8 diviso in giochi: ogni gioco realizzato vale 5 punti e per vincere un gioco si devono totalizzare 4 punti. Chi totalizza 14 giochi, che valgono in totale 70 punti, vince la partita.\nVoci correlate.\nPalla valenciana"}
{"id": "1427068", "revid": "125842219", "url": "https://it.wikipedia.org/wiki?curid=1427068", "title": "Carlo II di Borbone", "text": "Origine.\nSia secondo lo storico e genealogista francese, Pierre de Guibours, detto P\u00e8re Anselme de Sainte-Marie o pi\u00f9 brevemente P\u00e8re Anselme, nel suo\"Histoire g\u00e9n\u00e9alogique et chronologique de la maison royale de France\", che secondo lo scrittore e uomo politico, originario del borbonese, Simon de Coiffier de Moret, nel suo \"Histoire du Bourbonnais et des Bourbons qui l'ont poss\u00e9d\u00e9, Volume 1\", Carlo era il figlio maschio terzogenito del quinto duca di Borbone, il quarto duca d'Alvernia, Conte di Clermont e conte di Forez, Carlo I e della moglie, Agnese di Borgogna, che, ancora secondo P\u00e8re Anselme, era figlia del conte di Nevers, Duca di Borgogna, conte di Borgogna (Franca Contea), Artois e Fiandre, Giovanni senza Paura e della moglie, Margherita, figlia del duca di Baviera-Straubing Alberto I, conte di Hainaut e di Olanda e di Margherita di Brieg.&lt;br&gt;Carlo I di Borbone, sia secondo P\u00e8re Anselme, che secondo Simon de Coiffier de Moret, era il figlio primogenito del quarto Duca di Borbone, Conte di Clermont e conte di Forez, Giovanni I e della moglie, la duchessa d'Alvernia e contessa di Montpensier, Maria di Berry, che, sempre secondo P\u00e8re Anselme era la figlia quartogenita del duca di Berry e d'Alvernia e conte di Poitiers e Montpensier, Giovanni di Francia (1340 \u2020 1416) e della prima moglie Giovanna d'Armagnac (24 giugno 1346-1387).\nBiografia.\nInfanzia e giovent\u00f9.\nSecondo P\u00e8re Anselme, Carlo era nato nel 1434 circa ed era stato avviato ad una vita ecclesiastica, era canonico e consigliere dell'arcidiocesi di Lione, e, nel 1446, divenne arcivescovo di Lione, come risulta da alcuni documenti; fu sotto tutela per diversi anni.\nCarlo era gi\u00e0 arcivescovo, quando suo padre, Carlo I, mor\u00ec il 4 dicembre 1456 e fu tumulato nella chiesa del Priorato di Souvigny.&lt;br&gt;A Carlo I succedette suo fratello maggiore, Giovanni (1427-1488), come Giovanni II.&lt;br&gt;Carlo in quel periodo fu anche padrino del figlio di Luigi, erede del trono di Francia.\nCarlo per\u00f2 segu\u00ec il fratello, Giovanni II quando si un\u00ec alla Lega del bene pubblico e quando il re di Francia Luigi XI, invase i feudi del fratello, ritenendolo capo della rivolta, Carlo si trov\u00f2 a combattere a fianco del fratello, comandando le truppe alla difesa di Moulins.&lt;br&gt;Dopo essersi riappacificato con Luigi XI, Carlo cerc\u00f2 di mettere pace tra il re ed il duca di Borgogna, Carlo il Temerario, di cui era cugino primo, mentre era cognato di Anna di Beaujeu, figlia di Luigi XI.&lt;br&gt;Carlo fece da intermediario anche tra Luigi XI ed il duca di Bretagna, Francesco II.\nCarriera ecclesiastica.\nOltre che essere arcivescovo di Lione, non pi\u00f9 sotto tutela, negli ultimi anni del regno del re di Francia, Carlo VII, Carlo era diventato abate dell'abbazia di Vedasto di Arras e della chiesa di saint-Austremoine a Issoire; divenne poi priore della chiesa di Souvigny e abate commendatario dell'Ordine di Grandmont.Carlo era cugino del re di Francia Luigi XI, e quest'ultimo manovr\u00f2 per far nominare Carlo di Borbone legato pontificio ad Avignone. Il papa Paolo II rifiut\u00f2, ma il suo successore Sisto IV lo conferm\u00f2 arcivescovo di Lione, e il 2 aprile 1472 la promessa di una berretta cardinalizia, ma non il titolo di legato, che Carlo in pratica esercitava dal 1465.&lt;br&gt;Ma, il 21 febbraio 1476, la sua posizione venne assegnata a Giuliano Della Rovere, futuro papa Giulio II e nipote di Sisto IV, compensata dalla nomina di Amministratore apostolico di Clermont e poi della nomina a cardinale \n, il 18 dicembre 1476.\nDuca di Borbone e morte.\nSuo fratello, Giovanni II, che dal 1483 era anche connestabile di Francia, mor\u00ec il primo aprile 1488, a Moulins, e fu tumulato nella chiesa del Priorato di Souvigny.&lt;br&gt;Non avendo Giovanni II discendenza legittima, ed essendo gi\u00e0 morto il fratello maschio secondogenito, Filippo, a Giovanni II succedette Carlo, cardinale e arcivescovo di Lione.&lt;br&gt;Questa successione non fu gradita dalla cognata, Anna di Beaujeu, reggente del regno di Francia, che occup\u00f2 alcuni territori e fece pressione affinch\u00e9 Carlo cedesse i titoli a Pietro, fratello di Carlo e marito di Anna; fu raggiunta l'intesa che a Carlo spettava una pensione annua e che tenesse il Beaujolais e Pietro gli succedesse nei titoli come Pietro II.&lt;br&gt;La trattativa era appena conclusa che Carlo II di Borbone mor\u00ec a Lione, in Francia, il 13 settembre 1488. Come concordato gli succedette il fratello Pietro, come Pietro II.\nFigli.\nDa un'amante, Gabriella Bartine, ebbe una figlia:\nGenealogia episcopale.\nLa genealogia episcopale \u00e8:"}
{"id": "1427069", "revid": "22475", "url": "https://it.wikipedia.org/wiki?curid=1427069", "title": "Antologia di Planude", "text": "L'Antologia di Planude \u00e8 una raccolta di poesie della fine del XIII secolo, compilata dal monaco e grammatico bizantino Massimo Planude, che conserva quasi 2400 epigrammi.\nGiunse in Europa grazie al cardinale Bessarione, il quale destin\u00f2 i suoi libri alla Biblioteca nazionale Marciana di Venezia. In Italia venne pubblicata per la prima volta nel 1494 da Giano Lascaris a Firenze.\nStruttura.\nL'opera \u00e8 conservata in tre manoscritti principali: il primo, autografo, \u00e8 conservato nella Biblioteca nazionale Marciana di Venezia (manoscritto greco numero 481) e risale al 1299, gli altri due sono stati scritti sotto la supervisione di Planude e si trovano a Londra (B.M. Add. 16409) e Parigi (Biblioth\u00e8que Nationale, manoscritto greco 2744), entrambi del 1300/1305; il manoscritto francese, frammentario, costituisce la versione definitiva dell'opera. Nel manoscritto veneziano gli epigrammi sono divisi in due parti, indizio del fatto che Planude utilizz\u00f2 due fonti per la propria raccolta, entrambi affini all\"Antologia Palatina\" e all'antologia di Kephalas; solo 388 epigrammi non sono inclusi nella \"Palatina\": essi costituiscono la cosiddetta Appendice planudea nelle edizioni moderne dell\"Antologia greca\" come XVI libro.\nGli epigrammi sono raccolti in sette libri: epigrammi epidittici, satirici, funerari, \"ecphrasis\", l\"echphrasis di Cristodoro di Coptos\", epigrammi votivi ed epigrammi amorosi; in ciascun libro gli epigrammi sono suddivisi in capitoletti tematici ordinati alfabeticamente."}
{"id": "1427070", "revid": "1305772", "url": "https://it.wikipedia.org/wiki?curid=1427070", "title": "S64", "text": ""}
{"id": "1427074", "revid": "287204", "url": "https://it.wikipedia.org/wiki?curid=1427074", "title": "S65", "text": ""}
{"id": "1427078", "revid": "287204", "url": "https://it.wikipedia.org/wiki?curid=1427078", "title": "S66", "text": ""}
{"id": "1427082", "revid": "287204", "url": "https://it.wikipedia.org/wiki?curid=1427082", "title": "S67", "text": ""}
{"id": "1427089", "revid": "287204", "url": "https://it.wikipedia.org/wiki?curid=1427089", "title": "S69", "text": ""}
{"id": "1427091", "revid": "1543377", "url": "https://it.wikipedia.org/wiki?curid=1427091", "title": "Osservatorio Lick", "text": "L'osservatorio Lick \u00e8 un osservatorio astronomico di propriet\u00e0 dell'Universit\u00e0 della California.\n\u00c8 situato sulla sommit\u00e0 del monte Hamilton a una quota di 1283 m, a est di San Jose, California. L'osservatorio \u00e8 gestito dallo staff scientifico dell'Universit\u00e0 della California, Santa Cruz sin dalla met\u00e0 degli anni sessanta.\nStoria.\nCostruito tra il 1876 e il 1887 per volere di James Lick (ivi sepolto) e al prezzo di 700.000 $ (pari a circa $ 22milioni $ del 2014), contenne per lungo tempo (dal 1888 al 1897) il telescopio rifrattore pi\u00f9 grande al mondo (914 millimetri), prima della costruzione dell'osservatorio Yerkes. Nel 1888 fu acquisito dall'Universit\u00e0 della California e divenne il primo osservatorio di montagna del mondo a essere permanentemente occupato. Il primo direttore fu Edward Singleton Holden.\nIn seguito furono aggiunti altri telescopi pi\u00f9 potenti, tra cui nel 1959 il C. Donald Shane Telescope, un telescopio riflettore da 3 metri di diametro. Pi\u00f9 recente \u00e8 la costruzione dell'Automated Planet Finder, un telescopio da 2,4 metri di diametro impiegato esclusivamente per la ricerca di pianeti extrasolari.\nIl luogo ha permesso delle eccellenti osservazioni, per via della quota, del bassissimo inquinamento luminoso e ambientale e delle ottime condizioni atmosferiche (circa 300 giorni all'anno senza copertura nuvolosa).\nIn estate 2020 alcuni furiosi incendi causati da tempeste climatiche hanno devastato le aree prospicienti l'osservatorio, compromettendo alcune residenze di pertinenza che hanno subito gravi danni da incendio e acqua. Le aree circostanti, compreso il campus universitario sono state temporaneamente evacuate\nScoperte principali.\nDall'osservatorio Lick sono state fatte molte scoperte. Ecco le pi\u00f9 significanti:"}
{"id": "1427093", "revid": "287204", "url": "https://it.wikipedia.org/wiki?curid=1427093", "title": "S70", "text": ""}
{"id": "1427097", "revid": "287204", "url": "https://it.wikipedia.org/wiki?curid=1427097", "title": "S71", "text": ""}
{"id": "1427103", "revid": "287204", "url": "https://it.wikipedia.org/wiki?curid=1427103", "title": "S72", "text": ""}
{"id": "1427105", "revid": "287204", "url": "https://it.wikipedia.org/wiki?curid=1427105", "title": "S73", "text": ""}
{"id": "1427107", "revid": "287204", "url": "https://it.wikipedia.org/wiki?curid=1427107", "title": "S74", "text": ""}
{"id": "1427108", "revid": "6923", "url": "https://it.wikipedia.org/wiki?curid=1427108", "title": "Francesco Angelo Dess\u00ec", "text": "Biografia.\n Laureato in Leggi a Cagliari, si dedic\u00f2 alla professione di avvocato. Della sua attivit\u00e0 forense resta la memoria intitolata \"Consulta legal \u00e0 favor de D.a Francisca Lanza viuda del marqu\u00e9s de Laconi D. Franc. De Castelv\u00ec sobre posesion de los benes de su marido\", stampata a Cagliari nel 1631.\nNoto soprattutto per la munificenza e la generosit\u00e0, utilizz\u00f2 le sue moltissime ricchezze a beneficio degli altri. Molto legato ai Gesuiti, con le sue donazioni contribu\u00ec, a Cagliari, a fondare, e ornare con dipinti e marmi preziosi, la relativa Chiesa del Noviziato, poi diventata chiesa di San Michele, in Stampace. Contribu\u00ec anche, col suo lascito testamentario, alla fondazione dell'Ospedale Civile. Nel corridoio circolare di quest'ultimo \u00e8 collocata una sua statua in marmo per ricordarne la generosa contribuzione.\n\u00c8 documentata anche una breve carriera politica:\nnel 1660 fu \"Terzo consigliere\" della citt\u00e0 di Cagliari e nel 1662 \"Secondo consigliere\".\nIl 20 agosto 1712 le sue ceneri furono trasportate nella suddetta chiesa e collocate nella parete sinistra del presbiterio, con un apposito mausoleo marmoreo corredato da un'iscrizione che, oltre alla data della traslazione, ne ricorda le gesta onorevoli: \"\u2026 Aristide per probit\u00e0\u2026..pi\u00f9 ricco di Creso \u2026 pi\u00f9 munifico di Davide \u2026 pi\u00f9 liberale di Augusto\u2026\"."}
{"id": "1427109", "revid": "121837", "url": "https://it.wikipedia.org/wiki?curid=1427109", "title": "Osservatorio di Lick", "text": ""}
{"id": "1427111", "revid": "287204", "url": "https://it.wikipedia.org/wiki?curid=1427111", "title": "S75", "text": ""}
{"id": "1427115", "revid": "1186766", "url": "https://it.wikipedia.org/wiki?curid=1427115", "title": "S76", "text": ""}
{"id": "1427118", "revid": "3082", "url": "https://it.wikipedia.org/wiki?curid=1427118", "title": "Antologia planudea", "text": ""}
{"id": "1427120", "revid": "287204", "url": "https://it.wikipedia.org/wiki?curid=1427120", "title": "S78", "text": ""}
{"id": "1427121", "revid": "1305772", "url": "https://it.wikipedia.org/wiki?curid=1427121", "title": "S80", "text": ""}
{"id": "1427123", "revid": "287204", "url": "https://it.wikipedia.org/wiki?curid=1427123", "title": "S84", "text": ""}
{"id": "1427126", "revid": "767487", "url": "https://it.wikipedia.org/wiki?curid=1427126", "title": "Anna Maria Falchi Massidda", "text": "Biografia.\nDonna Anna Maria Falchi (o Falqui) nacque a Bortigali nell'agosto 1824, da don Efisio e donna Maria Giuseppa Passino. Era quindi di famiglia nobile e benestante. Questa condizione privilegiata le aveva garantito un buon livello di istruzione, che certamente influ\u00ec sulla sua produzione letteraria. Spos\u00f2 nel 1843 don Pietro Paolo Massidda (1812/1897), un ricco possidente di Santulussurgiu, che la segu\u00ec a Bortigali, divendone anche sindaco, verso il 1850 e dal 1883 al 1887. Dal matrimonio nacquero cinque figli: Efisio, Caterina, Nicol\u00f2, battista, Giomaria, Giuseppa Antonia. Mor\u00ec a Bortigali, relativamente giovane, la sera di Natale del 1873, nella propria abitazione posta in Via Nazionale\nLe opere.\nSotto il suo nome ci sono state tramandate sedici \u201c\"Glossas\"\u201d e tre \u201c\"Muttos\"\u201d, grazie soprattutto ai quaderni manoscritti di Vittorio Mura di Santu Lussurgiu e Raimondo Pili di Seneghe. La poesia che le ha dato maggiore notoriet\u00e0 \u00e8 sicuramente \u201c\"Lenta sonat sa campana\"\u201d, citata da Nichita Ordioni Siotto in un articolo de Il Giornale d'Italia del 16 aprile 1925 e pubblicata in riviste di poesia sarda. Ma in tutte, come dice Giovanna Cerina \nLa biblioteca di Bortigali, nel 1999, ne ha curato la raccolta, con la pubblicazione del libro \"Glossas\", curato da Giovanna Cerina, col testo critico di Maurizio Virdis e con le traduzioni di Duilio Caocci."}
{"id": "1427127", "revid": "287204", "url": "https://it.wikipedia.org/wiki?curid=1427127", "title": "S85", "text": ""}
{"id": "1427134", "revid": "287204", "url": "https://it.wikipedia.org/wiki?curid=1427134", "title": "S92", "text": ""}
{"id": "1427136", "revid": "287204", "url": "https://it.wikipedia.org/wiki?curid=1427136", "title": "Arcidiocesi di Cordoba", "text": ""}
{"id": "1427137", "revid": "1543377", "url": "https://it.wikipedia.org/wiki?curid=1427137", "title": "WinAce", "text": "WinAce \u00e8 un programma di archiviazione e compressione file. Usa il formato di file ACE, ma supporta anche altri tipi.\nEsiste anche una versione ad interfaccia a riga di comando per MS-DOS chiamata Commandline ACE."}
{"id": "1427141", "revid": "1573940", "url": "https://it.wikipedia.org/wiki?curid=1427141", "title": "Battistero di Cremona", "text": "Il battistero di San Giovanni Battista \u00e8 il battistero di Cremona, situato accanto al duomo della citt\u00e0. \u00c8 alto 34 metri e ha un diametro di 20,50 metri; la pianta dell'edificio \u00e8 ottagonale, con riferimento numerologico all'otto (che era l'unione del sette, il tempo, pi\u00f9 l'uno, Dio, quindi simboleggiava eternit\u00e0. Si tratta quindi di un numero escatologico).\nStoria.\nFu iniziato nel 1167 in muratura di laterizi; nel 1370 vi venne posta la statua bronzea dell'arcangelo Gabriele che si pu\u00f2 ammirare presso la volta. Notevole fu lo sforzo di creare la copertura a cupola, che anticip\u00f2 di circa due secoli la famosa cupola di Santa Maria del Fiore.\nFu comunque solo durante l'epoca rinascimentale, dopo alcuni restauri ed ampliamenti, che la costruzione ha assunto il suo aspetto attuale (furono rifatte, tra l'altro, la pavimentazione, la copertura in marmo di alcune pareti ed il tetto con la volta).\nDescrizione.\nEsterno.\nL'esterno aveva originariamente tre porte, ma quelle sud ed est vennero chiuse nel 1592; oggi resta solo quella nord, affacciata sulla piazza, composta da un portico con due leoni stilofori, similmente al protiro del Duomo.\nLa copertura \u00e8 in marmo, che riprende la facciata del duomo, ma solo su alcuni lati, mentre sugli altri \u00e8 in laterizio a vista. Nella fascia superiore corre una galleria con archetti a tutto sesto, tipicamente romanica, che riprende sempre elementi della vicina cattedrale.\nSul lato meridionale sono murate le unit\u00e0 di misura cittadine fissate nel 1388.\nInterno.\nLa luce penetra all'interno da una doppia serie di bifore sovrapposte e dalla lucerna alla sommit\u00e0 della cupola.\nSu ciascuna parete sono appoggiate due colonne, come sobria decorazione sullo sfondo del laterizio. Infine si aprono in alto una serie di balconate tutto intorno.\nIl battistero ospita un fonte battesimale cinquecentesco, che troneggia al centro dell'interno con la sua grande cisterna, ottagonale come la pianta dell'edificio: si tratta di un blocco monolitico di marmo rosso di Sant'Ambrogio di Valpolicella presso Verona, opera di Lorenzo Trotti (1527). Il fonte \u00e8 coronato da una statua lignea dorata del \"Cristo risorto\".\nL'interno \u00e8 inoltre abbellito da un crocifisso trecentesco, posto sull'altare opposto all'entrata da una confraternita nel 1697. Ai lati sono presenti altri due altari, a sinistra con una \"Madonna Addolorata\", attribuita a Giacomo Bertesi, e quello di destra, dedicato a san Biagio, fatto costruire dalla confraternita cittadina dei cardatori lanieri tra il 1592 e il 1599.\nSono presenti anche due statue di legno raffiguranti \"san Filippo Neri\" e il \"san Giovanni Battista\", opere di Giovanni Bertesi, e altre statue e frammenti risalenti all'epoca medievale."}
{"id": "1427146", "revid": "117126531", "url": "https://it.wikipedia.org/wiki?curid=1427146", "title": "Lungo telegramma", "text": "Il lungo telegramma \u00e8 un documento importantissimo dal quale prende spunto la Dottrina Truman e il conseguente Piano Marshall.\nStoria.\nGeorge F. Kennan, incaricato d'affari degli Stati Uniti nell'ambasciata di Mosca, a seguito del discorso del Bolshoi tenuto da Stalin il 9 febbraio 1946, invi\u00f2 in patria un lunghissimo telegramma in cui si descriveva la situazione dell'Unione Sovietica in quel momento e le sue relazioni internazionali.\nKennan spieg\u00f2 che l'URSS voleva espandersi in tutte le direzioni fino ad arrivare al Mediterraneo e che questa sua politica sarebbe stata una diretta minaccia agli USA e a tutte le societ\u00e0 democratiche. Il telegramma fu immediatamente recepito dal governo USA, che lo us\u00f2 come base di partenza per la politica degli anni successivi, abbandonando l'isolazionismo e rimanendo in Europa come baluardo contro l'URSS.\nLa pubblicazione.\nI contenuti del telegramma furono riversati, l'anno dopo, in un articolo firmato \"X\" e intitolato \"The Sources of Soviet Conduct\", sulla rivista Foreign Affairs nel luglio 1947. La teoria in essa espressa, quella del cosiddetto \"containment\", fu oggetto di critica da parte di Walter Lippman, ma ispir\u00f2 la politica estera statunitense per diversi decenni."}
{"id": "1427153", "revid": "16066", "url": "https://it.wikipedia.org/wiki?curid=1427153", "title": "Win Ace", "text": ""}
{"id": "1427154", "revid": "88740", "url": "https://it.wikipedia.org/wiki?curid=1427154", "title": "Olimpiade Popolare", "text": "L'Olimpiade Popolare (in catalano: \"Olimp\u00edada Popular\"; in spagnolo: \"Olimpiada Popular\"), organizzata dal governo spagnolo del Fronte Popolare e dal Governo della Catalogna e programmata a Barcellona dal 19 al 26 luglio 1936, venne indetta come contromanifestazione rispetto agli XI Giochi Olimpici, ospitati a Berlino dalla Germania nazista. L'evento non pot\u00e9 tuttavia avere luogo a causa dello scoppio della guerra civile spagnola.\nL'invito per l'Olimpiade Popolare fu rivolto a parecchie nazioni in tutto il mondo e la manifestazione si sarebbe dovuta concludere sei giorni prima dell'inizio delle olimpiadi di Berlino; il villaggio olimpico fu allestito in vari alberghi. Il programma dei giochi comprendeva, oltre alle classiche discipline sportive, anche competizioni di scacchi, danze popolari, musica e teatro. Circa 6.000 atleti da 22 nazioni diverse si iscrissero all'Olimpiade Popolare, ma la maggior parte era proveniente da Stati Uniti, Regno Unito, Paesi Bassi, Belgio, Cecoslovacchia, Danimarca, Norvegia, Svezia ed Algeria (allora sotto controllo francese); un caso particolare era poi quello delle squadre tedesca e italiana, formate da atleti in esilio. Di tutti i partecipanti, molti furono mandati da sindacati, unioni di lavoratori e partiti socialisti e comunisti. "}
{"id": "1427161", "revid": "16066", "url": "https://it.wikipedia.org/wiki?curid=1427161", "title": "WinACE", "text": ""}
{"id": "1427165", "revid": "132266", "url": "https://it.wikipedia.org/wiki?curid=1427165", "title": "Ra\u00fal Francisco Primatesta", "text": ""}
{"id": "1427168", "revid": "768068", "url": "https://it.wikipedia.org/wiki?curid=1427168", "title": "Lingua greca bizantina", "text": "Il greco bizantino o medievale \u00e8 la variante di lingua greca diffusasi nel corso del Medioevo nell'Impero bizantino ed in seguito in altri paesi come oggetto di studio. Fino all'et\u00e0 giustinianea ricevette influenze dal latino, all'epoca lingua ufficiale dell'Impero romano d'Oriente, e, successivamente, anche dagli idiomi slavi e neolatini (e in particolare dal francese e dal veneto, soprattutto in et\u00e0 basso-medievale).\nStoria.\nIl greco bizantino si inizi\u00f2 a delineare ben prima della nascita di Costantinopoli, con la formazione della cosiddetta \u03ba\u03bf\u03b9\u03bd\u03ae (\"koin\u00e8\" nella pronuncia antica, \"kin\u00ec\" in quella moderna) che presentava numerose semplificazioni rispetto agli idiomi parlati nell'antica Grecia delle \"poleis\". La pronuncia dei bizantini corrispondeva gi\u00e0 in larga misura a quella moderna.\nLa semplificazione pi\u00f9 eclatante presente in greco bizantino \u00e8 la mutazione della pronuncia con la prevalenza assoluta del suono \"i\". Quest'ultimo, sin dalla tarda et\u00e0 ellenistica, poteva infatti essere reso dal dittongo \u03b5\u03b9 e dalle vocali \u03b7 e \u03b9 (\u03c5\u03b9, \u03bf\u03b9 e \u03c5 furono /y/ fino al X secolo). Inoltre, il dittongo \u03b1\u03b9 veniva letto \"e\".\nL'umanista che raccolse la pronuncia bizantina fu il tedesco Johannes Reuchlin. I greci oggi pronunciano il greco antico esattamente come il greco moderno. \nLa pronuncia pi\u00f9 antica (\"restituta\" o \"erasmiana\"), riscoperta grazie agli studi dello studioso olandese Erasmo da Rotterdam, \u00e8 tuttora di gran lunga la pi\u00f9 seguita fuori dalla Grecia. Ciononostante, le parole greche rimaste nella liturgia cattolica (per esempio l'invocazione \"Kyrie eleison\", \u039a\u03cd\u03c1\u03b9\u03b5 \u1f10\u03bb\u03ad\u03b7\u03c3\u03bf\u03bd) vengono pronunciate seguendo la fonetica del greco bizantino. La pronuncia erasmiana \u00e8 stata tuttavia superata dalle ricerche dei linguisti a partire dal XIX secolo, che hanno descritto con maggior precisione l'evoluzione della fonologia del greco.\nAnche gli spiriti e i vari tipi di accento non si sentivano pi\u00f9 nella pronuncia bizantina (da un processo iniziato nella koin\u00e8) e nel greco moderno sono stati finalmente eliminati soltanto nel 1982, con l'introduzione del sistema monotonico: nel greco moderno l'accento \u00e8 solo quello acuto e si segna solo sui polisillabi, e su pochi monosillabi per distinguerli da omografi."}
{"id": "1427179", "revid": "365417", "url": "https://it.wikipedia.org/wiki?curid=1427179", "title": "Ignazio Salaris", "text": "Biografia.\nPenultimo di cinque figli, era nato da Raffaele (1835-1902, Procuratore) e da Virginia Corti. Gi\u00e0 da bambino dimostr\u00f2 un'intelligenza sveglia e ottenne buoni risultati a scuola, facendo nascere nei genitori l'idea di fargli proseguire gli studi. Speranza purtroppo vanificata dalla prematura morte del padre, che lasci\u00f2 la famiglia numerosa in condizioni disagiate. Dopo qualche anno, ormai adolescente, per alleggerire la famiglia di una bocca da sfamare, ed allo stesso tempo contribuire al bilancio familiare, raccolse l'invito di uno zio materno e and\u00f2 a lavorare a Nuoro come garzone di un negozio. Ma non aveva mai abbandonato l'idea di conseguire un titolo di studi. Per un certo periodo si mise a studiare nei ritagli di tempo, poi, messo da parte qualche risparmio, abbandon\u00f2 il lavoro, ottenne con lezioni private l'ammissione alle scuole normali e, nel gennaio 1912, consegu\u00ec brillantemente il diploma presso l'Istituto Magistrale di Nuoro. Subito dopo decise di arruolarsi volontario nell'Regio Esercito e, nel dicembre dello stesso anno, inizi\u00f2 il corso per allievi ufficiali. Nel gennaio 1914 venne nominato sottotenente di complemento ed il 14 febbraio seguente fu assegnato al 45\u00ba Reggimento fanteria della Brigata Reggio.\nIl 45\u00ba Reggimento fanteria fu uno dei primi ad essere richiamato in zona di guerra e costitu\u00ec, tra l'altro, uno dei \"serbatoi\" per la prima formazione della Brigata Sassari. Il 21 ottobre 1915 venne nominato tenente ed, il giorno seguente, a Lagazuoi, mentre col suo plotone cercava di distruggere i reticolati avversari, fu ferito alla spalla destra. Fasciatosi alla meglio, continu\u00f2 a combattere, procedendo alla distruzione dei reticolati. Questo episodio gli valse la medaglia d'argento al valor militare. Rientrato da una breve licenza a Bortigali nell'inverno del 1916, torn\u00f2 al fronte, sempre nei monti del Trentino e del Veneto.\nIl 21 maggio l'azione per la conquista del Monte Sief (2.425 m s.l.m.) era affidata al 46\u00ba Reggimento fanteria, ma vi partecipava anche un reparto di arditi del 45\u00ba Reggimento, da lui comandato, col compito di aprire un varco nei reticolati nemici. I reparti, gi\u00e0 decimati, iniziavano a dare segni di scoramento ed egli, bench\u00e9 ferito gravemente, dopo una veloce medicazione torn\u00f2 tra i suoi soldati, incitandoli alla conquista della posizione, finch\u00e9 una scheggia di granata non arrest\u00f2 il suo slancio, colpendolo mortalmente. Questo episodio gli valse la concessione della medaglia d'oro al valor militare alla memoria.\nLe sue spoglie si trovano attualmente nel Sacrario militare di Pian di Salesei. A suo nome sono intitolate, nel paese natale, le Scuole Elementari (sulla facciata del vecchio edificio campeggiano ancora la grande scritta in lettere di porcellana e la lapide con la motivazione della medaglia d'oro) ed una via del centro storico. Anche la citt\u00e0 di Nuoro gli ha dedicato una via."}
{"id": "1427181", "revid": "1342115", "url": "https://it.wikipedia.org/wiki?curid=1427181", "title": "Buongiorno", "text": ""}
{"id": "1427194", "revid": "486946", "url": "https://it.wikipedia.org/wiki?curid=1427194", "title": "Casco blu", "text": ""}
{"id": "1427197", "revid": "1543377", "url": "https://it.wikipedia.org/wiki?curid=1427197", "title": "Satellite irregolare", "text": "In astronomia un satellite irregolare \u00e8 un satellite naturale la cui orbita attorno al proprio pianeta \u00e8 lontana, inclinata e spesso retrograda.\nDal 1997 ad oggi sono stati scoperti 93 satelliti irregolari, tutti orbitanti intorno ad uno dei 4 pianeti giganti (Giove, Saturno, Urano e Nettuno).\nPrima del 1997 se ne conoscevano solo 10, che includevano Febe (la pi\u00f9 grande luna irregolare di Saturno) e Himalia (la pi\u00f9 grande luna irregolare di Giove).\nSi crede siano corpi celesti catturati dal proprio pianeta, a differenza delle lune normali che si sono formate sul posto. L'ipotesi pi\u00f9 accreditata \u00e8 che prima della cattura risiedevano in un'orbita eliocentrica vicino alla loro posizione attuale e catturate poco dopo la formazione del pianeta. L'ipotesi alternativa secondo cui sarebbero originarie della Fascia di Kuiper non \u00e8 supportata dalle attuali osservazioni.\nDefinizione.\nNon esiste una definizione precisa e accettata di satellite irregolare. Informalmente, i satelliti sono considerati irregolari se sono cos\u00ec lontani dal pianeta che la precessione della loro orbita \u00e8 principalmente controllata dal Sole.\nIn breve, il semiasse maggiore del satellite \u00e8 confrontato con la sfera di Hill (rH) del pianeta. I satelliti irregolari hanno semiassi maggiori pi\u00f9 grandi di 0,05 rH con apoapsidi che si estendono fino a 0,65 rH. Il raggio della sfera di Hill \u00e8 riportato nella tabella qui a fianco.\nOrbite.\nLe orbite delle lune irregolari sono estremamente diverse, ma si possono individuare alcune regole comuni. Le lune retrograde sono di gran lunga il tipo maggiore (83%). Nessuna luna ha un'inclinazione orbitale superiore a 55\u00b0 per le prograde, e inferiore a 130\u00b0 per le retrograde. In aggiunta si possono individuare alcuni raggruppamenti in cui un satellite pi\u00f9 grosso condivide la sua posizione orbitale con alcuni satelliti pi\u00f9 piccoli.\nData la loro distanza dal pianeta, le orbite dei satelliti pi\u00f9 esterni sono molto perturbate dal Sole, quindi i loro elementi orbitali cambiano molto in un breve lasso di tempo. Ad esempio il semiasse maggiore di Pasifae cambia di 1,5 miliardi di chilometri in una sola orbita (circa 2 anni terrestri), nello stesso periodo di tempo la sua inclinazione cambia di circa 10\u00b0 e l'eccentricit\u00e0 di 0,4 in 24 anni.\nDi conseguenza per identificare i satelliti irregolari vengono usati elementi orbitali medi, piuttosto che valori esatti ad una data precisa, in modo simile a quanto avviene per le famiglie di asteroidi.\nOrigine.\nSi ritiene che i satelliti irregolari siano corpi catturati da orbite eliocentriche. Perch\u00e9 ci\u00f2 avvenga uno dei seguenti casi deve verificarsi:\nDopo la cattura alcuni satelliti possono frantumarsi, generando un raggruppamento di piccole lune che seguono orbite simili. Una risonanza orbitale pu\u00f2 ulteriormente modificare le orbite rendendo questi raggruppamenti meno riconoscibili.\nStabilit\u00e0 a lungo termine.\nSorprendentemente le simulazioni numeriche provano che alcune delle attuali orbite degli irregolari sono stabili, nonostante robuste perturbazioni in prossimit\u00e0 dell'apoapside.. Il motivo di questa stabilit\u00e0 \u00e8 che alcuni satelliti irregolari orbitano con una risonanza secolare o con una risonanza di Kozai.\nIn aggiunta le simulazioni indicano le seguenti conclusioni:\nCaratteristiche fisiche.\nDimensioni.\nLe lune irregolari finora note di Urano e Nettuno sono pi\u00f9 grandi di quelle di Giove e Saturno. \u00c8 piuttosto probabile che lune pi\u00f9 piccole esistano ma, data la grande distanza tra Urano/Nettuno e la Terra, non siano ancora state osservate. Tenendo presente questa precisazione, possiamo ipotizzare che la distribuzione delle grandezze dei satelliti irregolari sia simile per tutti e quattro i pianeti giganti.\nColore.\nIl colore dei satelliti viene studiato attraverso l'indice di colore: la misura delle differenze della magnitudine apparente attraverso il filtro blu (B), visibile (V) e rosso (R). Il colore osservato dei satelliti irregolari varia dal neutro (grigiastro) al rossiccio.\nGli irregolari di ogni pianeta mostrano leggere differenze di colore. Gli irregolari di Giove vanno dal grigio al rosso tenue, coerentemente con il loro tipo C, tipo P e tipo D. Gli irregolari di Saturno sono leggermente pi\u00f9 rossicci di quelli di Giove. I grandi irregolari di Urano (Sicorace e Calibano) sono rosso chiaro, mentre Prospero e Setebos sono grigi come la luna di Nettuno Alimede\nSpettro.\nAlle attuali risoluzioni lo spettro dell'infrarosso-vicino della maggior parte degli irregolari appare privo di caratteristiche interessanti. Finora l'acqua allo stato liquido \u00e8 stata ipotizzata su Febe e Nereide. Strutture attribuibili ad alterazioni acquee sono state trovate su Himalia.\nRotazione.\nI satelliti regolari sono solitamente in rotazione sincrona (il loro periodo di rotazione \u00e8 uguale al loro periodo di rivoluzione). Al contrario, nei satelliti irregolari le forze di marea sono trascurabili, vista la loro distanza dal pianeta. Ad esempio, nei satelliti irregolari pi\u00f9 grandi (Himalia, Febe, Nereide) il periodo di rotazione \u00e8 di sole 10 ore, mentre il loro periodo orbitale \u00e8 nell'ordine delle centinaia di giorni. Un tale tasso di rotazione \u00e8 quello tipico degli asteroidi.\nFamiglie con un'origine comune.\nAlcune lune irregolari sembrano orbitare in \"gruppi\", cio\u00e8 molti satelliti condividono orbite simili. La teoria pi\u00f9 accreditata, ma che necessita di ulteriori osservazioni, \u00e8 che siano oggetti che facevano parte di un corpo pi\u00f9 grande che si \u00e8 frantumato.\nSatelliti irregolari di Giove.\nSinope, che a volte \u00e8 incluso nel gruppo di Pasifae, \u00e8 rosso e, data la differenza di inclinazione, potrebbe essere stato catturato in modo indipendente. Inoltre Pasifae e Sinope sono intrappolati in una risonanza secolare con Giove.\nSatelliti irregolari di Urano e Nettuno.\nAllo stato attuale delle nostre conoscenze, il numero di satelliti irregolari di Urano e Nettuno \u00e8 pi\u00f9 piccolo di quello di Giove e Saturno. Tuttavia pare ragionevole ipotizzare che ci\u00f2 sia semplicemente il risultato delle difficolt\u00e0 nella loro osservazione a causa della grande distanza dalla Terra. La tabella qui sopra mostra il raggio minimo (rmin) dei satelliti che possono essere osservati con l'attuale tecnologia (ipotizzando un'albedo di 0,04).\nA causa del loro basso numero, quindi, \u00e8 difficile trarre conclusioni statistiche significative. Un'origine comune per le lune irregolari e retrograde di Urano sembra improbabile, data la loro dispersione dei parametri orbitali. Invece \u00e8 stata ipotizzata l'esistenza di due gruppi: Il gruppo di Calibano e il gruppo di Sicorace.\nQuesti due gruppi sono distinguibili dalla loro distanza da Urano e dalla loro eccentricit\u00e0. Comunque l'ipotesi di raggruppamento non \u00e8 supportata da una colorazione omogenea: Calibano e Sicorace sono rosso chiaro, mentre le altre lune pi\u00f9 piccole sono grigie.\nPer quanto riguarda Nettuno, una possibile origine comune per Psamate e Neso \u00e8 stata ipotizzata. Dato il loro colore simile (grigio).\n\u00c8 stato anche ipotizzato che Alimede sia un frammento di Nereide. I due satelliti hanno avuto un'alta probabilit\u00e0 (41%) di collisione durante la vita del sistema solare.\nEsplorazione.\nAd oggi l'unico satellite irregolare visitato da una sonda spaziale \u00e8 Febe, il pi\u00f9 grande irregolare di Saturno, che fu fotografato dalla sonda Cassini nel 2005. Nel 2000 la sonda Cassini ha anche scattato un'immagine da lontano, e a bassa risoluzione, di Himalia.\nAl momento nessuna missione spaziale pianificata per il futuro ha in programma una visita a un satellite irregolare."}
{"id": "1427198", "revid": "648716", "url": "https://it.wikipedia.org/wiki?curid=1427198", "title": "Carbossiterapia", "text": " \nPer carbossiterapia s'intende l'utilizzo dell'anidride carbonica per scopi cosmetici. La carbossiterapia afferma di potere eliminare le cellule di grasso e di potere stimolare il flusso sanguigno implementando l'elasticit\u00e0 della pelle e riducendo la cellulite, sebbene non esistano test clinici che ne comprovino l'efficacia e non sia approvata da enti governativi come la FDA statunitense.\nStoria.\nLa carbossiterapia nasce in Francia come tecnica di terapia nell'ambito della medicina termale. \u00c8 infatti dal 1932 che viene praticata presso le terme di Royat a Clermont-Ferrand (Francia. Il termine carbossiterapia \u00e8 stato introdotto da Parassoni L., nel 1995, in occasione del XVI congresso nazionale di medicina estetica della Societ\u00e0 Italiana di Medicina Estetica (SIME).\nSupposto utilizzo.\nLa carbossiterapia \u00e8 usata per:\nLe iniezioni vengono effettuate a livello sottocutaneo. I trattamenti prevedono delle iniezioni per via sistemica (iniezioni a livello sottotrocanterico) e iniezioni per via distrettuale (viso, collo, radice arti, addome, in prossimit\u00e0 di ulcere arteriose o venose, in prossimit\u00e0 di lesioni psoriasiche...).\nLa carbossiterapia ha come target tutte quelle patologie croniche che sono caratterizzate da una sofferenza della microcircolazione (microangiopatia) o che traggono benefici da una migliore ossigenazione dei tessuti. Gli effetti dell'anidride carbonica somministrata per via sottocutanea o per via transcutanea sarebbero da relazionare a svariati meccanismi molecolari:\nDei meccanismi molecolari determinati dalla carbossiterapia quello meno nobile \u00e8 quello che si realizza iniettando a livello sottocutaneo anidride carbonica a flusso elevato per scollare i tessuti e stimolare, cos\u00ec una reazione fibrotica riparativa. Purtuttavia, a volte anche tale meccanismo d'azione pu\u00f2 tornare utile per migliorare le lassit\u00e0 delle radici degli arti superiori (ali di pipistrello), le lassit\u00e0 dell'addome.\nLo scopo principale della carbossiterapia \u00e8 quello di \"riabilitare la microcircolazione\".\nSecondo i sostenitori della pratica, il gas somministrato per via sottocutanea a livello sottotrocanterico agisce a livello sistemico: la CO diffonde in tutto l'organismo. \nGli effetti della carbossiterapia sulla microcircolazione consisterebbero in un aumento della entit\u00e0 e della velocit\u00e0 del flusso ematico periferico. \nL'anidride carbonica che viene somministrata viene rimossa con i meccanismi fisioligici con cui l'organismo rimuove l'anidride carbonica prodotta dal metabolismo cellulare: il 7% viaggia nel plasma in forma gassosa, il 73% come ione bicarbonato, il 20% legata all'emoglobina e ad altre proteine plasmatiche. \nL'anidride carbonica passa nei capillari in forma gassosa dove viene prontamente legata all'acqua a formare acido carbonico (H2CO3): un acido debole che dissocia in idrogenioni (H+) e anioni bicarbonato (HCO3-). Gli anioni bicarbonato vengono eliminati per via renale. \nLa formazione dell'acido carbonico avviene a livello del plasma (reazione lenta: non catalizzata) e a livello di eritrociti (reazione veloce:catalizzata dall'enzima anidrasi carbonica). \nLa carbossiterapia si effettua utilizzando apparecchiature che permettono di stabilire il flusso minuto, i tempi di applicazione, le quantit\u00e0 totali di anidride carbonica da somministrare secondo i vari protocolli utili per le diverse patologie. \n. Tra gli eventi avversi sono da menzionare: una fugace dolenzia nella sede dell'insufflazione, un enfisema sottocutaneo temporaneo (si risolve una volta terminata l'insufflazione del gas), qualche ecchimosi, una sensazione di arto pesante (pu\u00f2 durare qualche ora) (rara), una sensazione di crepitisio sottocutaneo (si pu\u00f2 avvertire a tratti durante l'arco della terapia).\nControindicazioni.\nLa carbossiterapia \u00e8 controindicata nei casi di:\nCampi di applicazione.\nNel tempo si sono ampliati i campi in cui la carbossiterapia viene applicata: "}
{"id": "1427205", "revid": "228587", "url": "https://it.wikipedia.org/wiki?curid=1427205", "title": "Esc\u00e1rcega", "text": "Esc\u00e1rcega \u00e8 uno degli 11 comuni dello stato della Campeche, Messico; si estende per un'area di 4.569,64\u00a0km\u00b2 con una popolazione di 54.184 abitanti secondo il censimento del 2010. Tale comune venne creato il 19 luglio del 1990.\nConfina al nord con il comune di Champot\u00f3n; a est con il comune di Calakmul; a sud con il comune di Candelaria e a ovest con il comune di Carmen.\nLocalit\u00e0 principali.\nA capo del comune c'\u00e8 la citt\u00e0 di Esc\u00e1rcega con 29.477 abitanti; l'unica altra localit\u00e0 urbana \u00e8 Divisi\u00f3n del Norte con 3.259 abitanti. Le localit\u00e0 rurali sopra i 1000 abitanti, con le relative popolazioni al 2010, sono:"}
{"id": "1427208", "revid": "287204", "url": "https://it.wikipedia.org/wiki?curid=1427208", "title": "Nova Express", "text": "Nova Express \u00e8 un romanzo fantascientifico scritto da William S. Burroughs nel 1964, la cui trama non pu\u00f2 essere facilmente descritta.\nNel romanzo viene usata la tecnica del \"cut-up\", che unisce frammenti o testi differenti all'interno del romanzo: tra questi \u00e8 presente, tra gli altri, \"La terra desolata\" di Thomas Stearns Eliot. \u00c8 il terzo libro della \"Trilogia Nova\" composta da \"La macchina morbida\" (1961), \"Il biglietto che esplose\" (1962) e \"Nova Express\". \"Pasto nudo\" \u00e8 considerato l'antefatto di questi libri.\n\"Nova Express\" \u00e8 stato candidato al Premio Nebula per il miglior romanzo nel 1966.\nInfluenza culturale.\n\"Nova Express\" \u00e8 anche il titolo del giornale progressista un cronista del quale viene manipolato nel corso della graphic novel \"Watchmen\" di Alan Moore e Dave Gibbons per convincere il Dottor Manhattan di avere causato il cancro in coloro che gli sono stati vicini dopo l'incidente che lo dot\u00f2 di superpoteri.\n\"Nova Express\" \u00e8 stato anche il titolo di una rivista antologica di fumetti edita in Italia dalla Granata Press fra il 1991 e il 1996. Fedele al suo titolo si occupava soprattutto di fumetti 'colti' e d'avanguardia provenienti da tutto il mondo (comics, manga, fumetti italiani e franco-belgi)."}
{"id": "1427209", "revid": "72396", "url": "https://it.wikipedia.org/wiki?curid=1427209", "title": "Emotion Engine", "text": "Emotion Engine \u00e8 un microprocessore sviluppato da Sony e prodotto in collaborazione con Toshiba per la console da gioco PlayStation 2. La produzione del processore inizi\u00f2 nel 1999, un anno prima della commercializzazione della console, e si concluse nel 2012, con la fine della produzione della console.\nLe prime versioni di PlayStation 3, del 2006, erano dotate di un \"Emotion Engine\" integrato sulla scheda madre per raggiungere un livello hardware di emulazione e retrocompatibilit\u00e0 con i videogiochi PlayStation 2. Tuttavia nelle versioni dal 2007 in poi, a cominciare dalla versione Europea, \"Emotion Engine\" \u00e8 stato eliminato per abbassare i costi. Al suo posto, per consentire la retrocompatibilit\u00e0 \u00e8 stata utilizzata un tipo di emulazione a livello software, ma solo con la prima PlayStation.\nCaratteristiche.\n\"Emotion Engine\" \u00e8 un microprocessore complesso. Ricopre sia il ruolo di processore \"general purpose\" sia di processore vettoriale che assiste l'unit\u00e0 di elaborazione grafica.\nIl nucleo principale \u00e8 sostanzialmente un'unit\u00e0 superscalare R5900 \u2013 versione modificata dell'R5000 \u2013 a a istruzioni ridotte basato su architettura MIPS e che implementa il set di istruzioni \"MIPS IV\". La CPU cache di primo livello \u00e8 larga : 16 kB per le istruzioni con associativit\u00e0 per la memoria a 2 vie (\"2-way set-associative\"), e 8 kB per i dati con associativit\u00e0 analoga. Non \u00e8 propriamente dotato di una memoria cache di secondo livello, elemento che per\u00f2 viene sostanzialmente sostituito da una RAM scratchpad larga .\nSullo stesso \"die\", l'R5900 \u00e8 affiancato anche da una unit\u00e0 di calcolo in virgola mobile (FPU) dedicata e da due \"unit\u00e0 vettoriali\" VLIW a in grado di funzionare come processori indipendenti. Sul blocco principale di elaborazione risiede la prima unit\u00e0 vettoriale insieme all'R5900 e all'FPU, detta \"Unit\u00e0 Vettoriale 0\", che pu\u00f2 opzionalmente funzionare in modo indipendente (modalit\u00e0 \"micro\") o come coprocessore dell'R5900 (modalit\u00e0 \"macro\"). La matrice di registro della unit\u00e0 0, \u00e8 costituita da 32 registri in virgola mobile a 128 bit, che possono essere divisi in quattro campi a precisione singola a 32 bit. La memoria cache microcodice dedicata a questa unit\u00e0 raggiunge i 4 kB.\nSul blocco secondario di elaborazione geometrica risiede la seconda unit\u00e0 vettoriale, detta \"Unit\u00e0 Vettoriale 1\", simile all'unit\u00e0 0, ma pi\u00f9 specializzata in quanto \u00e8 un'unit\u00e0 totalmente indipendente destinata alla trasformazione di geometria computazionale per l'unit\u00e0 di elaborazione grafica, \"Graphics Synthesizer\". A tal fine, l'unit\u00e0 1 si collega alla \"GIF\", un'interfaccia grafica dedicata anch'essa presente sul blocco secondario e con un \"bus\" a 64 bit e frequenza a , che a sua volta \u00e8 collegata al \"GS\". L'unit\u00e0 1 presenta anche una cache microcodice dedicata pi\u00f9 grande, rispetto all'unit\u00e0 0, pari a 16 kB.\nEsterni al blocco primario e secondario, ma giacenti sempre sul die, sono presenti anche un controller DMA programmabile a 10 canali e un coprocessore per immagini (IPU) con supporto per la decodifica di formati JPEG e MPEG.\nConsiderando la totalit\u00e0 degli elementi che lo costituiscono, \"Emotion Engine\" pu\u00f2 raggiungere un picco di performance complessiva in virgola mobile pari a . Secondo il benchmark \"Dhrystone 2.1\" la performance complessiva in MIPS, pu\u00f2 raggiungere le 450 MIPS.\nNon possedendo propriet\u00e0 di \"esecuzione fuori ordine\" o una vera CPU cache di secondo livello (cos\u00ec come neanche di una cache di primo livello pi\u00f9 larga), le prestazioni dell'R5900 possono risentire pesantemente della mancanza di istruzioni, ma soprattutto dati, nella cache; mentre la modalit\u00e0 \"micro\" che rende indipendente l'unit\u00e0 0 \u00e8 generalmente prossima al non-utilizzo. Nonostante ci\u00f2, alcuni sviluppatori al lavoro su \"PlayStation 2\", avrebbero affermato che almeno il 60% delle performance di picco, fossero realizzabili con prestazioni sostenute.\n\"Emotion Engine\" si collega ai di memoria Rambus DRAM principale con frequenza a \u2013 due moduli a 16 bit, amplificati in dual channel \u2013 raggiungendo una velocit\u00e0 di trasmissione di circa /s."}
{"id": "1427211", "revid": "767487", "url": "https://it.wikipedia.org/wiki?curid=1427211", "title": "Sil'vestr Feodosievi\u010d \u0160\u010dedrin", "text": "Vita.\nIl padre, Feodosij, era un noto scultore e rettore dell'Accademia russa di belle arti, lo zio, Simeone, un valente paesaggista. Il giovane Sil'vestr studi\u00f2 presso l'Accademia dal 1800 al 1811 e termin\u00f2 la carriera scolastica guadagnando una medaglia d'oro con un quadro intitolato \"Panorama dall'isola Petrovski\". Ci\u00f2 gli valse una borsa di studio triennale per l'Italia con l'incarico di realizzare due vedute di Napoli per la Casa imperiale. Il suo viaggio venne, per\u00f2, impedito dalle guerre napoleoniche che allora imperversavano e pot\u00e9 partire solo nel 1818.\nGiunto in Italia, soggiorn\u00f2 dapprima a Roma, dove dipinse paesaggi romani e laziali (\"Il Colosseo\", \"Panorama di Tivoli\", \"Cascata a Tivoli\" e altri). La prima esperienza romana ebbe un influsso fondamentale sulla sua pittura e quando si trasfer\u00ec a Napoli, a contatto con gli artisti della cosiddetta \"Scuola di Posillipo\" (van Pitloo, Gigante, Palizzi), rivel\u00f2 in pieno il suo talento. La sua ascesa ebbe definitivamente inizio dal 1822: le sue opere erano ormai richiestissime e sempre pi\u00f9 apprezzate.\nRitornato nel Lazio, attratto da quella campagna romana che costituiva il soggetto preferito di un gran numero di pittori dell'epoca, fu a Tivoli, Subiaco, Frascati e Albano. I quadri pi\u00f9 noti di quest'epoca sono appunto quelli che in cui vengono ritratti paesaggi di Roma e dintorni. Poi, dal 1825 al 1830, vive tra Napoli e Sorrento: sono questi i cinque anni che vengono ritenuti i pi\u00f9 fecondi della vita artistica di \u0160\u010dedrin. Nei dipinti compaiono soprattutto paesaggi marini, nei quali tuttavia si muovono figure di personaggi che rendono vive la scene. Fino a raggiungere un senso di drammatico lirismo come nel quadro \"Notte di luna a Napoli\".\n\u0160\u010dedrin non pot\u00e9 pi\u00f9 far ritorno in patria poich\u00e9 mor\u00ec l'8 novembre del 1830 a Sorrento. Le sue opere sono conservate in musei e gallerie sia in Italia (a Napoli e Sorrento) che in Russia (Mosca e San Pietroburgo)."}
{"id": "1427212", "revid": "729019", "url": "https://it.wikipedia.org/wiki?curid=1427212", "title": "Febbre gialla", "text": "La febbre gialla, detta anche tifo itteroide, ittero tifoide, vomito nero o febbre delle Antille \u00e8 una malattia virale acuta. Nella maggior parte dei casi, i sintomi includono febbre, brividi, perdita di appetito, nausea, dolori muscolari in particolare posteriormente e mal di testa. Essi, solitamente, migliorano entro cinque giorni, tuttavia in alcune persone si ripresentano dopo una giornata di miglioramento, con febbre, dolore addominale e danni al fegato che causano ittero. Se questo \u00e8 il caso, vi \u00e8 il rischio di emorragia e di insufficienza renale.\nLa malattia \u00e8 causata dal virus della febbre gialla, un virus a singolo filamento positivo di RNA, appartenente alla famiglia Flaviviridae, trasmesso dai Culicidae (zanzare) infette.\nInfetta gli umani, altri primati e diverse specie di zanzare. In citt\u00e0, si diffonde principalmente attraverso le zanzare della specie \"Aedes aegypti\". La malattia pu\u00f2 essere difficile da distinguere da altre patologie cliniche, soprattutto nelle fasi iniziali. Per confermare un caso sospetto, \u00e8 richiesto un esame del sangue corredato dal test della reazione a catena della polimerasi..\nPer la febbre gialla esiste un vaccino, obbligatorio in alcuni Paesi.\nAltri sforzi per prevenire l'infezione includono la riduzione della popolazione della zanzara responsabile della trasmissione.\nNelle zone in cui la febbre gialla \u00e8 comune e la vaccinazione \u00e8 rara, la diagnosi precoce e la vaccinazione di gran parte della popolazione \u00e8 importante per prevenire le epidemie\nIl trattamento del soggetto infetto comprende la gestione dei sintomi con misure specifiche efficaci contro il virus.\nLa morte si verifica in circa della met\u00e0 dei contagiati non adeguatamente curati.\nOgni anno la febbre gialla provoca contagi e decessi, il 90% dei quali in Africa.\nQuasi un miliardo di persone vivono in una zona del mondo in cui la malattia \u00e8 comune, come le zone tropicali del Sud America e dell'Africa, ma non in Asia. Dal 1980, il numero di casi di febbre gialla \u00e8 in costante aumento. Si ritiene che ci\u00f2 sia dovuto a un minor numero di persone che risultano immuni, alla crescita delle persone che vivono in citt\u00e0 e che si muovono pi\u00f9 frequentemente e ai cambiamenti climatici. La malattia ha origine in Africa, dove si \u00e8 diffusa in Sud America attraverso il commercio degli schiavi nel XVII secolo. Da quel momento, diverse epidemie della malattia si sono verificate nelle Americhe, in Africa e in Europa. Nei secoli XVIII e XIX, la febbre gialla \u00e8 ritenuta come una delle malattie infettive pi\u00f9 pericolose. Nel 1927 il virus della febbre gialla \u00e8 diventato il primo virus umano ad essere isolato.\nStoria.\nIl nome \"febbre gialla\" fu dato da Hughes nel 1750.\nUna teoria afferma che la febbre gialla sia di origine africana e che il suo vettore, l\"Aedes aegypti\", sia stata portato nelle Americhe con il traffico degli schiavi; una seconda teoria afferma che fosse gi\u00e0 presente come malattia delle scimmie. Una teoria non esclude necessariamente l'altra.\nNel 1635 il padre gesuita Raymond Br\u00e9ton segnalava una malattia delle Antille, che provocava forte cefalea, prostrazione e faceva diventare \"pi\u00f9 gialli di una mela\": era la prima segnalazione della febbre gialla nelle Americhe. Nel 1692 il padre gesuita Ant\u00f3nio Vieira descrisse la prima epidemia di febbre gialla nello stato di Bahia, in Brasile, che lasci\u00f2 \"le case piene di moribondi, le chiese di cadaveri e le strade di tombe\".\nNel 1854, in Venezuela, Louis Beauperthuy ipotizz\u00f2 che la febbre gialla potesse essere trasmessa da una zanzara.\nNel 1881, a Cuba, Carlos Finlay identific\u00f2 la \"Stegomyia fasciata\" (\"Aedes aegypti\") come vettore della malattia, ma non riusc\u00ec a dimostrarlo con certezza.\nNel 1900 Walter Reed, capo della Commissione USA per la febbre gialla, riusc\u00ec a dimostrare con certezza l'ipotesi di Finlay, ossia che la malattia veniva veicolata da una zanzara.\nNel 1901, sotto il comando di William Crawford Gorgas, l'esercito statunitense organizz\u00f2 un programma di bonifica del territorio dall\"Aedes aegypti\" che, in sei mesi, port\u00f2 all'eradicazione della febbre gialla dall'Avana. La commissione medica militare americana giunse alla conclusione che l'agente eziologico della febbre gialla si poteva trovare nel sangue almeno nei primi tre giorni di malattia e che si poteva trasmettere alle altre persone, anche se il germe in questione non era coltivabile n\u00e9 isolabile con le metodiche conosciute al tempo. Il microorganismo era inattivabile con il calore ed era ultrafiltrabile, pertanto si concluse che fosse un virus. I progressi nella comprensione della malattia consentirono il completamento dei lavori di scavo del Canale di Panama.\nNel 1903 Oswaldo Cruz organizz\u00f2 con successo una campagna di eradicazione della febbre gialla dagli stati di San Paolo, Minas Gerais e Rio de Janeiro. In sei anni la mortalit\u00e0 per febbre gialla si azzer\u00f2. Rocha Lima, dell'istituto Manguinhos di Rio de Janeiro, descrisse il quadro anatomo-patologico tipico, di necrosi epatica, che si verifica nella febbre gialla. Negli anni '50 il vettore della febbre gialla fu eradicato da gran parte del Brasile.\nNel 1937 Theiler e Smith dell'Universit\u00e0 Rockefeller di New York svilupparono un vaccino anti-amarillico da un ceppo virale attenuato. Max Theiler fu premiato nel 1951 con il Premio Nobel per la medicina.\nNegli anni '30 in Bolivia e nello stato di Esp\u00edrito Santo in Brasile si verificarono epidemie di febbre gialla, in assenza del vettore Aedes aegypti. Le persone colpite lavoravano nella foresta, pertanto Soper ipotizz\u00f2 l'esistenza di un ciclo silvestre della malattia, che coinvolgeva le scimmie come serbatoio e zanzare del genere Haemagogus come vettore. Ancora oggi si registrano casi di febbre gialla silvestre in Amazzonia.\nRecentemente, come dimostrato dalle epidemie sudamericane di febbre dengue, che condivide lo stesso vettore della febbre gialla, l\"Aedes aegypti\", \u00e8 riapparsa in Sud America.\nEpidemie storiche.\nNel 1793, si verific\u00f2 un'epidemia a Filadelfia in Pennsylvania, che stermin\u00f2 un decimo della popolazione. All'inizio del XIX secolo un'armata francese inviata ad Haiti per sedare la rivoluzione fu decimata da un'epidemia di febbre gialla. Nell'agosto 1804 una grave epidemia di febbre gialla colp\u00ec Livorno.\nNel 1849 ci fu un'epidemia che, partendo da Bahia, raggiunse per mare Rio de Janeiro, portatavi dai marinai ammalati della nave danese \"Navarre\". La malattia sembrava risparmiare gli africani e uccidere gli europei, con una maggiore mortalit\u00e0 tra i maschi. Pertanto si not\u00f2 che non sempre la patologia era mortale e che in molti casi la malattia decorreva in modo poco o per nulla sintomatico, simulando una banale influenza. Ogni anno, tra il 1850 e il 1902, a Rio de Janeiro ci fu un'epidemia di febbre gialla.\nNel 1878 si verific\u00f2 un'importante epidemia in tutta la valle del Mississippi.\nTra il 1898 e il 1902 le truppe coloniali anglo-americane morirono a migliaia all'Avana.\nEpidemiologia.\nLa febbre gialla colpisce tra il 15\u00ba parallelo Nord e il 10\u00ba parallelo Sud in America e in Africa. Non \u00e8 presente in Asia, bench\u00e9 siano presenti specie di zanzare che sono vettori potenziali. L'incidenza \u00e8 imprecisata perch\u00e9 la maggior parte dei casi \u00e8 subclinica o non \u00e8 segnalata, verificandosi in aree geografiche remote. L'OMS stima che si verifichino 200.000 casi ogni anno solo in Africa (100-200 casi all'anno in Amazzonia).\nL'area geografica interessata dalla febbre gialla \u00e8 in espansione, soprattutto in Africa, in zone dove si pensava che fosse debellata (ad es. in Africa orientale e meridionale). In Africa la trasmissione avviene principalmente nelle zone di savana dell'Africa centrale e occidentale durante la stagione delle piogge, con saltuarie epidemie in zone urbane e in villaggi. Pi\u00f9 raramente interessa le zone di foresta equatoriale.\nIn Sud America gli episodi sono sporadici e colpiscono quasi sempre agricoltori o lavoratori delle foreste. Dopo una campagna di eradicazione dell\"Aedes aegypti\" negli anni '30 la febbre gialla urbana era diventata rara in Sud America, ma a causa del degrado socio-economico ed ecologico degli ultimi anni, queste zanzare hanno recentemente rioccupato buona parte delle aree dalle quali erano state eliminate e il rischio potenziale di epidemie urbane \u00e8 aumentato. Molto raramente si hanno casi di febbre gialla tra i turisti e i viaggiatori.\nEziologia.\nIl virus della febbre gialla (virus amarilico) \u00e8 un arbovirus (gruppo B), un virus a RNA, della lunghezza di 40-50 nm del genere dei \"Flavivirus\", membro della famiglia Flaviviridae. Questa malattia \u00e8 stata la prima ad essere dimostrata, da Walter Reed intorno al 1900, di essere trasmissibile da siero umano filtrato e trasmessa dalle zanzare.\nIl virus \u00e8 in grado di infettare, tra gli altri, i monociti, i macrofagi e le cellule dendritiche. Essi aderiscono alla superficie delle cellule attraverso i recettori specifici e vengono portati all'interno da una vescicola endosomiale. All'interno dell'endosoma, il pH diminuisce e ci\u00f2 induce alla fusione della membrana endosomiale con il pericapside (l'involucro). Il capside entra nel citosol, decade e rilascia il genoma. Il legame al recettore, nonch\u00e9 la fusione delle membrane, sono catalizzate dalla proteina E che cambia la sua conformazione a pH basso, provocando un riarrangiamento dei 90 omodimeri in 60 omotrimeri.\nDopo essersi inserito nella cellula ospite, il genoma virale viene replicato dal reticolo endoplasmatico (RE). Dapprima, una forma immatura della particella virale viene prodotta all'interno del RE, la cui proteina M non \u00e8 ancora formata nealla sua forma matura ed \u00e8 quindi indicata come prM (M precursore) e forma un complesso con la proteina E. Le particelle immature sono elaborati nell'apparato del Golgi che scinde la prM in M. Ci\u00f2 rilascia la proteina E dal complesso che ora pu\u00f2 prendere il suo posto nel maturo, virione infettivo.\nPatogenesi.\nLa zanzara infetta, durante il pasto ematico, inietta il virus con la saliva nei piccoli vasi sanguigni sottocutanei. In seguito i virus si replicano nei linfonodi e infettano, in particolare, le cellule dendritiche. A seguito di una disseminazione ematogena, raggiungono il fegato per infettare gli epatociti (probabilmente indirettamente tramite le cellule di Kupffer) che porta alla degradazione eosinofila di queste cellule e al rilascio di citochine. Corpuscoli apoptosici, noti come corpi di Councilman, appaiono nel citoplasma degli epatociti. Si osserva un risparmio degli epatociti periportali e pericentrali, e degenerazione grassa. Pu\u00f2 verificarsi insufficienza renale sia per ipoperfusione che per necrosi tubulare acuta. Si verifica una grave insufficienza epatica con iperbilirubinemia responsabile dell'ittero, la colorazione giallastra della cute che ha dato il nome alla malattia. La diatesi emorragica \u00e8 su base multifattoriale, correlata alla diminuita produzione di fattori della coagulazione e alla trombocitopenia.\nIl decesso pu\u00f2 verificarsi a causa di una grave sindrome da rilascio di citochine, shock e insufficienza multiorgano.\nModalit\u00e0 di trasmissione e ciclo vitale.\nI vettori del virus sono zanzare del genere \"Aedes\" e \"Haemagogus\" e trasmettono il virus con la puntura. Le zanzare restano infette per tutta la loro vita. Esistono due cicli con i quali il virus si mantiene in natura: un ciclo silvestre e un ciclo urbano\nSegni e sintomi.\nLa febbre gialla inizia dopo un periodo di incubazione che va da tre a sei giorni. La maggior parte dei casi causa solo una lieve infezione con febbre, mal di testa, brividi, mal di schiena, stanchezza, perdita di appetito, dolori muscolari, nausea, mialgie e vomito. In questi casi, l'infezione dura solo tre o quattro giorni.\nIl 40-60% dei casi di infezione non mostrano segni clinici, il 20-30% si manifestano in forma lieve o moderata, il 10-20% in forma grave, il 5-10% con esito infausto. La malattia ha un tipico andamento bifasico, con un periodo di invasione (fase viremica) e uno di localizzazione d'organo (fase tossica). I segni iniziali corrispondono alla fase viremica, con alta carica virale nel plasma; pertanto il paziente costituisce fonte di infezione per le zanzare.\nNel 15% dei casi, tuttavia, le persone entrano in una seconda fase tossica della malattia, questa volta accompagnata da ittero causata da danni al fegato, cos\u00ec come il dolore addominale ricorrente. La fase tossica si manifesta con la ricomparsa della febbre e dei segni clinici di insufficienza d'organo: ittero ingravescente, proteinuria, oliguria, acidosi, diatesi emorragica (ematemesi e altre emorragie). Si pu\u00f2 avere una coagulopatia da insufficienza epatica, con segni di deficit neurologico (delirio, convulsioni, coma) e shock. L'ipoglicemia e il coma epatico sono eventi terminali. Il sanguinamento in bocca, agli occhi e al tratto gastrointestinale causer\u00e0 vomito contenente sangue, da cui il nome spagnolo per condizione: \"vomito negro\" (\"vomito nero\"). La fase tossica \u00e8 fatale in circa il 20% dei casi, rendendo il tasso di mortalit\u00e0 generale per la malattia del 3%. Durante le epidemie gravi la mortalit\u00e0 pu\u00f2 superare il 50%.\nSopravvivere all'infezione comporta l'immunit\u00e0 per tutta la vita e normalmente non vi sono danni d'organo permanenti.\nDiagnosi.\nLa diagnosi della febbre gialla \u00e8 di tipo clinico e spesso si basa sul luogo in cui la persona malata \u00e8 vissuta durante il tempo di incubazione. Lievi infezioni della malattia possono essere confermate solo virologicamente. Dal momento che gli episodi lievi possono anche contribuire in modo significativo allo sviluppo di focolai regionali, ogni caso sospetto di febbre gialla (che comporta i sintomi di febbre, dolore, nausea e vomito da sei a 10 giorni dopo aver lasciato l'area interessata) viene trattato seriamente.\nUna conferma diretta pu\u00f2 essere ottenuta grazie alla \"Reverse transcriptase-polymerase chain reaction\" in cui viene amplificato il genoma del virus. Un altro approccio diretto \u00e8 l'isolamento del virus stesso e la sua crescita in coltura cellulare tramite plasma sanguigno; ci\u00f2 pu\u00f2 richiedere un tempo che varia da una a quattro settimane.\nSierologicamente, il test ELISA pu\u00f2 essere utilizzato durante la fase acuta della malattia grazie a IgM specifici contro la febbre gialla o con un aumento di IgG specifici in grado di confermare l'infezione. Insieme con i sintomi clinici, la rilevazione di IgM o di un aumento di quattro volte degli IgG specifici \u00e8 considerato un'indicazione sufficiente per la malattia. Dal momento che questi test possono reagire con altri flavivirus, come il virus della dengue, questi metodi indiretti non possono dimostrare definitivamente l'infezione della febbre gialla.\nUna biopsia epatica \u00e8 in grado di verificare l'infiammazione e la necrosi degli epatociti e rilevare gli antigeni virali. A causa della tendenza al sanguinamento dei pazienti con febbre gialla, si consiglia di effettuare la biopsia solo \"post mortem\" per confermare la causa del decesso.\nIn una diagnosi differenziale, le infezioni da febbre gialla devono essere distinte da altre malattie febbrili come la malaria. Altre febbri emorragiche virali, come virus Ebola, il virus Lassa, virus di Marburg e il virus Junin, devono essere escluse come causa.\nEsami strumentali e di laboratorio.\nLeucopenia e trombocitopenia. Aumento di bilirubinemia diretta, transaminasemia, azotemia, creatininemia. Prolungamento di tutti i tempi della coagulazione del sangue: protrombina, tromboplastina parziale, international rationalized ratio (INR). Diminuzione dei livelli ematici di fattore VIII, fibrinogeno, con presenza dei prodotti di degradazione della fibrina, indici di coagulopatia da consumo.\nLe tecniche di amplificazione genica (PCR-polymerase chain reaction) possono evidenziare l'RNA virale durante la malattia acuta.\nPer la diagnosi sierologica specifica si impiega la tecnica dell'Enzyme-linked Immunosorbent Assay. Le IgM appaiono entro 5 giorni dalla comparsa della malattia. Il confronto dei dati sierologici nella fase acuta e in convalescenza confermano la diagnosi.\nTrattamento.\nCome per tutte le infezioni da \"flavivirus\", nessuna cura \u00e8 nota per la febbre gialla. \u00c8 consigliabile procedere con l'ospedalizzazione e il ricovero in terapia intensiva pu\u00f2 essere necessario, in alcuni casi, per via del rapido deterioramento. Diversi metodi per il trattamento della malattia acuta hanno dimostrato di non avere molto successo; l'immunizzazione passiva dopo comparsa dei sintomi \u00e8 probabilmente un trattamento senza alcun effetto. La ribavirina e altri farmaci antivirali, cos\u00ec come il trattamento con l'interferone non hanno dato un effetto positivo nei pazienti. Un trattamento sintomatico comprende la reidratazione e il sollievo dal dolore con farmaci come il paracetamolo. L'acido acetilsalicilico (aspirina) non deve essere somministrata a causa del suo effetto antiaggregante, che pu\u00f2 essere devastante in caso di emorragie interne che possono verificarsi con la febbre gialla. Il trapianto di fegato \u00e8 una possibilit\u00e0 di trattamento, se la coagulopatia da consumo lo consente.\nPrognosi.\nIl 50% dei pazienti in fase tossica muore, di solito entro 2 settimane dalla comparsa dei sintomi. La mortalit\u00e0 \u00e8 maggiore nei pi\u00f9 giovani. Il tasso di mortalit\u00e0 \u00e8 pi\u00f9 basso nelle epidemie (5%). Segno prognostico sfavorevole \u00e8 la precoce comparsa e la severit\u00e0 dell'ittero (3\u00ba giorno). L'aumento delle transaminasi \u00e8 direttamente proporzionale al danno epatico ed \u00e8 un segno prognostico sfavorevole. Negli individui che sopravvivono alla fase tossica si pu\u00f2 avere insufficienza renale. La convalescenza con malessere e debolezza pu\u00f2 durare fino a 3 mesi.\nPrevenzione.\nVaccino.\nLe persone che prevedono di viaggiare in aree endemiche dovrebbero vaccinarsi. Si impiega un vaccino vivo, attenuato, preparato da colture virali su embrioni di pollo. La vaccinazione \u00e8 efficace da 7-10 giorni dopo la prima e unica dose e dovrebbe essere ripetuta ogni 10 anni. La dose nell'adulto \u00e8 di 0,5 mL sottocute, almeno 10 giorni prima del viaggio. La dose pediatrica \u00e8 la stessa dell'adulto. Una dose fornisce un'immunit\u00e0 vita natural durante nel 95% dei casi. Il vaccino \u00e8 sensibile alle alte temperature e va tenuto tra 0\u00a0\u00b0C e 5\u00a0\u00b0C e impiegato entro un'ora dopo che si \u00e8 ricostituito.\nLa somministrazione di questo vaccino pu\u00f2 attenuare la carica negativa del Virus Sars Cov 2.\nLa somministrazione contemporanea del vaccino per l'epatite B pu\u00f2 ridurre la risposta a quello della febbre gialla, ma \u00e8 comunque considerata sicura. I farmaci immunosuppressivi, inclusi gli steroidi e la radioterapia, possono predisporre a infezioni disseminate o a risposte insufficienti. Si ritardi la vaccinazione fino a dopo 8 settimane da una trasfusione di emoderivati (sangue, plasma).\nLotta al vettore.\nPer evitare la puntura delle zanzare si consiglia di vestirsi evitando i colori scuri, coprendosi il pi\u00f9 possibile, e di usare spray e sostanze repellenti per gli insetti sulla pelle esposta.\nLa lotta alla zanzara \"Aedes\" si basa sul controllo della nettezza urbana e dell'acqua stagnante, allo scopo di ucciderne le larve.\nStato della ricerca.\nSui criceti utilizzati come cavia per la febbre gialla, la somministrazione precoce di ribavirina antivirale \u00e8 un trattamento precoce dimostratosi efficace su molte caratteristiche patologiche della malattia. Il trattamento con ribavirina nei primi cinque giorni dopo l'infezione da virus ha migliorato i tassi di sopravvivenza, ridotto danni al tessuto epatico e alla milza, ha impedito il verificarsi della steatosi epatocellulare e ha normalizzato i livelli di alanina aminotransferasi, un \"marker\" per i danni al fegato. Il meccanismo d'azione della ribavirina nel ridurre la patologia epatica in corso di infezione da virus della febbre gialla sembra essere simile alla sua attivit\u00e0 nel trattamento dell'epatite C, un virus simile. Per via di un precedente esperimento della ribavirina su una \"macaca mulatta\" in cui il farmaco non era riuscito a migliorare la sopravvivenza in un caso di infezione, tale trattamento era stato per un periodo abbandonato come una possibile terapia.\nIn passato, la febbre gialla \u00e8 stata studiata da diversi paesi come una potenziale arma biologica."}
{"id": "1427214", "revid": "123950112", "url": "https://it.wikipedia.org/wiki?curid=1427214", "title": "Onslaught (gruppo musicale)", "text": "Gli Onslaught sono una band speed/thrash metal di Bristol, Regno Unito, nata nel 1983 e scioltasi una prima volta nel 1991, nel 2004 il gruppo si \u00e8 riformato con la formazione storica eccetto per quanto riguarda uno dei due chitarristi.\nStoria.\nGli inizi.\nGli Onslaught si formarono a Bristol nel 1983, dal bassista Nige Rockett e dal chitarrista Paul Hill.\nAssoldato il cantante Jase Papa ed il batterista Steve Grice iniziarono la registrazione del loro primo demo pubblicato nello stesso anno.\nJase Papa e Paul Hill furono presto sostituiti rispettivamente da Roge Davies e Paul Davis e con questa formazione registrarono l'EP \"What Lies Ahead\" sempre nel 1983.\n\"Power from Hell\".\nNel 1984, Paul Mahoney e Jase Stallard sostituirono ben presto Roge Davies e Paul Davis.\nLa band inizi\u00f2 cos\u00ec a scrivere pezzi molto pi\u00f9 ispirati alle sonorit\u00e0 heavy metal a discapito del loro sound punk che li aveva caratterizzati fin dalle origini. La band \u00e8 arrivata a questo cambiamento grazie all'influenza del nascente thrash metal che in quegli anni, grazie a band come Megadeth, Metallica, Slayer ed Anthrax, stava diventando uno dei generi pi\u00f9 importanti e seguiti dell'ambito metal.\nNel 1985 la band firm\u00f2 per la \"Children of the Revolution Records\" e poco dopo pubblic\u00f2 il suo album di debutto: \"Power From Hell\".\nIl disco viene considerato da alcuni recensori fra i migliori lavori Thrash metal dell'anno insieme ad \"Hell Awaits\" degli Slayer.\nPer questo lavoro si ispirarono moltissimo a gruppi come i Venom.\nProprio come i Venom, la band scrisse principalmente testi ispirati a temi satanici ed occulti come ad esempio il brano \"Death Metal\".\n\"The Force\".\nNel 1985, il cantante Sy Keeler si un\u00ec alla band prendendo cos\u00ec il posto di Paul Mahoney.\nMahoney rimase comunque nella band passando per\u00f2 al ruolo di bassista facendo cos\u00ec slittare al ruolo di secondo chitarrista il bassista Jase Stallard.\nDurante i primi mesi del 1986, la nuova formazione inizi\u00f2, in uno studio di Londra, il lavoro di registrazione del loro secondo album, \"The Force\".\nL'album \u00e8 stato pubblicato nella primavera dello stesso anno, attraverso l'etichetta \"Under One Flag\".\nL'album riscosse subito molto pi\u00f9 successo rispetto al precedente \"Power From Hell\", ed \u00e8 stato presto considerato un classico del thrash metal da molti critici.\nIniziarono cos\u00ec un tour in supporto a Girlschool, Exciter ed Anthrax. Nel 1986, suonarono per la prima volta al \"Dynamo Festival\" davanti a pi\u00f9 di 8.000 fan. Dopo aver fatto da spalla anche ai Mot\u00f6rhead il gruppo inizi\u00f2 un suo un tour europeo. Paul Mahoney, lo stesso anno, a causa di problemi personali, lasci\u00f2 la band e fu sostituito da James Hinder.\n\"In Search Of Sanity\".\nJase Stallard dopo il cambiamento di strumento (da basso a chitarra) fu messo in seria discussione dalla band, e dopo poco tempo fu allontanato dal gruppo e fu chiamato al suo posto Rob Trotman. Con questa formazione iniziarono a scrivere materiale per il terzo album e poco dopo firmarono un contratto con la casa discografica London Records. A met\u00e0 del 1988 la band inizi\u00f2 la registrazione del materiale per il terzo album \"In Search of Sanity\".\nDopo aver sentito il disco, l'etichetta discografica decise che la band aveva bisogno di un cantante pi\u00f9 versatile ed aperto ad altri stili musicali.\nAnche se il gruppo inizialmente si oppose a questa decisione, alla fine fu costretta a sostituire Keeler con Steve Grimmett, gi\u00e0 conosciuto per la collaborazione con la band NWOBHM Grim Reaper. A causa di questi scontri, l'uscita dell'album fu ritardata fino all'estate del 1989.\nDopo il successo di \"The Force\", e con un nuovo cantante, le aspettative per questo lavoro erano tante. Ci fu subito un buon successo commerciale infatti nella classifica nazionale del Regno Unito l'album raggiunse la posizione numero 36 nella classifica metal. Dopo l'uscita, la band inizi\u00f2 un tour attraverso l'Europa come supporto agli Annihilator. \"In Search of Sanity\" aveva uno stile pi\u00f9 tecnico e ragionato rispetto alla precedente release.\nA causa di questo cambiamento stilistico, molti fan legati al thrash metal rimasero molto delusi contribuendo cos\u00ec alla scomparsa della band.\nLo scioglimento.\nAll'inizio del 1990, Steve Grimmett decise di lasciare la band per motivi personali e fu subito sostituito da Tony O'Hora.\nLa band decise quindi di scrivere e registrare un quarto album. La \"London Records\" per\u00f2, decise di non rinnovare il loro contratto discografico, lasciando il gruppo senza un sostegno finanziario tale da poter proseguire con la pubblicazione del disco. Anche se la band cerc\u00f2 in tutti i modi di ottenere un accordo, gli fu sempre rifiutato e alla fine decisero di sciogliersi nel 1991.\nReunion.\nNel 2004, la band si riform\u00f2 con la formazione storica: Sy Keeler, Nige Rockett, James Hinder e Steve Grice. In aggiunta arriv\u00f2 il chitarrista Gallese Alan Jordan che in carriera aveva fatto parte dei Mirror Mirror. Con questa formazione scrissero il materiale per il quarto album della band, \"Killing Peace\", iniziato nel 2005, e distribuito all'inizio del 2007. Il risultato \u00e8 un disco che pur restando abbastanza lontano dai successi del passato ha avuto un discreto successo. James Hinder lasci\u00f2 la band nel corso del 2007 ed anche Alan Jordan abbandon\u00f2 il gruppo nel 2008. Hinder e Jordan furono quindi sostituiti rispettivamente da Jeff Williams e Andy Rosser-Davies.\nNel 2008 hanno pubblicato la raccolta \"Shadow of Death\" che contiene i loro maggiori successi dall'inizio della loro carriera.\nL'anno successivo hanno pubblicato l'album dal vivo \"Live Damnation\". Sono seguiti gli album \"Sounds of Violence\" (2011) e \"VI\" (2013)."}
{"id": "1427220", "revid": "12290", "url": "https://it.wikipedia.org/wiki?curid=1427220", "title": "Ned Bajalica", "text": ""}
{"id": "1427222", "revid": "122392886", "url": "https://it.wikipedia.org/wiki?curid=1427222", "title": "Quattro tempora", "text": "Le Quattro tempora sono quattro distinti gruppi di giorni del rito romano della Chiesa cattolica, originariamente legati alla santificazione del tempo nelle quattro stagioni e attualmente destinati a invocare e a ringraziare la provvidenza di Dio Padre per i frutti della terra e per il lavoro dell'uomo nell'ambito del mistero di Cristo come celebrato nel tempo.\nA ogni singola stagione corrisponde una delle Quattro tempora, che si compone dei medesimi giorni, ossia il mercoled\u00ec, venerd\u00ec e sabato di una stessa settimana. Le tempora d'inverno cadono fra la terza e la quarta domenica di Avvento, le tempora di primavera cadono fra la prima e la seconda domenica di Quaresima, le tempora d'estate cadono fra Pentecoste e la solennit\u00e0 della Santissima Trinit\u00e0 e le tempora d'autunno cadono fra la III e la IV domenica di settembre, cio\u00e8 dopo l'Esaltazione della Santa Croce, il 14 settembre. Le tempora d'inverno, primavera, estate e autunno sono anche chiamate, rispettivamente, Tempora d'Avvento, di Quaresima, di Pentecoste e di settembre. Dopo la riforma liturgica le tempora di primavera cadono fra la terza e la quarta domenica di Quaresima, le tempora d'estate cadono dopo la solennit\u00e0 della Santissima Trinit\u00e0.\nErano tutti giorni caratterizzati da amore, preghiera e penitenza: elemosina unita a digiuno ascetico (l\"'agape\" apostolica), che divenivano astinenza il venerd\u00ec, opere di Misericordia.\nConsiderati particolarmente idonei per l'ordinazione del clero, con il decreto \"Paenitemini\" di papa Paolo VI fu abolita l'obbligatoriet\u00e0 del digiuno, attribuendo alle Conferenze episcopali la facolt\u00e0 di sostituirlo con le cosiddette opere di carit\u00e0 ed esercizi di piet\u00e0.\nSimbologia.\nCiascuna delle Quattro Tempora ha un segno adatto che, quale primizia stagionale, pu\u00f2 essere offerto come gesto votivo, ed esattamente:\nQuattro Tempora nel rito romano.\nNei quasi due millenni del rito romano le Quattro Tempora hanno preso diverse forme. Esisteveno solo a Roma prima dell'epoca di Gelasio I (492-496). Si sono estese altrove con l'adozione altrove in Occidente di tale forma e rimasero sconosciute in Oriente.\nLe date delle celebrazione variavano ancora nell'XI secolo, e sarebbe Gregorio VII (1073\u20131085) che le ha fissate ai mercoled\u00ec, gioved\u00ec e sabato dopo il 13 dicembre (Santa Lucia), dopo mercoled\u00ec delle ceneri, dopo Domenica di Pentecoste e dopo il 14 settembre. Michael Kunzler attribuisce la fissazione delle date a Gregorio I (590\u2013604).\nIl Messale Romano del 1593 indicava le date cos\u00ec: \"I Quattro Tempi vengono celebrati mercoled\u00ec, gioved\u00ec e sabato dopo la Domenica III d'Avvento, dopo la Domenica I di Quadragesima, dopo marted\u00ec di Pentecoste e dopo la festa dell'Esaltazione della Santa Croce\".\nI giorni delle Tempora erano destinati a uno sforzo ascetico di digiuno, preghiera e elemosina all'inizio delle quattro stagioni dell'anno e dovevano servire come preparazione per l'amministrazione degli ordini sacri, per la quale il sabato delle quattro Tempora era particolarmente adatto.\nA riguardo della revisione della liturgia del rito romano dopo il Concilio Vaticano II, Michael Kunzler osserva: \"Il nuovo ordinamento dell'anno liturgico ha fondamentalmente mantenuto le \u00ab le quattro tempora \u00bb; spetta alle conferenze episcopali regolarle \u00abquante al tempo e al modo di celebrarle\u00bb, affinch\u00e9 esse \u00abpossano essere adattate alle diverse situazioni locali e alle necessit\u00e0 dei fedeli\u00bb. Viene mantenuto il carattere penitenziale della liturgia delle \u00abquattuo tempora\u00bb, ma si deve pure prendere coscienza della responsabilit\u00e0 verso il prossimo e verso i problemi del mondo\".\nOrigini.\nQuesti periodi di digiuno non appaiono nelle prime registrazioni cristiane: per la prima volta sono menzionati negli scritti di san Filastrio, vescovo di Brescia (morto nel 387) (\"De haeres.\", 119). Egli le pone in relazione con le maggiori feste cristiane.\nL'osservanza cristiana delle Quattro Tempora (di probabile derivazione celtica) trae origine da un'ordinanza ecclesiastica di Roma, diffusasi poi al resto della Chiesa d'Occidente. Erano conosciute come \"ieiunium vernum, aestivum, autumnale et hiemale\" (digiuno di primavera, d'estate, di autunno e d'inverno), cos\u00ec che, per citare le parole di papa Leone I (440 - 461) la legge dell'astinenza potesse esser applicata a ogni stagione dell'anno. Ai tempi di Leone I, il mercoled\u00ec, il venerd\u00ec e il sabato erano gi\u00e0 giorni di speciale osservanza. Tre di questi periodi erano digiuni preparatori per le tre maggiori festivit\u00e0 (Nativit\u00e0, Pasqua e Pentecoste), era pertanto necessario aggiungerne un quarto \"per amore della simmetria\".\nDa Roma le Tempora si diffusero gradualmente in tutto l'Occidente. N\u00e9 la Gallia n\u00e9 la Spagna le ebbero molto prima dell'VIII secolo.\nIn Britannia per\u00f2 comparvero prima e fonti cristiane ne attribuiscono la ragione alla presenza di sant'Agostino di Canterbury, un romano che agiva sotto la diretta autorit\u00e0 di papa Gregorio Magno.\nNella Chiesa ortodossa, le Tempora non sono mai state osservate.\nVariazioni di calendario.\nL\"'Ordo Romanus\" fiss\u00f2 le Tempora di primavera alla prima settimana di marzo, quindi associate approssimativamente alla prima domenica di Quaresima; le Tempora estive alla seconda settimana di giugno, dopo Pentecoste; le Tempora autunnali alla terza settimana di settembre dopo l'Esaltazione della Santa Croce e le Tempora invernali nell'ultima settimana piena di Avvento, dopo la festa di Santa Lucia (13 dicembre).\nAltre norme prevalsero in diversi paesi, fino a quando gli inconvenienti della mancanza di uniformit\u00e0 richiesero l'adozione di una nuova norma sotto papa Urbano II nei Concili di Piacenza e di Clermont, svoltisi nel 1095.\nLe Tempora avevano inizio il primo mercoled\u00ec dopo il giorno delle Ceneri (allora la prima domenica di Quaresima), Pentecoste, l'Esaltazione della Santa Croce e Santa Lucia. Questo comportava, ad esempio, che se il 14 settembre cadeva di marted\u00ec, le Tempora cadevano li 15, 17 e 18 settembre. Perci\u00f2, le Tempora di settembre potevano cadere nella seconda o nella terza settimana di settembre. Questa comunque fu sempre la terza settimana \"liturgica\" di settembre, considerando la prima domenica di settembre quella pi\u00f9 prossima al 1\u00ba settembre (29 agosto piuttosto che 4 settembre). Per semplificare il calendario liturgico, papa Giovanni XXIII stabil\u00ec che per terza domenica dovesse intendersi la terza domenica dall'inizio del mese. Quindi se il 14 settembre cadeva di domenica, le Tempora sarebbero state il 24, 26 e 27 settembre. (Questa regola \u00e8 seguita dai Cattolici che osservano il calendario liturgico del 1962).\nLa Chiesa cattolica prescriveva il digiuno e l'astinenza in tutti i giorni delle Quattro Tempora, e i fedeli erano invitati a confessarsi. Il 17 febbraio 1966, papa Paolo VI con il decreto \"Paenitemini\" escluse le Quattro Tempora dai giorni di digiuno e astinenza obbligatori.\nLa Costituzione Apostolica conclude:\nAd eccezione di privilegi e indulti, nel documento non sono esplicitamente annullate o abrogate le norme e prescrizioni pregresse e vigenti al tempo dell'approvazione.\nInoltre, non \u00e8 indicata una validit\u00e0 in perpetuo della \"Paenitemini\", interpretabile come una sua vigenza entro un tempo indeterminato, fino ad eventuale diversa disposizione.\nNella Chiesa anglicana le Tempora furono rese opzionali nel 1976.\nOrdinazione del clero.\nLa regola che fissa l'ordinazione del clero nelle Quattro Tempora \u00e8 da ricercarsi nei documenti tradizionalmente associati a papa Gelasio I (492 - 496). Nella Chiesa primitiva le ordinazioni avevano luogo secondo la necessit\u00e0. Si ritiene che Gelasio sia stato il primo che volle assegnare le ordinazioni a tempi particolari. Troviamo questa regola sancita da Egberto arcivescovo di York negli anni 732 - 766 e stabilita definitivamente come legge della Chiesa con il pontificato di papa Gregorio VII, circa nel 1085.\nCulinaria.\nSecondo alcuni etimologisti la tempura giapponese dovrebbe il suo nome alle Quattro tempora, e la sua invenzione si fa risalire al secolo XVI, con i primi contatti tra i giapponesi e i marinai portoghesi che recavano con loro missionari gesuiti; poich\u00e9 in questo tempo i cattolici mangiavano solo verdure e pesce e si dedicavano alla preghiera chiesero ai locali di preparare loro un piatto adatto alle \"tempora\". Da qui il termine \"tempura\" che i giapponesi utilizzano ancora oggi per questo piatto. Un'altra teoria etimologica invece ricollega il termine \"tempura\" alla parola portoghese \"tempero\": condimento, spezia."}
{"id": "1427226", "revid": "1444886", "url": "https://it.wikipedia.org/wiki?curid=1427226", "title": "Reattore nucleare ad acqua pressurizzata", "text": "Il reattore nucleare ad acqua pressurizzata (in inglese PWR: \"Pressurized Light-Water Moderated and Cooled Reactor\") \u00e8 un tipo di reattore nucleare a fissione.\nQuesti reattori sono stati realizzati inizialmente nella propulsione navale, per le loro ridotte dimensioni e per l'assenza di problemi del movimento del fluido nel recipiente in pressione durante la navigazione. Per la produzione di vapore, a differenza delle filiere BWR, RBMK, AGR ma in comune con i reattori PHWR, si avvalgono di un circuito separato: sono cosiddetti a ciclo duale, cio\u00e8 il fluido che va in turbina non transita per il nocciolo.\nSecondo l'AIEA, nel mondo vi sono 298 reattori di tipo PWR operativi e in shutdown di lungo periodo, 45 reattori in costruzione e 53 reattori in shutdown permanente.\nStoria.\nQuesta tipologia di reattore \u00e8 nata storicamente per la propulsione sottomarina con l'esigenza di compattezza e di lunga durata: il primo reattore fu STR-Mk1 studiato dal 1948 all'Argonne National Laboratory e realizzato nel marzo 1953, mentre il primo sottomarino nucleare in assoluto e il primo con la tecnologia ad acqua in pressione fu il Nautilus varato solo due anni pi\u00f9 tardi. La prima centrale di potenza significativa fu quella di Shippingport inizialmente di e, con pressione del primario di e del secondario di , non molto lontani da quelli odierni. Questa tipologia di reattore rappresenta la maggioranza assoluta (65%) della potenza nucleare oggi installata. I costruttori sono stati storicamente: Westinghouse Electric Company, Babcock &amp; Wilcox, Combustion Engineering (oggi assorbita dalla Westinghouse Electric Company), Mitsubishi, Framatome (AREVA), KWU (oggi Siemens Energy), Monitor, Rosatom (per la tipologia VVER).\nFunzionamento.\n In questo reattore l'acqua leggera di raffreddamento del nocciolo (circuito primario), usata anche come moderatore, viene tenuta a pressioni elevate intorno ai nominali, nel caso dell'EPR, in modo da poter raggiungere temperature elevate senza cambiamento di stato.\nIl circuito primario funziona a temperature massime dell'ordine dei 327\u00a0\u00b0C; ci\u00f2 limita nella pratica la produzione di vapore nel circuito secondario (P2) a pressioni di , riducendo quindi il rendimento termico dell'impianto. D'altra parte, l'acqua a contatto del nocciolo \u00e8 a pressione pi\u00f9 alta di quella di un reattore BWR, e quindi pi\u00f9 incline a decomporsi in H+ e OH-, con conseguenti problemi di corrosione \nCon riferimento alla figura, il reattore PWR \u00e8 costituito da due circuiti ad acqua interfacciati dal generatore di vapore:\nElemento di combustibile.\nL'elemento di combustibile impiegato in questo tipo di reattori \u00e8 costituito da un fascio di barrette di combustibile di sezione quadrata, costituito inizialmente da fascio di barre 15x15 e passato oggi a 17x17 con circa lo stesso ingombro complessivo per aumentare la superficie di scambio con una conseguente diminuzione del diametro delle barre, della frazione volumetrica di moderatore e della potenza termica lineare. Il fascio \u00e8 tenuto alle estremit\u00e0 da 2 \"piastre\" e internamente da 7-10 \"griglie\" spaziatrici in Inconel o Zircaloy che consentono dilatazioni assiali e piccole radiali con lamelle elastiche. Il numero e la lunghezza degli elementi di combustibile dipende dalla taglia (e dall'arricchimento) del reattore, infatti si cerca di raggiungere la configurazione di un reattore omogeneo, cio\u00e8 sferico. Questa configurazione si raggiunge creando un reattore cilindrico in cui l'altezza \u00e8 pari al diametro, nel caso di un reattore EPR da t ci\u00f2 si raggiunge tramite 241 elementi di combustibile alti 4.2 metri (per quanto riguarda l'altezza attiva alla generazione di calore).\nOgnuna di queste barrette \u00e8 composta da 265 pastiglie in biossido di uranio realizzate tramite sinterizzazione termomeccanica a circa con densit\u00e0 circa 95% di quella del composto puro /cm\u00b3 a clessidra o con foro superficiale sulle facce piane per compensare dilatazioni termiche. Vengono poste in esercizio inguainate sulla superficie laterale in lega di zirconio (per i reattori Westinghouse Gen II si utilizza Zircaloy 4, per l'EPR lega M5, per l'AP1000 lega ZIRLO, per il reattore VVER lega E-110) con una intercapedine di Elio a (3,0 per EPR; 3,4 per AP1000) per ragioni termomeccaniche e ognuna resa stagna con dei tappi saldati al tubo alle sue estremit\u00e0.\nNelle 24 posizioni in sezione che restano si possono trovare 4 tipi di componente in ordine decrescente di numero: \nQuesti tre tipi di barre sono incanalate da guide in Zircaloy 4, saldate alla piastra superiore e avvitate e poi saldate a quella inferiore: una volta assemblato l'elemento di combustibile non possiede parti in movimento ma ospita fori per il movimento del corrispondente assemblaggio di controllo.\nNegli elementi che contengono solo combustibile i 24 vuoti sono comunque inguainati dai manicotti di inox gi\u00e0 citati per ridurre la portata di bypass del refrigerante che non va a lambire il combustibile.\nNocciolo.\nIl nocciolo \u00e8 cilindrico compatto, si trova nella parte centrale del recipiente in pressione \u00e8 costituito da elementi di combustibile il cui arricchimento aumenta radialmente per compensare le maggiori perdite di neutroni verso l'esterno. Si passa ad esempio per l'AP1000 dal 4.45% periferico al 3.40% intermedio al 2.35% interno, in cui le legioni medie ed interne sono mischiate in varie configurazioni a seconda del ciclo specifico per uniformare la produzione di energia. La strategia di ricambio \u00e8 solitamente centripeta (in inglese \"out-in\"), in quanto si rimuovono elementi centrali per un terzo del nocciolo, si spostano gli altri verso il centro e si carica il terzo nuovo alla periferia del nocciolo, con una cadenza di circa 12\u201324 mesi (a seconda di vari fattori quali utilizzo del combustibile, Burnup massimo). L'EPR ha la possibilit\u00e0 di seguire anche un ricambio centrifugo (\"in-out\").\nModeratore.\nI PWR appartengono alla categoria dei reattori termici, cio\u00e8 le fissioni dell'uranio 235U sono causate da neutroni termici. Poich\u00e9 i neutroni prodotti dalle fissioni sono veloci, cio\u00e8 ad alto contenuto energetico, il reattore necessita di un moderatore, cio\u00e8 una sostanza capace di rallentare i neutroni e con bassa propensione ad assorbirli (Sezione d'urto). L'effetto moderante dell'acqua cresce in funzione della sua densit\u00e0 (coefficiente di vuoto negativo), che si traduce in un aspetto vantaggioso ai fini della sicurezza. Se infatti per via di una anomalia il reattore dovesse produrre pi\u00f9 energia di quella che il refrigerante riesce a rimuovere, si verificherebbe un aumento della temperatura media del fluido con una inevitabile riduzione della sua densit\u00e0, e pertanto del potere moderante dell'acqua. In questo modo l'anomalia viene in automatico smorzata dall'impianto. Questa propriet\u00e0 garantisce una buona stabilit\u00e0 dell'impianto, infatti si dice che \u00e8 un impianto \"intrinsecamente sicuro\".\nAltri componenti del reattore.\nOltre al nocciolo ci sono altri componenti necessari alla neutronica del reattore, al suo sostegno e isolamento termomeccanico alla sua sicurezza. Il requisito generale \u00e8 che il refrigerante scorra il pi\u00f9 possibile attraverso il nocciolo e refrigeri anche la testa evitando differenze di temperatura tra nocciolo e testa e quindi perdite attraverso le tenute testa-cappello.\nDeflettore.\nIl deflettore (in inglese \"barrel\") \u00e8 un involucro prismatico in lamiera aderente al nocciolo che lo racchiude aderendo agli spigoli degli elementi di combustibile esterni, ancorato ad un involucro cilidrico detto tamburo che a sua volta si appoggia all'esterno del recipiente in corrispondenza della flangia di testa.\nRecipiente del reattore.\nIl recipiente in pressione che delimita il reattore (in inglese \"vessel\", letteralmente \"scafo\") date le esigenze di resistenza a snervamento, a creep e saldabilit\u00e0 \u00e8 realizzato in acciaio ferritico (nei VVER tradizionali acciaio 15H2NMFA, nell'EPR acciaio 16 MND 5, nel VBER-300 acciaio 15Cr2NiMo, per il reattore APR e per il reattore SMART acciaio SA508 ) rivestito internamente da minimo 3\u00a0mm di inox che delimita il reattore. In effetti tutte le superfici a contatto col refrigerante sono realizzate interamente o rivestite in acciaio inox AISI serie 300 o inconel.\nBasandosi su propriet\u00e0 statiche e di resilienza, sono stati selezionati da Westinghouse per \"closure studs\", \"nuts\", e \"washers\" i Type A 540, Class 3, Grade B23 o B24. Le superfici filettate e di contatto sono Parkerizzate per la resistenza alla corrosione e la ritenzione di lubrificante. \nI componenti interni sono appesi in corrispondenza della flangia della testa. Lo schema di costruzione e le dimensioni variano con la potenza, ma in generale si tratta di lamiere dello spessore massimo di circa laminate o forgiate e saldate preferibilmente lungo il bordo circonferenziale a formare un cilindro la cui parte superiore detta \"testa\" o \"cupola\" (in inglese \"dome\", spesso maccheronicamente tradotta con \"duomo\") \u00e8 flangiata e vi viene infine praticata una apertura per l'ingresso e una per l'uscita del refrigerante per ogni generatore di vapore, disposte a coppie per una migliore disposizione dei tubi del primario all'esterno del reattore. Viene poi chiuso da due calotte sferiche: inferiormente un \"fondo\" saldato alla base e superiormente un \"cappello\", flangiato per essere bullonato alla \"testa\".\nLa tenuta \u00e8 garantita da due o-ring in Inconel 718 argentato: questi sono autoenergizzanti nel senso che si espandono mediante scanalature con l'aumento della pressione sulla superficie interna, e vengono sostituiti ad ogni apertura del recipiente. Poich\u00e9 il cappello presenta pi\u00f9 \"penetrazioni\" (per il passaggio barre di controllo o strumentazione, comunque saldate per evitare perdite di refrigerante; nel reattore W312 sono in totale 79 e in un modello Combustion Engineering in totale 83) rispetto al fondo, \u00e8 pi\u00f9 spesso ma sempre al di sotto dei massimi laterali.\nAd ogni apertura viene saldato un \"boccaglio\" forgiato: quelli di ingresso sono rastremati per diminuire la velocit\u00e0 del refrigerante, e lo immettono nell'intercapedine alla base fra recipiente e tamburo cilindrico; quelli in uscita invece hanno diametro di maggiore e sono prolungati all'interno in flange saldate con i boccagli prolungati dal deflettore, attingendo fluido dalla camera centrale della testa in cui il refrigerante esce del nocciolo.\nViene progettato per una pressione nominale di : viene condotta perci\u00f2 una prova idrostatica a . Le perdite vengono segnalate in modo indiretto dalle termocoppie esterne in quanto l'aumento della temperatura locale all'esterno \u00e8 dovuto alla fuoriuscita del refrigerante, e portata dalla cavit\u00e0 del reattore nel recipiente di drenaggio del refrigerante.\nFunge da primo contenimento del reattore, e si appoggia con dei pattini di acciaio in corrispondenza dei boccagli ad una struttura di supporto in acciaio ancorata alla cavit\u00e0 del reattore: le superfici scorrevoli permettono le contrazioni ed espansioni termiche, mentre degli stop laterali tengono il recipiente centrato nella cavit\u00e0. Cavit\u00e0 e struttura di supporto per il recipiente sono refrigerate da un circuito autonomo rispetto a primario e secondario.\nElementi di assorbimento.\nL'assorbimento dei neutroni nel reattore viene effettuato su tre livelli di organizzazione: procedendo dal generale al particolare sono: banco, elemento, barra (in inglese rispettivamente \"group\", \"rod cluster control\", abbreviato RCC, e \"control rod\").\nOgni reattore ha circa una decina di banchi di assorbimento formati da elementi meccanicamente separati ma vincolati a muoversi assieme dato che i loro motori sono azionati tutti da un unico segnale elettrico. Esistono due tipi di banco a seconda dell'impatto che il movimento del banco ha sulla neutronica:\nAll'interno di ogni banco perci\u00f2 le barre sono tutte di un solo tipo. Nel modello di II generazione W412 ci sono rispettivamente 5 banchi di spegnimento, indicati negli schemi con prefisso \"S\", e 4 banchi di controllo, indicati senza prefisso, con un totale di 53 elementi. Ogni banco viene identificato solitamente con una lettera seguendo l'ordine alfabetico. Tutti i banchi entrano nel nocciolo dall'alto verso il basso seguendo la gravit\u00e0 che pu\u00f2 essere sfruttata in particolare dai gruppi di spegnimento anche in assenza di corrente ai loro motori aumentando la sicurezza. I banchi sono poi concepiti in modo che il massimo requisito per lo spegnimento possa essere soddisfatto anche con il banco pi\u00f9 importante completamente estratto e immobilizzato.\nGli elementi di un singolo banco sono disposti simmetricamente nel nocciolo, e tutti hanno lo stesso numero di barre. Solo in alcuni elementi di combustibile e solo in alcune delle vacanze vengono inserite 4 o 8 barre di assorbimento. \nOgni elemento di assorbimento inserisce tutte le sue barre in solo elemento combustibile (solitamente 4 o 8, quindi quando \u00e8 presente non occupa comunque tutte le vacanze dell'e.c.). L'elemento di assorbimento comprende oltre alle barre anche il cosiddetto \"ragno\", cio\u00e8 l'insieme di bracci trasversali di collegamento delle barre, che rimane sopra l'elemento combustibile anche a inserimento completo, e una sola \"asta superiore\" pi\u00f9 spessa cui si lega il ragno, che attraversa la camera superiore ed esce dalla testa recipiente. Sopra la testa si aggancia all'asta un motore a induzione, consistente essenzialmente di un solenoide che in un elemento di spegnimento tira dei ganci nel verso opposto a delle molle. Se manca corrente elettrica al banco di spegnimento i solenoidi smettono di tirare i ganci e le molle sganciano i suoi elementi che entrano insieme nel nocciolo cadendo: il sistema di attuazione \u00e8 quindi a sicurezza passiva. Ogni manicotto guida termina al di sopra del nocciolo in modo che la barra completamente estratta vi sia comunque inserita, per due ragioni: per assicurare sempre l'inserimento corretto della barra e per ridurre la portata d'acqua attraverso i manicotti che rimpiazza la barra La forma conica rovesciata dei manicotti (in inglese \"thimbles\") favorisce tanto l'inserimento iniziale quanto l'ammortizzazione a fine corsa delle barre; quattro fori nella parte intermedia riducono il tempo di caduta della barra favorendo lo svuotamento del canale dall'acqua, mentre la loro assenza finale \u00e8 funzionale all'ammortizzazione a fine corsa; L'acqua nelle guide a barre estratte causa una variazione della generazione locale di potenza comunque trascurabile. Gli attuatori sono costantemente alimentati quindi devono essere costantemente raffreddati con aria in circolazione forzata tramite ventole.\nRiflettore.\nFacendo passare all'esterno del deflettore direttamente il refrigerante, che scherma poco i neutroni, la vita del recipiente per infragilimento da radiazione, che costituisce il collo di bottiglia per l'intera centrale, viene limitata a circa 40 anni a meno di sostituire il recipiente. Questo \u00e8 proprio il periodo tipico di progetto dei reattori di seconda generazione. Per arrivare ai 60 anni tipici della terza generazione alla base nell'intercapedine fra recipiente e deflettore \u00e8 necessario l'inserimento di un riflettore (nel W312 sono 4 ad arco, ognuno di 120\u00a0cm; nell'EPR sono pi\u00f9 anelli impilati fissati con barre bullonate alla piastra superiore) solitamente in acciaio inossidabile (nei Westinghouse di seconda generazione inox AISI 304 con massima frazione massica di cobalto residua dello 0.20%; nel riflettore dell'EPR inox Z2CN19-10 in 90 tonnellate con maxCo dello 0.06%), che ha anche il beneficio di aumentare il consumo medio del combustibile omogeneizzando il flusso nel nocciolo. Poich\u00e9 il riflettore subisce un grande irraggiamento gamma \u00e8 necessaria una attenta refrigerazione, realizzata con fori e canali interni e con il passaggio all'esterno della portata che bypassa il nocciolo; nell'EPR vengono inseriti dei campioni dello stesso acciaio del recipiente per il monitoraggio del danno estratti dopo la prima ricarica, e dopo 10, 20 e 30 anni.\nL'effetto negativo del riflettore \u00e8 per\u00f2 quello di limitare pi\u00f9 che la portata il volume di refrigerante disponibile in caso di depressurizzazione incidentale (LOCA), quindi l'inerzia del reattore prima della fusione del nocciolo, rendendo necessarie modifiche nei sistemi di refrigerazione di emergenza (ECCS).\nCircuito primario.\nRefrigerante.\nIl refrigerante \u00e8 costituito da acqua leggera. Nel primario ha una pressione di esercizio tra i 15 e i 16 MPa. \nEntra nella parte bassa del core a una temperatura di circa 275\u00a0\u00b0C quindi, asportando calore al core, fuoriesce dal vessel a 315\u00a0\u00b0C. Nonostante le alte temperature l'acqua rimane allo stato liquido grazie all'elevata pressione.\nPressurizzatore.\nNel circuito primario la pressione viene mantenuta costante, grazie al pressurizzatore. Si tratta di un recipiente ad alta pressione, connesso al primario tramite la \"surge line\". Al suo interno contiene per circa met\u00e0 del suo volume acqua satura, per la restante parte vapore. Presenta inoltre due sottosistemi interni: \n- le docce, il cui compito \u00e8 abbattere parte del volume di vapore, tramite l'introduzione di acqua fredda; \n- i riscaldatori, cio\u00e8 resistenze elettriche, usate per produrre vapore.\nNel caso in cui il primario, per via di un aumento di temperatura, dovesse dilatare il volume d'acqua, all'interno del pressurizzatore si attivano le docce in modo da abbattere il vapore, facendo posto al liquido; viceversa nel caso di un raffreddamento del primario si attivano le resistenze in modo da produrre vapore per compensare la contrazione del refrigerante nel primario.\nAll'interno del pressurizzatore la temperatura \u00e8 mantenuta a 345\u00a0\u00b0C.\nPompe.\nIl refrigerante viene fatto circolare nel primario, tramite le pompe di ricircolo, cio\u00e8 pompe capaci di smaltire elevate portate con una ridotta prevalenza. Per una centrale di grande taglia tali pompe arrivano a consumare anche 6\u00a0MW. Tramite queste pompe il refrigerante rimuove il calore dal core e lo cede al generatore di vapore, al cui secondario si ha la produzione di vapore da inviare in turbina. La pressione nel secondario \u00e8 dell'ordine di 7-8 MPa. Sul secondario si hanno le pompe di alimento necessarie per portare la pressione dell'acqua estratta dal condensatore ai livelli richiesti dal generatore di vapore.\nVarianti.\nReattori di prima e seconda generazione.\nReattori VVER.\nSono reattori ad acqua in pressione.\nIn questi reattori l'acqua nel vessel viene mantenuta allo stato liquido aumentandone di molto la pressione. Concettualmente sono uguali ai reattori PWR, si differenziano principalmente per il numero dei loop uscenti dai reattori (nei PWR 3 o 4, nei VVER 6 o pi\u00f9), e dal fatto che i generatori di vapore sono orizzontali e non verticali. Oltre a questo, il sistema di contenimento del reattore in caso di incidente \u00e8 concettualmente molto differente rispetto agli altri reattori occidentali.\nCina.\nLa flilera di reattori ad acqua pressurizzata con sigla CPR, in costruzione da AREVA esclusivamente in Cina, ha come perculiarit\u00e0 principalmente il costo di costruzione, molto inferiore alle filiere attualmente (2010) in costruzione o allo studio. Sono classificati come reattori di generazione II+ visto che apportano miglioramenti rispetto alla seconda generazione Westinghouse cui si riferiscono, senza le soluzioni innovative proprie della III generazione.\nRettori di III e III+ generazione.\nSegue un elenco dei rettori di III e III+ generazione:\nIncidenti.\nL'unico incidente grave avvenuto in reattori non moderati a grafite, quello della centrale USA di Three Mile Island, ha avuto come protagonista un PWR, di tecnologia Babcock &amp; Wilcox e ha portato nella versione ufficiale al rilascio all'esterno di quantit\u00e0 non significative di materiale radioattivo senza danni accertati per il personale della centrale o la popolazione (vedi la voce per i dettagli).\nItalia.\nIn Italia l'unico reattore ad acqua pressurizzata commerciale, quello di Trino Vercellese \u00e8 stato installato da Westinghouse; la centrale \u00e8 stata chiusa a seguito del referendum, bench\u00e9 fosse comunque vicina alla fine prevista del periodo operativo. Comunque il Piano Energetico Nazionale, sviluppato all'inizio degli anni ottanta, prevedeva come progetto unificato (PUN) di centrale nucleare con due PWR da circa 950\u00a0MW di produzione netta di energia elettrica ognuno (con 3 circuiti refrigeranti, invece dei 4 di Trino).. L'unico sito selezionato per una delle nuovi centrali secondo il PUN fu Trino (4 reattori), mentre non si \u00e8 mai arrivati ad una selezione del sito delle altre 4 centrali che dovevano completare il Piano Energetico Nazionale."}
{"id": "1427233", "revid": "123981218", "url": "https://it.wikipedia.org/wiki?curid=1427233", "title": "Superclan", "text": "Superclan (super-clandestini) fu un'organizzazione terroristica clandestina costituitasi ad opera di Corrado Simioni a partire dai nuclei di \"Sinistra Proletaria\" (progenitrice delle Brigate Rosse) tra il 1970 ed il 1971.\nL'unico crimine certo perpetrato dal Superclan \u00e8 il fallito attentato all'ambasciata americana di Atene del 2 settembre 1970.\nStoria.\nSulla fondazione del Superclan, sugli effettivi componenti, sulle sue azioni per ora non \u00e8 stata fatta chiarezza, ma dalle testimonianze dei fondatori delle Brigate Rosse ed in particolare da quella di Alberto Franceschini emergerebbe l'ipotesi che il Superclan fosse costituito da un gruppo di superclandestini diretti da Corrado Simioni, elemento chiave nelle vicende di quegli anni e probabile anello di congiunzione (ad insaputa di molti suoi \"collaboratori\") tra la sinistra extraparlamentare e i servizi segreti di origine NATO.\nLa rottura tra Simioni e Sinistra Proletaria avrebbe dato vita da una parte alle Brigate Rosse (ad opera di Renato Curcio, Mara Cagol ed Alberto Franceschini) e dall'altra allo stesso Superclan da parte di Corrado Simioni, Vanni Mulinaris, Duccio Berio ed altri.\nI membri.\nMolti dei componenti del Superclan provengono dalla formazione capeggiata da Corrado Simioni delle cosiddette \"Zie Rosse\", formazione che sembrerebbe aver operato per un breve periodo parallelamente alla nascita della formazione della Sinistra Proletaria.\nGli stessi componenti del Superclan sarebbero tra i nuclei direttivi ed operativi della scuola di lingue Hyperion di Parigi, considerato da alcuni\ncentro di coordinamento e di influenza di gruppi terroristici di sinistra europei e medio-orientali per conto dei servizi segreti occidentali."}
{"id": "1427242", "revid": "1543377", "url": "https://it.wikipedia.org/wiki?curid=1427242", "title": "Coniaciano", "text": "Nella scala dei tempi geologici, il Coniaciano rappresenta il terzo dei sei piani in cui \u00e8 suddiviso il Cretacico superiore, la seconda epoca dell'intero periodo Cretacico.\n\u00c8 compreso tra 88,6 e 85,8 \u00b1 0,7 milioni di anni fa (Ma), preceduto dal Turoniano e seguito dal Santoniano.\nDefinizioni stratigrafiche e GSSP.\nIl Coniaciano fu definito dal geologo francese Henri Coquand nel 1857 e deriva il suo nome dalla citt\u00e0 di Cognac, in latino \"Coniacum\", nel dipartimento della Charente, in Francia.\nLa base del Coniaciano \u00e8 fissata alla prima comparsa negli orizzonti stratigrafici del bivalve inoceramide \"Cremnoceramus rotundatus\".\nIl limite superiore, nonch\u00e9 base del successivo piano Santoniano, \u00e8 definito dalla prima comparsa del bivalve \"Cladoceramus undulatoplicatus\".\nIn Germania il Coniaciano si sovrappone allo piano regionale Emscheriano, all'incirca coevo con il Coniaciano e il Santoniano.\nIn magnetostratigrafia, il Coniaciano fa parte della cronozona magnetica C34, detta zona magnetica calma del Cretaceo, un periodo relativamente lungo di stabilit\u00e0 della polarit\u00e0.\nGSSP.\nIl GSSP, il profilo stratigrafico di riferimento della Commissione Internazionale di Stratigrafia, non \u00e8 ancora stato fissato (2010).\nSequenza stratigrafica e geochimica.\nDopo il picco raggiunto all'inizio del Turoniano nell'altezza del livello medio delle acque marine, il Coniaciano fu caratterizzato da un graduale abbassamento. Il ciclo \u00e8 considerato di primo ordine nella stratigrafia di sequenza. Verso la met\u00e0 del Coniaciano ci fu breve innalzamento, classificato di secondo ordine, con la conseguente trasgressione marina. La successiva fase di regressione (Co1, a 87,0 Ma) separa il \"Coniaciano medio\" da quello \"superiore\". Un ancora pi\u00f9 breve evento del terzo ordine caus\u00f2 una nuova trasgressione nel Coniaciano superiore.\nAll'inizio del Coniaciano medio, un evento anossico (OAE-3) nell'Oceano Atlantico provoc\u00f2 una deposizione su larga scala di argille nere in tutto il dominio atlantico. L'evento dur\u00f2 fino al Santoniano medio (da 87,3 a 84,6 Ma) ed \u00e8 l'ultimo e pi\u00f9 lungo degli eventi anossici del Cretaceo.\nSuddivisioni.\nIl Coniaciano \u00e8 a volte ulteriormente suddiviso in tre sottopiani: inferiore, medio e superiore.\nNel dominio Tetide, comprende tre biozone ammonitiche:\nNel dominio boreale include una sola biozona ammonitica, quella della \"Forresteria petrocoriensis\".\nCaratteristiche.\n\u00c8 in questa epoca (intorno a 88 milioni di anni fa) che secondo alcune teorie viene collocata la linea di separazione fra Glires (comprendenti roditori e lagomorfi, ovvero conigli, lepri e pikas) e Euarchonta (clade comprendente Scandentia (o tupaie), Dermoptera, Plesiadapiformes e Primates).\nIn altre parole, la linea di separazione fra antenati dei roditori e antenati dell'uomo, ovvero l'epoca in cui si presume sia vissuto l'antenato comune di roditori e primati, ovvero il primo appartenente al superordine degli Euarchontoglires (comprendente i due cladi dei Glires o protoroditori e Euarchonta o supraprimati).\nIntorno agli 86 milioni di anni fa viene invece collocata la linea di separazione fra Scandentia (o tupaie) da un lato e fra Dermoptera, Plesiadapiformes e Primates dall'altro."}
{"id": "1427243", "revid": "1123126", "url": "https://it.wikipedia.org/wiki?curid=1427243", "title": "Estanislao Esteban Karlic", "text": "Biografia.\nEstanislao Esteban Karlic \u00e8 nato il 7 febbraio 1926 ad Oliva, provincia di C\u00f3rdoba e diocesi di Villa Mar\u00eda, nella parte centrale della Repubblica Argentina.\nHa ricevuto l'ordinazione sacerdotale l'8 dicembre 1954, a Roma, per imposizione delle mani di Zenobio Lorenzo Guilland, arcivescovo metropolita di Paran\u00e1; si \u00e8 incardinato, ventottenne, come presbitero dell'arcidiocesi di C\u00f3rdoba.\nMinistero episcopale.\nIl 6 giugno 1977 papa Paolo VI lo ha nominato, cinquantunenne, vescovo ausiliare di C\u00f3rdoba assegnandogli contestualmente la sede titolare di Castro. Ha ricevuto la consacrazione episcopale il 15 agosto seguente, presso la Cattedrale dell'Assunzione di Maria Vergine a C\u00f3rdoba, per imposizione delle mani del cardinale Ra\u00fal Francisco Primatesta, arcivescovo metropolita di C\u00f3rdoba, assistito dai co-consacranti monsignori Alfredo Guillermo Disandro, vescovo titolare di Vico della Torre ed ausiliare di C\u00f3rdoba, e C\u00e1ndido Genaro Rubiolo, vescovo di Villa Mar\u00eda. Come suo motto episcopale il neo vescovo Karlic ha scelto \"Servire\".\nIl 19 gennaio 1983 papa Giovanni Paolo II lo ha promosso, quasi cinquantasettenne, arcivescovo coadiutore di Paran\u00e1 con facolt\u00e0 di amministratore apostolico \"sede plena\"; ha fatto il proprio ingresso in arcidiocesi il 20 marzo seguente.\nIl 1\u00ba aprile 1986, dopo l'accettazione della rinuncia per raggiunti limiti d'et\u00e0 del settantaquattrenne Adolfo Servando Tortolo, che aveva guidato la diocesi per quasi ventiquattro anni, \u00e8 succeduto per coadiutoria come arcivescovo metropolita di Paran\u00e1. In seguito ha preso possesso dell'arcidiocesi durante una cerimonia svoltasi presso la Cattedrale di Nostra Signora del Rosario a Paran\u00e1. Il 29 giugno seguente, giorno della solennit\u00e0 dei Santi Pietro e Paolo, si \u00e8 recato presso la Basilica di San Pietro in Vaticano, dove il papa gli ha imposto il pallio, simbolo di comunione tra il metropolita e la Santa Sede.\nNel 1996 \u00e8 stato eletto presidente della Conferenza Episcopale dell'Argentina per un mandato di un triennio, subentrando al cardinale Antonio Quarracino, arcivescovo metropolita di Buenos Aires; rieletto per un nuovo mandato nel 1999, ha ricoperto tale incarico fino al 2002, quando gli \u00e8 succeduto Eduardo Vicente Mir\u00e1s, arcivescovo metropolita di Rosario.\nNel 1997 papa Giovanni Paolo II lo ha nominato segretario speciale per la I Assemblea Speciale per l'America del Sinodo dei Vescovi, svoltasi presso la Citt\u00e0 del Vaticano dal 12 novembre al 12 dicembre dello stesso anno.\nIl 29 aprile 2003 papa Giovanni Paolo II ha accettato la sua rinuncia dal governo pastorale dell'arcidiocesi di Paran\u00e1 per raggiunti limiti d'et\u00e0, ai sensi del can. 401 \u00a7 1 del Codice di diritto canonico, divenendone arcivescovo emerito all'et\u00e0 di settantasette anni; gli \u00e8 succeduto il sessantottenne Mario Luis Bautista Mauli\u00f3n, trasferito contestualmente dalla sede di San Nicol\u00e1s de los Arroyos.\nCardinalato.\nIl 17 ottobre 2007, al termine dell'Udienza generale, papa Benedetto XVI ha annunciato la sua creazione a cardinale nel concistoro del 24 novembre seguente; avendo gi\u00e0 ottantuno anni al momento dell'annuncio, non ha il diritto di entrare in conclave e di essere membro dei dicasteri della Curia romana, in conformit\u00e0 all'art. II \u00a7 1-2 del motu proprio \"Ingravescentem Aetatem\", pubblicato da papa Paolo VI il 21 novembre 1970. \nDurante la cerimonia, svoltasi alle 10:30 presso la Basilica di San Pietro in Vaticano, gli sono stati conferiti la berretta, l'anello ed il titolo cardinalizio della Beata Vergine Maria Addolorata a Piazza Buenos Aires, vacante dal 1\u00ba maggio 2006, giorno della morte del cardinale connazionale Ra\u00fal Francisco Primatesta, arcivescovo emerito di C\u00f3rdoba e che gi\u00e0 lo aveva ordinato vescovo. Ha preso possesso della sua chiesa titolare durante una cerimonia svoltasi il 2 febbraio 2008 alle ore 18:30.\nDopo la rinuncia di papa Benedetto XVI, a motivo dell'et\u00e0 non ha potuto prendere parte al conclave del 2013, che si \u00e8 concluso con l'elezione al soglio pontificio del cardinale Jorge Mario Bergoglio, arcivescovo metropolita di Buenos Aires, con il nome di Francesco.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1427244", "revid": "132266", "url": "https://it.wikipedia.org/wiki?curid=1427244", "title": "Estanislao Karlic", "text": ""}
{"id": "1427253", "revid": "144796", "url": "https://it.wikipedia.org/wiki?curid=1427253", "title": "Damaso II", "text": ""}
{"id": "1427257", "revid": "102580694", "url": "https://it.wikipedia.org/wiki?curid=1427257", "title": "Iasione", "text": "Nella mitologia greca, Iasione era generalmente considerato uno dei figli della pleiade Elettra e Zeus, fratello di Dardano, fondatore di Troia. Per alcuni autori, era figlio di Ilitio, o di Tusco.\nIasione fond\u00f2 invece i riti misterici dell'isola di Samotracia. Si accoppi\u00f2 con Demetra in un campo arato tre volte, e quindi fu padre di due gemelli Pluto e Filomelo (inventore dell'aratro) e di un altro figlio chiamato Coribante. Per il suo rapporto con la dea dei campi Iasione fu ucciso da Zeus con una folgore.\nNel santuario di Samotracia era ricordato col nome di Eetione."}
{"id": "1427258", "revid": "196390", "url": "https://it.wikipedia.org/wiki?curid=1427258", "title": "Il mistero dei templari", "text": ""}
{"id": "1427264", "revid": "188116", "url": "https://it.wikipedia.org/wiki?curid=1427264", "title": "Gian Adelio Maletti", "text": ""}
{"id": "1427266", "revid": "196390", "url": "https://it.wikipedia.org/wiki?curid=1427266", "title": "National Treasure", "text": ""}
{"id": "1427281", "revid": "1226", "url": "https://it.wikipedia.org/wiki?curid=1427281", "title": "Immortale", "text": ""}
{"id": "1427285", "revid": "716642", "url": "https://it.wikipedia.org/wiki?curid=1427285", "title": "Hermann Hrei\u00f0arsson", "text": "Caratteristiche tecniche.\nEra un difensore centrale.\nCarriera.\nClub.\nPrimi anni.\nHrei\u00f0arsson entr\u00f2 nel mondo del calcio inglese nell'agosto 1997, quando pass\u00f2 dai campioni d'Islanda del Vestmann\u00e6yja al Crystal Palace, che in quel periodo giocava in Premier League.\nDopo la retrocessione delle \"aquile\", il difensore accett\u00f2 il passaggio al Brentford, una societ\u00e0 della Third Division; il trasferimento cost\u00f2 750.000 sterline, un record per quella serie.\nIl Brentford concluse vincitore il campionato, ma nell'ottobre 1999 Hrei\u00f0arsson firm\u00f2 per il Wimbledon, in Premier League. In seguito alla retrocessione dei \"Dons\" fu cercato dai neopromossi dell'Ipswich Town. In quattro stagioni disput\u00f2 pi\u00f9 di 100 partite, conquistando un posto da titolare fisso.\nI \"bianco-blu\" arrivarono quinti in campionato, assicurandosi un posto per la Coppa UEFA. Dodici mesi dopo la situazione si capovolse e arriv\u00f2 la retrocessione, dovuta principalmente alla mancanza di competitivit\u00e0 della squadra per giocare nelle due competizioni contemporaneamente. L'emigrazione delle stelle della squadra convinse l'islandese ad un nuovo trasferimento, questa volta nel West Bromwich Albion.\nCharlton.\nNel marzo 2003 Hrei\u00f0arsson si trasfer\u00ec nuovamente, stavolta al Charlton, con un contratto di tre anni e mezzo; gli \"Addicks\" pagarono 800.000 sterline, con un bonus di 100.000 sterline in caso di mancata retrocessione della squadra.\nL'islandese ha debuttato nel Charlton in una sconfitta casalinga per 3 reti a 0 contro il Manchester City. Nella prima stagione manc\u00f2 solo cinque partite, e gi\u00e0 dalla seconda divent\u00f2 titolare fisso.\nAlla fine della stagione 2006-2007 il Charlton retrocesse, e fu la quarta retrocessione inglese di Hrei\u00f0arsson, ognuna con una squadra diversa.\nPortsmouth.\nIl 25 maggio 2007 il club inglese del Portsmouth ingaggi\u00f2 Hrei\u00f0arsson per un contratto biennale; il difensore aveva infatti stipulato una clausola del suo contratto con il Charlton che prevedeva la rescissione in caso di retrocessione. Il 29 settembre 2007 il giocatore ha segnato il suo primo gol per il Portsmouth, in una vittoria casalinga per 7-4 contro il Reading. Al termine della stagione 2009-2010 retrocede per la quinta volta in carriera dalla Premier League alla Championship con una squadra diversa stabilendo cos\u00ec un record in Premier League con il gallese Nathan Blake.\nCoventry City.\nNel gennaio del 2012, durante il mercato invernale il giocatore islandese passa al Coventry City\nIBV Vestmannaeyjar.\nIl 19 settembre 2012, dopo un breve periodo di prova al Portsmouth iniziato il 6 settembre, raggiunge un accordo con il Vestmann\u00e6yja divenendo il loro nuovo allenatore dalla stagione 2013 dove tuttavia continuer\u00e0 a vestire anche il ruolo di calciatore. Nel 2013 torna cos\u00ec al club della sua citt\u00e0 natale dopo 16 anni.\nNazionale.\nHa debuttato nella Nazionale islandese nel giugno 1996 in una partita amichevole contro , come sostituto di Alexander H\u00f6gnason. Ha concluso la sua carriera in nazionale nel 2011. Con questa \u00e8 diventato nel tempo uno dei leader della squadra, insieme a Ei\u00f0ur Gu\u00f0johnsen; in assenza di quest'ultimo giocatore infatti assumeva il ruolo di capitano della nazionale.\nIn Nazionale ha collezionato 89 presenze e segnato 5 reti.\nAllenatore.\nA gennaio 2018 diventa il vice di David James al Kerala Blasters, squadra di calcio indiana militante nella Indian Super League.\nA seguito dell'esonero di James rimediato dopo la sconfitta contro il Mumbai City per 6 a 1 gli viene affidato il ruolo di allenatore ad interim della prima squadra."}
{"id": "1427290", "revid": "175733", "url": "https://it.wikipedia.org/wiki?curid=1427290", "title": "Giasione", "text": ""}
{"id": "1427292", "revid": "729019", "url": "https://it.wikipedia.org/wiki?curid=1427292", "title": "Ferrovia Belluno-Feltre-Treviso", "text": "La ferrovia Belluno-Feltre-Treviso \u00e8 una linea ferroviaria italiana di propriet\u00e0 statale a scartamento ordinario che unisce la citt\u00e0 di Belluno a Treviso, percorrendo la valle del Piave.\nLa linea ferroviaria \u00e8 gestita da Rete Ferroviaria Italiana che la qualifica come complementare.\nIl servizio ferroviario passeggeri regionale e di lunga percorrenza \u00e8 espletato da Trenitalia.\nStoria.\nLa Belluno-Feltre-Treviso fu inserita tra le linee di completamento di seconda categoria dalla legge 29 luglio 1879, n. 5002. La costruzione fu assegnata alla Societ\u00e0 Italiana per le strade ferrate meridionali che apr\u00ec il tratto tra Treviso e Cornuda il 1\u00ba aprile 1884, mentre quello fino a Belluno entr\u00f2 in funzione il 10 novembre 1886.\nA seguito della statalizzazione delle ferrovie, tra il 1905 e il 1906, la gestione pass\u00f2 alle Ferrovie dello Stato.\nFino al 1955 dalla stazione di Sedico-Bribano si diramava la linea privata Bribano-Agordo inaugurata nel 1925 per il trasporto di viaggiatori, ma soprattutto dei minerali di pirite dalle miniere dell'agordino.\nElettrificazione.\nCon l'aggiornamento del contratto di programma RFI-MIT del 24 luglio 2019 sono stati stanziati i fondi mancanti per l'elettrificazione dell'intera linea da Treviso a Belluno, andando cos\u00ec a completare l'ultimo tassello dell'anello basso bellunese. I lavori sono iniziati sulla tratta Belluno-Feltre che restar\u00e0 chiusa dal 13 dicembre 2020 fino all'11 dicembre 2021, quando inizieranno anche i lavori per la Feltre-Montebelluna che rimarr\u00e0 chiusa per tutta l'estate 2021.\nCaratteristiche.\nLa linea \u00e8 una ferrovia a binario semplice e a trazione termica. Fu esercita con il blocco telefonico e dagli anni trenta a Dirigenza unica. \u00c8 esercita in CTC con Blocco conta-assi e ACEI soprattutto di tipo semplificato (I 0/19).\nFino al 31 maggio 2011 la circolazione \u00e8 stata regolata dal Dirigente Centrale Operativo (DCO) con sede a Belluno, lo stesso giorno il DCO \u00e8 stato trasferito a Venezia Mestre.\nFra il 1913 e il 1931 la stazione di Montebelluna era comune a quella delle tranvie Montebelluna-Asolo e Montebelluna-Valdobbiadene, gestite dalla Societ\u00e0 Veneta.\nMateriale rotabile.\nLa linea venne percorsa da treni trainati da locomotive a vapore. In seguito circolarono anche automotrici. Negli anni settanta i treni erano effettuati da ALn 772 e per la Freccia delle Dolomiti venivano utilizzate Aln 442/448. Ad esse anni dopo si aggiunsero anche ALn 773 con rimorchi Ln 664 e le Diesel 345 si sostituirono alle locomotive a vapore. Gli anni ottanta videro l'arrivo delle ALn 668 e dei treni \"navetta\" al traino delle locomotive diesel D.445 assegnate al deposito di Treviso.\nNel 2006 sono cominciati a circolare i Minuetti Diesel ALn 501/502. Nel 2016 sono arrivati gli Swing ATR 220 Tr.\nAltri progetti.\n di Luigi Tatti"}
{"id": "1427299", "revid": "2208340", "url": "https://it.wikipedia.org/wiki?curid=1427299", "title": "Iga (Mie)", "text": " \u00e8 una citt\u00e0 giapponese della prefettura di Mie.\nStoria.\nDurante gran parte delle lotte intestine per l'unificazione del Giappone, Iga ospit\u00f2 la base centrale dell'omonimo clan \"ninja\" (anche Koka ne possedeva uno proprio); questi guerrieri si opposero duramente al potere di Oda Nobunaga, il primo dei tre uomini che realizzarono l'unificazione del paese durante l'epoca Sengoku (Periodo delle Guerre).\nNobunaga stermin\u00f2 gran parte degli abitanti di Iga durante la battaglia di Tensho Iga, ma i superstiti non dimenticarono mai e osteggiarono Nobunaga in tutti i modi. Alla sua morte, l'odio nei suoi confronti si trasfer\u00ec su Hashiba Hideyoshi (in seguito ribattezzato dall'Imperatore Toyotomi Hideyoshi), uno dei favoriti di Nobunaga che aveva ereditato il comando supremo delle truppe. Forse per questo motivo i ninja di Iga passarono al servizio del grande sconfitto nella lotta per la successione, Tokugawa Ieyasu, e lo sostennero soprattutto dopo la morte di Hideyoshi, nelle battaglie per scegliere il nuovo dominatore del Giappone.\nUn famoso membro dei ninja di Iga fu Hattori Hanz\u014d, leader del clan durante la fine del periodo \"Tensho\" e l'inizio del periodo \"Edo\"; figura reale divenuta poi leggendaria e sfruttata da cinema, TV e videogiochi, quest'uomo diede il suo nome a \"Hanzo-mon\" (Portone di Hanzo), famosa porta del castello dei Tokugawa a Edo (oggi Tokyo) di cui esistono resti ancora oggi; il portone a sua volta ha dato il nome alla vicina fermata della metropolitana."}
{"id": "1427300", "revid": "287204", "url": "https://it.wikipedia.org/wiki?curid=1427300", "title": "Augustaion", "text": "L'Augustaion era uno spazio chiuso di Costantinopoli, compreso tra la basilica di Hagia Sophia e il Gran Palazzo.\nStoria dell'Augustaion.\nFu progettato dall'imperatore Costantino I sul luogo dell'antica agor\u00e0 della citt\u00e0, noto come Tetrastoon: qui si trovava una statua della madre dell'imperatore, Elena, collocata su di una colonna. Sul lato orientale dell\"Augustaion\" si trovava il Senato di Costantinopoli, costruito da Costantino o da suo nipote Giuliano.\nLa piazza ricevette un primo intervento nel 459 e un secondo a seguito della Rivolta di Nika del 532 quando il Senato venne distrutto, per essere ricostruito, quello stesso anno, dall'imperatore Giustiniano I. Sempre Giustiniano aggiunse all\"Augustaion\" l'omonima colonna sulla cui sommit\u00e0 era posta una sua statua equestre bronzea, descritta ampiamente da Procopio di Cesarea nella sua opera \"Edifici\" (i.2.11-12). Dell'apparato iconografico della piazza in questo periodo faceva parte anche un gruppo statuario raffigurante tre re barbari che offrono tributi, posto di fronte alla colonna di Giustiniano: il complesso dei re barbari e della statua equestre imperiale era estremamente popolare, tanto che venne riprodotto su diversi supporti, come nella raffigurazione dell'imperatore trionfante dell'avorio Barberini.\nA seguito della presa di Costantinopoli, Maometto II fece rimuovere la statua equestre e la fece fondere; la relativa colonna fu distrutta intorno al 1515."}
{"id": "1427301", "revid": "767487", "url": "https://it.wikipedia.org/wiki?curid=1427301", "title": "Inabe", "text": " \u00e8 una citt\u00e0 giapponese della prefettura di Mie."}
{"id": "1427302", "revid": "2208340", "url": "https://it.wikipedia.org/wiki?curid=1427302", "title": "Ise (Giappone)", "text": ", precedentemente chiamata , \u00e8 una citt\u00e0 giapponese della prefettura di Mie."}
{"id": "1427303", "revid": "767487", "url": "https://it.wikipedia.org/wiki?curid=1427303", "title": "Kameyama (Mie)", "text": " \u00e8 una citt\u00e0 giapponese della prefettura di Mie."}
{"id": "1427305", "revid": "2208340", "url": "https://it.wikipedia.org/wiki?curid=1427305", "title": "Kumano", "text": " \u00e8 una citt\u00e0 giapponese della prefettura di Mie, fondata il 3 novembre 1954."}
{"id": "1427307", "revid": "109499642", "url": "https://it.wikipedia.org/wiki?curid=1427307", "title": "Kuwana", "text": " \u00e8 una citt\u00e0 giapponese della prefettura di Mie, nell'isola di Honsh\u016b."}
{"id": "1427308", "revid": "287204", "url": "https://it.wikipedia.org/wiki?curid=1427308", "title": "Matsusaka", "text": " \u00e8 una citt\u00e0 giapponese della prefettura di Mie. La citt\u00e0 \u00e8 famosa per il manzo di Matsusaka e ha dato i natali a Motoori Norinaga.\nStoria.\nFondata nel 1588 nell'allora Provincia di Ise da Gamo Ujisato, che aveva ricevuto nel 1584 da Toyotomi Hideyoshi lo han di Matsugashima, dal valore di 120.000 koku. Quattro anni dopo Gamo inizi\u00f2 la costruzione di un castello nella al quale diede il nome di \"Matsusaka,\" che significa \"pendio \u962a (coperto di) pini \u677e\".\nPopolazione.\nLa popolazione di Matsusaka era di 168\u00a0146 abitanti nel 2010.\nConfini.\nMatsusaka confina con:"}
{"id": "1427309", "revid": "110157", "url": "https://it.wikipedia.org/wiki?curid=1427309", "title": "Nabari", "text": " \u00e8 una citt\u00e0 giapponese della prefettura di Mie."}
{"id": "1427310", "revid": "1318658", "url": "https://it.wikipedia.org/wiki?curid=1427310", "title": "Owase", "text": " \u00e8 una citt\u00e0 giapponese della prefettura di Mie. La citt\u00e0 si trova nella Penisola di Kii."}
{"id": "1427312", "revid": "287204", "url": "https://it.wikipedia.org/wiki?curid=1427312", "title": "AIMETA", "text": "LAIMETA (Associazione Italiana di Meccanica Teorica ed Applicata) riunisce i cultori della Meccanica nei suoi vari indirizzi: teorico, sperimentale, tecnico, e applicativo. I suoi soci sono suddivisi in cinque sezioni caratterizzanti l'ambito culturale in cui essi operano: \nGli interessi dell'associazione spaziano nei campi della Meccanica razionale e della Fisica matematica, come della Meccanica applicata, Scienza delle costruzioni, Idraulica, Aerodinamica. L'AIMETA, con i suoi soci, opera anche in campi attigui a quelli che le sono propri, come quello della Biomeccanica e della Meccanica dei materiali.\nAll'interno dell'AIMETA operano i seguenti gruppi \nL'AIMETA indice un congresso biennale e pubblica la rivista \"Meccanica\", il cui primo numero usc\u00ec nel 1966."}
{"id": "1427313", "revid": "110157", "url": "https://it.wikipedia.org/wiki?curid=1427313", "title": "Shima", "text": " \u00e8 una citt\u00e0 giapponese della prefettura di Mie. La citt\u00e0 ha ospitato il G7 del 2016 dove si sono incontrati i membri di quest'ultimo."}
{"id": "1427314", "revid": "298055", "url": "https://it.wikipedia.org/wiki?curid=1427314", "title": "Max Evans (personaggio)", "text": ""}
{"id": "1427315", "revid": "767487", "url": "https://it.wikipedia.org/wiki?curid=1427315", "title": "Antsla (comune rurale)", "text": "Antsla \u00e8 un comune rurale dell'Estonia meridionale, nella contea di V\u00f5rumaa. Il centro amministrativo \u00e8 l'omonima citt\u00e0 (in estone \"linn\") di Antsla.\nLocalit\u00e0.\nOltre al capoluogo, il comune comprende due borghi (in estone \"alevik\"), Kobela e Vana-Antsla, e 24 localit\u00e0 (in estone \"k\u00fcla\")."}
{"id": "1427316", "revid": "110157", "url": "https://it.wikipedia.org/wiki?curid=1427316", "title": "Antiquarium arborense", "text": "L'Antiquarium Arborense \u00e8 il pi\u00f9 importante museo di Oristano.\nQuesto conserva principalmente reperti archeologici provenienti dai nuraghi della zona e dalla citt\u00e0 di Tharros.\nOspita, inoltre, importanti opere artigianali spagnole del XV-XVI secolo.\nDi particolare rilevanza storica per la citt\u00e0, due iscrizioni medievali documentano la costruzione della torre e delle mura, risalenti al XIII secolo d.C."}
{"id": "1427320", "revid": "110157", "url": "https://it.wikipedia.org/wiki?curid=1427320", "title": "Tsu (Mie)", "text": " \u00e8 una citt\u00e0 giapponese, capoluogo della prefettura di Mie."}
{"id": "1427322", "revid": "2208340", "url": "https://it.wikipedia.org/wiki?curid=1427322", "title": "Yokkaichi", "text": " \u00e8 una citt\u00e0 a statuto speciale giapponese della prefettura di Mie.\nNel suo ospedale venne ricoverato il 5 ottobre 2014, durante il Gran Premio del Giappone, il pilota francese Jules Bianchi."}
{"id": "1427324", "revid": "175733", "url": "https://it.wikipedia.org/wiki?curid=1427324", "title": "Eetione", "text": ""}
{"id": "1427328", "revid": "76963", "url": "https://it.wikipedia.org/wiki?curid=1427328", "title": "Claude Gros de Boze", "text": "Biografia.\nFece i suoi studi a Lione e a Parigi dove si era stabilito verso il 1700. Avendo il sostegno di Nicolas-Joseph Foucault, divenne nel 1705 \"pensionario\" dell'Acad\u00e9mie des inscriptions et belles-lettres, di cui fu nominato segretario perpetuo l'anno seguente. Fu eletto membro dell'Acad\u00e9mie fran\u00e7aise nel 1715, poi divenne nel 1719 direttore del Cabinet des m\u00e9dailles et antiques, posto che occuper\u00e0 fino alla morte. Mise a punto con il suo allievo e assistente Jean-Jacques Barth\u00e9lemy un metodo di classificazione delle monete e realizz\u00f2 un \u00ab inventaire et r\u00e9colement des m\u00e9dailles, pierres grav\u00e9es et autres raret\u00e9s antiques du Cabinet du roy \u00bb nel 1723. Fu eletto membro dell'Acad\u00e9mie royale de peinture et de sculpture nel 1727. Claude Gros de Boze divenne membro della Royal Society il 6 aprile 1749."}
{"id": "1427334", "revid": "1543377", "url": "https://it.wikipedia.org/wiki?curid=1427334", "title": "Trazione integrale Q4", "text": "La trazione integrale Q4, realizzata dalla casa automobilistica italiana Alfa Romeo, \u00e8 una tecnologia che permette di garantire una trazione su quattro ruote motrici con una diversa ripartizione della coppia tra i due assi. \nStoria e funzionamento.\nIl logo Q4 apparve per la prima volta agli inizi degli anni novanta sulla 155, e poi quasi in contemporanea sia sulle Alfa 33 1.7 16V che sulle Alfa 164 3.0 V6, entrambe con trazione integrale.\nLo schema meccanico era differente nei due casi ma sempre finalizzato alla migliore motricit\u00e0 su qualsiasi fondo stradale. Nel caso dell'Alfa 33, era stata predisposta una \"presa di forza\" posteriore all'uscita del cambio di velocit\u00e0. Tale presa di forza era collegata al ponte posteriore per mezzo di un albero di trasmissione composto di tre parti: le due parti estreme erano rigide, mentre la parte centrale era composta da un giunto Ferguson, che provvedeva a trasmettere la coppia al retrotreno non appena si verificava un aumento dello slittamento tra l'albero di entrata e l'albero di uscita del giunto, trasmettendo cos\u00ec la coppia al ponte posteriore ed arrivando anche al 50% del totale. Nell'Alfa 164 e poi nella 155, la trazione sulle quattro ruote non era ottenuta con due differenziali convenzionali pi\u00f9 un giunto Ferguson, bens\u00ec con tre differenziali, di cui uno posizionato nell'asse anteriore, collegato con il differenziale centrale. Quest'ultimo era montato all'uscita del cambio e collegato con il differenziale posteriore.\nIl differenziale posteriore era di tipo autobloccante Torsen C. Operava quindi una trazione permanente e dinamica che dava luogo ad una ripartizione di coppia motrice del 57% sulle ruote posteriori e di 43% sulle ruote anteriori.\nSuccessivamente dal 2004, la trasmissione integrale Q4 fu nuovamente utilizzata dalla casa di Arese dopo anni di disuso, introducendola sulle Alfa 156 in versione Sportwagon Q4 e Crosswagon Q4, entrambe motorizzate con un propulsore 1.9 JTDm da 150 Cv. Su questi modelli sono presenti tre differenziali, di cui quello centrale di tipo Torsen C consente una ripartizione della coppia motrice con prevalenza al posteriore (che arriva all'80% in accelerazione). Dal 2007 fino a fine serie avvenuta nel 2011, il medesimo schema di trasmissione integrale Q4 fu ancora utilizzato dalla casa di Arese sulle Alfa 159 e Brera dotate dei motori 3.2 V6 JTS a benzina e 2.4 20V JTDm a gasolio abbinata al cambio manuale 6 marce o all'automatico sequenziale Q-Tronic.\nQ4 di seconda generazione.\nNel 2013 la denominazione Q4 per il sistema di trazione integrale viene nuovamente riutilizzata dal Gruppo Fiat, questa volta per\u00f2 dalla Maserati per la nuova Ghibli 3.0 S Q4; inoltre essa \u00e8 la prima auto della casa del tridente ad avere la trazione sulle quattro ruote motrici. Successivamente \u00e8 stata adottata anche per la pi\u00f9 grande Quattroporte 3.0 S Q4.\nNel 2016 Alfa Romeo introduce assieme alla Giulia un nuovo sistema di trazione Q4, inaugurato dalla versione \"Veloce\" presentata al Salone dell'automobile di Parigi 2016: attraverso la centralina elettronica, che monitora diversi parametri dinamici, come l'accelerazione laterale e longitudinale, l'angolo volante e la velocit\u00e0 d'imbardata, \u00e8 possibile prevedere le perdite di aderenza delle ruote. In condizioni di aderenza normale, la coppia motrice \u00e8 trasmessa al 100% al retrotreno, mantenendo un comportamento dinamico tipico di un'auto a trazione posteriore. Nei momenti di perdita di aderenza, attraverso una scatola di rinvio (dotata di frizione attiva e attuatore integrato) e un differenziale anteriore capaci di operare in tempi relativamente brevi (il costruttore dichiara un tempo medio operativo di 100 millisecondi), il sistema trasferisce fino al 60% della coppia motrice all'assale anteriore.\nIl nuovo sistema di trazione Q4 viene applicato dalla Alfa Romeo a tutti i modelli che prevedono una versione a trazione integrale, tra cui la Alfa Giulia Veloce Q4."}
{"id": "1427335", "revid": "767487", "url": "https://it.wikipedia.org/wiki?curid=1427335", "title": "Higashi-Matsushima", "text": " \u00e8 una citt\u00e0 giapponese della prefettura di Miyagi.\n\u00c8 stata fondata nel 2005 quando le citt\u00e0 di Naruse e Yamoto si sono fuse assieme."}
{"id": "1427338", "revid": "1825453", "url": "https://it.wikipedia.org/wiki?curid=1427338", "title": "Societ\u00e0 Sportiva Pro Roma", "text": "La Societ\u00e0 Sportiva Pro Roma \u00e8 stata una societ\u00e0 polisportiva di Roma fondata il 28 agosto 1911 dalle ceneri del \"Club Sportivo Ardor\". La sezione pi\u00f9 titolata della societ\u00e0 fu sicuramente quella calcistica, una delle pi\u00f9 antiche d'Italia. Oltre a una squadra di calcio, l'associazione aveva anche squadre di tamburello e di sfratto e si dedicava al podismo e al nuoto.\nStoria della sezione calcistica.\nLa Pro Roma venne fondata all'interno della pi\u00f9 generale polisportiva, sul modello della SS Lazio. La maglia della squadra era bianca col risvolto nero o rosso. La prima partita venne disputata contro la nel novembre 1911: la Pro Roma venne travolta per 7-0.\nLe prime partite furono disputate a Piazza d'Armi; solo nel marzo 1912 la societ\u00e0 inaugur\u00f2 il suo campo sportivo in Via Ostiense 9. La prima partita giocata in quello stadio (Pro Roma-Fortitudo) venne disputata il 17 marzo 1912. Nell'estate 1912 la FIGC decise di ammettere alla Prima Categoria anche le squadre del centro-sud. La Pro Roma dovette affrontare nel turno preliminare la Tebro: la partita fin\u00ec 2-1 per la Pro Roma (doppietta di Carrega) che si qualific\u00f2 cos\u00ec al campionato di vertice. Nel girone laziale per\u00f2 la Pro Roma arriv\u00f2 solo penultima.\nNei campionati successivi non and\u00f2 meglio per la Pro Roma con la squadra sempre eliminata nel girone laziale. L'11 aprile 1915 venne inaugurato il nuovo stadio: lo Stadio Flaminio. Dopo varie stagioni mediocri, al termine della stagione 1921-22 la squadra venne retrocessa in Seconda Divisione. Torn\u00f2 in Prima Divisione solo al termine della stagione 1923-24.\nNel 1926, per volere del regime fascista, si fuse con la Fortitudo nella Fortitudo Pro Roma."}
{"id": "1427339", "revid": "1791", "url": "https://it.wikipedia.org/wiki?curid=1427339", "title": "Higashimatsushima", "text": ""}
{"id": "1427343", "revid": "767487", "url": "https://it.wikipedia.org/wiki?curid=1427343", "title": "Le avventure di Andr\u00e9 &amp; Wally B.", "text": "Le avventure di Andr\u00e9 &amp; Wally B. \"(The Adventures of Andr\u00e9 &amp; Wally B.\") \u00e8 un cortometraggio animato statunitense del 1984 diretto da Alvy Ray Smith.\nIl corto viene considerato il primo filmato in computer grafica prodotto dal reparto animazione della LucasFilm (che divenne poi il punto di partenza per la creazione della \"Pixar\"), sebbene abbia tra i principali fautori John Lasseter, qui al suo primo progetto animato al computer, futuro fondatore della \"Pixar\". Lasseter, inizialmente, ide\u00f2 il corto per i figli, ma questi si spaventarono vedendolo.\nIl corto presentava animazioni impressionanti per l'epoca, grazie anche all'uso inedito del motion blur in CGI, mentre il processo di rendering \u00e8 stato effettuato grazie ai computer Cray X-MP.\nTrama.\nIn una foresta, all'alba, un buffo personaggio di nome Andr\u00e9 (ispirato all'aspetto di Topolino) viene svegliato dal ronzio di un calabrone, Wally B., che gli si avvicina minacciandolo di pungerlo toccandogli il naso. Quando Andr\u00e9 indica verso una direzione, l'ape guarda dove gli \u00e8 stato indicato e Andr\u00e9 coglie l'opportunit\u00e0 di scappare. Wally insegue e raggiunge Andr\u00e9 tentando di pungerlo, ma urta contro un albero, ritrovandosi con il pungiglione piegato e storto. L'ape tenta di fuggire, ma, in tutta risposta, viene colpita dal cappellino di Andr\u00e9.\nProduzione.\nAll'inizio degli anni ottanta il gruppo della LucasFilm contatt\u00f2 un ex animatore della Disney, John Lasseter, proponendogli di realizzare una vera e propria animazione in computer grafica. Lasseter aveva gi\u00e0 acquisito esperienza con quella tecnica alla Disney, pur non essendo un esperto di computer n\u00e9 di informatica, e il suo obiettivo a lungo termine era la realizzazione di un lungometraggio animato interamente in CGI. Riusc\u00ec ad accordarsi per un lavoro come \"interface designer\" e inizi\u00f2 un progetto che si sarebbe poi rivelato il primo cortometraggio animato al computer, che divenne ancor pi\u00f9 rivoluzionario di quanto i suo creatori avrebbero pensato, in quanto Lasseter aveva previsto di animare al computer soltanto gli sfondi, invece vennero animati anche i personaggi. Nel realizzare dei personaggi animati si trov\u00f2 di fronte ad un grosso problema: si potevano utilizzare soltanto semplici forme geometriche (cilindri, sfere, \u2026), che non gli consentivano di dare al corpo dei personaggi la flessibilit\u00e0 che avrebbe dato loro la maggior parte dell'espressivit\u00e0. Sottopose il problema ai tecnici della Pixar, che in risposta crearono la \"forma a goccia\". Questo oggetto era costituito da una semisfera rivolta verso il basso, sovrastata ad una certa distanza da una semisfera molto pi\u00f9 piccola. Si lasciava al computer il compito di riempire lo spazio vuoto. In questo modo, muovendo le due semisfere l'una rispetto all'altra, l'oggetto si piegava. Lasseter utilizz\u00f2 questa forma per realizzare il corpo di un robottino e le zampe di un'ape. Nacque cos\u00ec nel 1984 \"The Adventures of Andr\u00e9 and Wally B.\"\nOltre ad essere il primo cortometraggio in CGI ad avere una vera e propria trama e dei personaggi, The Adventures of Andr\u00e9 and Wally B. introduceva anche delle importanti innovazioni tecniche. Comparivano infatti per la prima volta il sistema a particelle (che consentiva di animare migliaia di piccoli oggetti contemporaneamente, qui fu utilizzato per le foglie) e la scia di movimento (che faceva s\u00ec che gli oggetti che si muovevano velocemente si sfocassero seguendo il movimento). Presentato al SIGGRAPH del 1984 il corto ebbe un grandissimo successo. In seguito alla fama ottenuta, la Computer Division della Lucas Film fu acquistata da Steve Jobs, diventando la Pixar.\nEdizioni home video.\nVHS.\nA causa della loro stessa natura, i cortometraggi Pixar non vennero mai distribuiti nel mercato dell'home video. Solo dopo il successo di \"Toy Story\" venne distribuito a partire dal 29 ottobre 1996 il VHS \"Tiny Toy Stories\", contenente i cinque corti prodotti fino ad allora: \"The Adventures of Andr\u00e9 and Wally B.\", \"Luxo Junior\", \"Il sogno di Red\", \"Tin Toy\" e \"Knick Knack\".\nDVD.\nNel 2007, un'edizione rimasterizzata di \"The Adventures of Andr\u00e9 and Wally B.\" fu inclusa nella raccolta \"Pixar Short Films Collection: Volume 1\", che presenta tutti i cortometraggi prodotti dalla compagnia fino al 2007. L'opera usc\u00ec il 6 novembre 2007 e fu pubblicata su DVD e Blu-ray; le edizioni sui due supporti sono fra loro identiche."}
{"id": "1427344", "revid": "767487", "url": "https://it.wikipedia.org/wiki?curid=1427344", "title": "Moreno Roggi", "text": "Carriera.\nCresciuto nelle giovanili del Fucecchio, paese nel quale risiedeva, nacque calcisticamente nell'Empoli. Approd\u00f2 alla Fiorentina nel 1972-1973 ed esord\u00ec a diciotto anni in Serie A nell'anno stesso del suo arrivo a Firenze.\nPer lui subito 16 presenze e una rete all'attivo con l'esordio in maglia azzurra nella nazionale Under-23. L'anno successivo Luigi Radice lo promosse stabilmente nell'undici titolare. Nel 1974 Fulvio Bernardini lo fece esordire nella nazionale maggiore in coppia con Francesco Rocca, nel primo incontro post-Mondiale 1974 contro la Jugoslavia. Nel 1976 subisce un grave infortunio che lo terr\u00e0 fuori dal campo per due anni.\nSuperato questo periodo, il difensore toscano ritorn\u00f2, dopo due anni, all'attivit\u00e0 agonistica ma non in maglia viola. La Fiorentina infatti l'aveva ceduto nel 1978-1979 all'. Roggi inizi\u00f2 la stagione con la nuova societ\u00e0 e dopo poche partite sub\u00ec l'ennesimo infortunio che stavolta lo costrinse al ritiro. Terminata la carriera agonistica intraprende l'attivit\u00e0 dirigenziale dapprima per il Prato, e successivamente per Lucchese, Spezia, Reggiana e Taranto.\nNel 1984 passa all'attivit\u00e0 di procuratore fondando la societ\u00e0 Playground; tra i suoi assistiti Paolo Di Canio, Massimo Ambrosini e Bernardo Corradi."}
{"id": "1427345", "revid": "767487", "url": "https://it.wikipedia.org/wiki?curid=1427345", "title": "Iwanuma", "text": " \u00e8 una citt\u00e0 giapponese della prefettura di Miyagi. \u00c8 stata fondata il 1\u00ba novembre 1971."}
{"id": "1427347", "revid": "106904697", "url": "https://it.wikipedia.org/wiki?curid=1427347", "title": "Kakuda", "text": " \u00e8 una citt\u00e0 giapponese della prefettura di Miyagi.\na karuda esiste il centro spaziale karuda"}
{"id": "1427348", "revid": "767487", "url": "https://it.wikipedia.org/wiki?curid=1427348", "title": "Kesennuma", "text": " \u00e8 una citt\u00e0 giapponese, la pi\u00f9 settentrionale della prefettura di Miyagi. \u00c8 stata fondata il 1\u00ba giugno 1953, e nel 2006 ha assorbito la cittadina di Karakuwa.\nCirconda la baia di Kesennuma e comprende l'isola di \u014cshima.\nL'11 marzo 2011 \u00e8 stata pesantemente colpita dallo tsunami seguito al sisma che ha colpito il nord-est del Giappone."}
{"id": "1427349", "revid": "125927273", "url": "https://it.wikipedia.org/wiki?curid=1427349", "title": "Two World Trade Center", "text": "L'attuale Two World Trade Center \u00e8 un grattacielo facente parte dell'omonimo complesso di Manhattan, a New York. Il WTC 2 originale (Torre Sud), \u00e8 stato distrutto negli attentati dell'11 settembre 2001.\n1972\u20132001.\nLa Torre Sud, nota anche come WTC 2, fu una delle due cosiddette \"Torri Gemelle\" del complesso che costituiva il World Trade Center di New York. Era un grattacielo di 110 piani alto 415 metri, costruito tra il 1968 e il 1972, inaugurato nel 1973, e distrutto, insieme alla Torre Nord, dal volo United Airlines 175 durante gli attentati dell'11 settembre 2001. Era ben distinguibile dalla Torre Nord, poich\u00e9 la Torre Sud era priva dell'antenna televisiva sulla sommit\u00e0. Durante gli attentati dell'11 settembre 2001 fu la seconda ad essere colpita (09:02:54), e la prima a crollare (09:58:59).\nOccupazione.\nTra i principali inquilini del World Trade Center 2 ricordiamo:\nAttentati.\n1993.\nIl 26 febbraio 1993, la Lobby della torre fu danneggiata a seguito dell'attentato al World Trade Center del 1993 quando un gruppo di terroristi fece detonare un furgone pieno di esplosivo nel parcheggio sotterraneo della Torre Nord. L'attentato non ebbe buon fine; il piano originale prevedeva l'implosione delle torri.\n2001.\nLa Torre Sud fu la seconda ad essere colpita durante gli attentati dell'11 settembre 2001. Quando gli inquilini videro l'enorme palla di fuoco sprigionarsi dalla Torre Nord a seguito dell'impatto del volo American Airlines 11 (08:46:28), cominciarono ad abbandonare gli uffici, ma giunti nella Lobby gli fu detto che la Torre Sud era sicura. Alcuni ascoltarono la polizia e ritornarono ai loro posti di lavoro, altri la ignorarono e abbandonarono l\u2019edificio. Circa 15 minuti dopo l'impatto del primo aereo, esattamente alle 09:02:54, il volo United Airlines 175 si schiant\u00f2 contro la torre tra il 77\u00ba e l'85\u00ba piano (circa 15 piani pi\u00f9 in basso rispetto alla Torre Nord, che fu colpita tra il 93\u00ba e il 99\u00ba piano). \nA differenza della Torre Nord, che fu colpita centralmente, la Torre Sud fu colpita lateralmente, e questo mantenne intatta una delle tre scale d'emergenza, e permise ad alcune delle persone che si trovavano sopra la zona di impatto di salvarsi. Tuttavia la collisione rese la struttura maggiormente precaria, sia a causa del maggior numero di piani al di sopra del punto d'impatto, sia a causa dell'incendio che si gener\u00f2 (pi\u00f9 piccolo rispetto a quello nell'altra torre, ma pi\u00f9 concentrato). \nDopo circa 56 minuti (09:58:59) la sommit\u00e0 della torre (dall\u2019area dell\u2019impatto al tetto) cede e si inclina notevolmente. Il resto dell\u2019edificio croll\u00f2 in pochi secondi (9:59:04), non riuscendo a sopportare il carico sovrastante in caduta. I detriti della torre distrussero quasi completamente il WTC 4, la chiesa greco-ortodossa di San Nicola e danneggiarono in modo irreparabile il Deutsche Bank Building. Ridussero a met\u00e0 il Marriott World Trade Center, la cui altra met\u00e0 sarebbe stata distrutta dal crollo della Torre Nord, che croll\u00f2 circa 30 minuti pi\u00f9 tardi (alle 10:28:31).\n2008\u2013.\nIl Two World Trade Center (conosciuto anche come 200 Greenwich Street) \u00e8 un grattacielo di 81 piani in costruzione a New York come parte del nuovo complesso del World Trade Center. La torre si trova nell'angolo nord-est del sito del World Trade Center, dove un tempo sorgeva l'originale 5 World Trade Center. Una volta completato, il 2 WTC sar\u00e0 il terzo grattacielo pi\u00f9 alto di New York.\nOccupazione.\nIl WTC 2 avr\u00e0 una altezza di 387\u00a0m, con un treppiede a forma di antenna che permetter\u00e0 all'edificio di raggiungere un'altezza totale di 411 m. L'originale WTC 2 (spesso denominato torre sud) era alto 415\u00a0m. L'ingegnere strutturale dell'edificio \u00e8 il WSP Cantor Seinuk di New York. La torre sar\u00e0 costituita da 60 piani di uffici, 4 piani commerciali, 5 livelli di vendita al dettaglio e 11 pavimenti meccanici. Dentro il grattacielo 220.000\u00a0m\u00b2 saranno destinati ad uffici e altri 12.000\u00a0m\u00b2 per negozi al dettaglio.\nProgetto.\nProgettato inizialmente dallo Studio Foster, l'edificio doveva avere un tetto spiovente che si componeva di quattro diamanti inclinati verso il National September 11 Memorial &amp; Museum.\nIn seguito all'interesse del gruppo News Corporation, l'edificio venne completamente riprogettato dallo Studio di Bjarke Ingels, secondo il quale l'edificio ha ora una facciata per lo pi\u00f9 di vetro caratterizzata da una forma a blocchi come una ziqqurat. Al fine di integrare l'idea di Daniel Libeskind del \"cuneo di luce\", la forma della torre \u00e8 stata ritirata indietro dalla strada in modo che ogni 11 settembre una raggio di luce illuminer\u00e0 un punto preciso del memoriale che corrisponde al punto dove il primo aereo si schiant\u00f2 quel giorno. Tuttavia, in seguito al venir meno delle trattative con il locatario, la costruzione sub\u00ec una sospensione che dura tutt'oggi.\nSecondo il proprietario del futuro edificio Larry Silverstein, nessuno dei due disegni \u00e8 stato accantonato, ma verr\u00e0 scelto insieme ai futuri affittuari del palazzo.\nIl Two World Trade Center \u00e8 stato progettato per essere sia sicuro che rispettoso dell'ambiente, come tutte le altre torri del nuovo complesso del WTC. Le misure di sicurezza comprendono scale in acciaio e cemento armato, un nucleo centrale in calcestruzzo che protegge le scale, ascensori e impianti idraulici, luci di emergenza e vernice fluorescente. L'edificio dovrebbe inoltre ottenere la certificazione LEED.\nCostruzione.\nLa costruzione delle fondamenta del 2 WTC \u00e8 iniziata il 10 novembre 2008 ed \u00e8 durata fino alla fine del 2011. Nell'estate del 2011 sono state installate due gru necessarie per la costruzione. Il 29 settembre 2011, il 2 WTC ha raggiunto il livello della strada e, all'inizio del 2012, le fondamenta dell'edificio sono state completate, potendo cos\u00ec cominciare il lavoro sulla struttura sovrastante."}
{"id": "1427350", "revid": "106908", "url": "https://it.wikipedia.org/wiki?curid=1427350", "title": "Kurihara", "text": " \u00e8 una citt\u00e0 giapponese della prefettura di Miyagi."}
{"id": "1427351", "revid": "439868", "url": "https://it.wikipedia.org/wiki?curid=1427351", "title": "Natori", "text": " \u00e8 una citt\u00e0 giapponese della prefettura di Miyagi."}
{"id": "1427354", "revid": "110157", "url": "https://it.wikipedia.org/wiki?curid=1427354", "title": "\u014csaki", "text": " \u00e8 una citt\u00e0 giapponese della prefettura di Miyagi. La citt\u00e0 fu fondata il 31 marzo 2006 quando pi\u00f9 giurisdizioni si fusero assieme."}
{"id": "1427356", "revid": "767487", "url": "https://it.wikipedia.org/wiki?curid=1427356", "title": "Shiogama", "text": " \u00e8 una citt\u00e0 giapponese della prefettura di Miyagi."}
{"id": "1427357", "revid": "339392", "url": "https://it.wikipedia.org/wiki?curid=1427357", "title": "Wtc 2", "text": ""}
{"id": "1427359", "revid": "682087", "url": "https://it.wikipedia.org/wiki?curid=1427359", "title": "Canadian Stud", "text": "Il Canadian Stud, noto anche come SOKO \u00e8 un gioco del poker della categoria degli Stud. \nRegole e Meccanica del gioco.\nLe regole sono le stesse del 5 card stud: ogni giocatore riceve 5 carte, 4 delle quali scoperte.\nLa differenza tra questo gioco e il 5 card stud \u00e8 la presenza di due nuovi punti:\nQuesti punti si pongono in mezzo alla scala valori dei punti in mezzo fra la doppia coppia e la coppia. Si tenga presente che il 4/5 di colore batte il 4/5 di scala.\nIn caso di pi\u00f9 4/5 di scala vince la mano con il 4/5 di scala maggiore, un caso di ulteriore parit\u00e0 si guarda alla carta spaiata.\nStesso discorso per il 4/5 di colore: prima si guarda al 4/5 di colore poi alla carta spaiata."}
{"id": "1427360", "revid": "767487", "url": "https://it.wikipedia.org/wiki?curid=1427360", "title": "Shiroishi", "text": " \u00e8 una citt\u00e0 giapponese della prefettura di Miyagi."}
{"id": "1427363", "revid": "767487", "url": "https://it.wikipedia.org/wiki?curid=1427363", "title": "Tagaj\u014d", "text": " \u00e8 una citt\u00e0 giapponese della prefettura di Miyagi."}
{"id": "1427366", "revid": "767487", "url": "https://it.wikipedia.org/wiki?curid=1427366", "title": "Tome", "text": " \u00e8 una citt\u00e0 giapponese della prefettura di Miyagi."}
{"id": "1427374", "revid": "287204", "url": "https://it.wikipedia.org/wiki?curid=1427374", "title": "Osaki", "text": ""}
{"id": "1427375", "revid": "287204", "url": "https://it.wikipedia.org/wiki?curid=1427375", "title": "Tagajo", "text": ""}
{"id": "1427376", "revid": "767487", "url": "https://it.wikipedia.org/wiki?curid=1427376", "title": "Ernst Hartert", "text": "Hartert nacque ad Amburgo. Venne ingaggiato da Lionel Walter Rothschild come curatore ornitologico del suo museo privato a Tring dal 1892 al 1929.\nHartert pubblic\u00f2 il giornale trimestrale del museo, \"Novitates Zoologicae\" (1894-1939) con Rothschild, e l\"'Hand List of British Birds\" (1912) con Jourdain, Ticehurst e Witherby. Scrisse \"Die V\u00f6gel der pal\u00e4arktischen Fauna\" (1903-22) e viaggi\u00f2 in India, Africa e Sudamerica per conto del suo datore.\nNel 1930, Hartert si ritir\u00f2 a Berlino, dove mor\u00ec."}
{"id": "1427377", "revid": "123206115", "url": "https://it.wikipedia.org/wiki?curid=1427377", "title": "Cantastorie", "text": "Il cantastorie (o Vico) \u00e8 una figura tradizionale della letteratura orale e della cultura folklorica, un artista di strada che si spostava nelle piazze e raccontava con il canto una storia, sia antica, spesso in una nuova rielaborazione, sia riferita a fatti e avvenimenti contemporanei. Le storie narrate entravano a far parte del bagaglio culturale collettivo di una comunit\u00e0. \nI cantastorie accompagnavano la \"Cantata\" con uno strumento: di norma era la chitarra, ma ne usavano anche altri, come la fisarmonica (o la lira in tempi pi\u00f9 remoti). Si aiutavano con un cartellone su cui veniva raffigurata la storia, descritta nelle principali scene. La loro opera veniva remunerata con le offerte degli spettatori o con la vendita di foglietti volanti, su cui era descritta la storia. Dopo gli anni '50, con l'avvento del vinile, queste storie venivano incise e vendute su dischi, prima a 78 giri poi 45.\nStoria.\nLa tradizione deriva da lontani precedenti, quali gli aedi e i rapsodi greci, i giullari, i menestrelli, i bardi celtici, gli scaldi nei paesi dei Vichinghi, i trovatori o trovieri del Medioevo francese e nella scuola poetica siciliana. Simili figure sono presenti anche nella cultura islamica, indiana (tipiche le donne \"chitrakar\" del Bengala occidentale) e africana (i griot).\nA partire dal XIV secolo si allontanarono dalla letteratura pi\u00f9 colta e contribuirono a diffondere in dialetto le gesta dei paladini carolingi della \"chanson de geste\", argomento anche dell'Opera dei Pupi. Ebbero la massima fioritura nella Sicilia del XVII secolo, nella Roma del XVIII secolo (il cui massimo esponente fu Andrea Faretta) e furono appoggiati dalla Chiesa con lo scopo di diffondere presso il popolo le storie dei santi e della Bibbia. Nel 1661 a Palermo i Gesuiti avevano costituito la congregazione degli \"Orbi\", cantori ciechi a cui veniva insegnato a suonare uno strumento musicale e che erano legati a temi esclusivamente religiosi sotto il controllo ecclesiastico."}
{"id": "1427380", "revid": "767487", "url": "https://it.wikipedia.org/wiki?curid=1427380", "title": "Ebino", "text": " \u00e8 una citt\u00e0 giapponese della prefettura di Miyazaki."}
{"id": "1427382", "revid": "767487", "url": "https://it.wikipedia.org/wiki?curid=1427382", "title": "Hy\u016bga (Giappone)", "text": " \u00e8 una citt\u00e0 giapponese della prefettura di Miyazaki."}
{"id": "1427383", "revid": "767487", "url": "https://it.wikipedia.org/wiki?curid=1427383", "title": "Kobayashi (Giappone)", "text": " \u00e8 una citt\u00e0 giapponese della prefettura di Miyazaki."}
{"id": "1427384", "revid": "767487", "url": "https://it.wikipedia.org/wiki?curid=1427384", "title": "Kushima", "text": " \u00e8 una citt\u00e0 giapponese della prefettura di Miyazaki."}
{"id": "1427385", "revid": "767487", "url": "https://it.wikipedia.org/wiki?curid=1427385", "title": "Miyakonoj\u014d", "text": " \u00e8 una citt\u00e0 giapponese della prefettura di Miyazaki.\nScuole.\nA Miyakonoj\u014d ci sono 35 scuole elementari."}
{"id": "1427386", "revid": "767487", "url": "https://it.wikipedia.org/wiki?curid=1427386", "title": "Nichinan", "text": " \u00e8 una citt\u00e0 giapponese della prefettura di Miyazaki."}
{"id": "1427387", "revid": "110157", "url": "https://it.wikipedia.org/wiki?curid=1427387", "title": "Nobeoka", "text": " \u00e8 una citt\u00e0 giapponese della prefettura di Miyazaki."}
{"id": "1427388", "revid": "767487", "url": "https://it.wikipedia.org/wiki?curid=1427388", "title": "Saito (Giappone)", "text": " \u00e8 una citt\u00e0 giapponese della prefettura di Miyazaki."}
{"id": "1427391", "revid": "767487", "url": "https://it.wikipedia.org/wiki?curid=1427391", "title": "Evergreen Terrace", "text": "Gli Evergreen Terrace sono un gruppo musicale melodic hardcore e metalcore statunitense, formatosi nel 1999 a Jacksonville, Florida. La band ha preso il nome dalla via in cui abita la famiglia Simpson.\nStoria.\nGli Evergreen Terrace furono fondati nel 1999 da Josh James (chitarra), Andrew Carey (voce), Josh \"Woody\" Willis (chitarra), Josh Smith (basso) e Christopher Brown (batteria). Pochi mesi dopo la formazione Willis e Smith vennero sostituiti da Craig Chaney (chitarra e voce) e Jason Southwell (basso). Il 31 luglio 2001 la band pubblic\u00f2 il suo primo album dal titolo \"Losing All Hope Is Freedom\" ed il 20 maggio 2002 pubblic\u00f2 uno split EP con gli xOne Fifthx dal titolo \"xOne Fifthx vs. Evergreen Terrace\". Entrambi gli album sono stati pubblicati dalla Indianola Records.\nPi\u00f9 tardi nel 2002 la band firm\u00f2 per la Eulogy Recordings ed il 26 novembre dello stesso anno diede alle stampe il secondo full-length dal titolo \"Burned Alive by Time\". Dopo una serie di lunghi tour, nel febbraio del 2004 il gruppo pubblic\u00f2 \"Writer's Block\", un album composto di cover. Nel luglio dello stesso anno usc\u00ec \"At Our Worst\", il quale contiene canzoni eseguite dal vivo, una B-Side di \"Burned Alive by Time\" e le canzoni del demo autoprodotto del 2000. Quest'ultimo album fu pubblicato sotto l'etichetta Hand of Hope Records, fondata dal batterista Christopher Brown e dal proprietario della Eulogy John Wylie. Il 2004 \u00e8 anche l'anno in cui la band comincia ad esibirsi al di fuori degli Stati Uniti e del Canada.\nNel 2005 usc\u00ec il DVD live \"Hotter! Wetter! Stickier! Funner!\" ed il terzo album \"Sincerity Is an Easy Disguise in This Business\" il 21 giugno. Poco dopo Christopher Brown lasci\u00f2 la band e venne rimpiazzato da Kyle Mims. Negli anni seguenti la band and\u00f2 in tour e suon\u00f2 con bad del calibro di As I Lay Dying, Rise Against e Hatebreed.\nNel febbraio 2007 la band firm\u00f2 per la High Impact Recordings, etichetta fondata da Tim Lambesis facente parte della Metal Blade Records. Il 24 luglio il gruppo pubblic\u00f2 il quarto album \"Wolfbiker\" e nel 2008 parteciparono al Warped Tour.\nNel 2009 usc\u00ec il quinto album \"Almost Home\", il quale vede una partecipazione speciale di Tim Lambesis nella canzone \"God Rocky, Is This Your Face?\". Dopo l'uscita dell'album la band part\u00ec per l\"'Almost Homeless Tour\" insieme a For the Fallen Dreams e Asking Alexandria. Nel 2010 pubblicarono una cover di \"Everlong\" dei Foo Fighters. Nel maggio 2010 partirono per il \"Cheer Up Emu Kids Tour\" in Australia con i Casey Jones ed i Dropsaw. Nell'estate di quell'anno parteciparono al With Full Force in Germania."}
{"id": "1427393", "revid": "135224", "url": "https://it.wikipedia.org/wiki?curid=1427393", "title": "The Fottamaker", "text": "The Fottamaker \u00e8 il secondo album discografico solista del rapper italiano Asher Kuno, pubblicato nel 2004."}
{"id": "1427395", "revid": "287204", "url": "https://it.wikipedia.org/wiki?curid=1427395", "title": "Miyakonojo", "text": ""}
{"id": "1427396", "revid": "45927", "url": "https://it.wikipedia.org/wiki?curid=1427396", "title": "Suffissazione", "text": ""}
{"id": "1427400", "revid": "1318658", "url": "https://it.wikipedia.org/wiki?curid=1427400", "title": "Bisolfito", "text": "Lo ione bisolfito (o, come raccomandato dalla nomenclatura IUPAC, idrogenotriossosolfito) \u00e8 l'anione acido di zolfo HSO3\u2212, con lo zolfo in stato di ossidazione +4.\nI sali contenenti questo ione sono detti \"bisolfiti\", o pi\u00f9 correttamente (nomenclatura IUPAC) \"idrogenosolfiti\".\nReazioni.\nI sali idrogenosolfiti sono tipicamente preparati dal trattamento di una soluzione alcalina con eccesso di anidride solforosa, per esempio nel caso del bisolfito di sodio:\nHSO3\u2212 \u00e8 la base coniugata dell'acido solforoso, H2SO3:\nL'acido solforoso non \u00e8 un composto isolabile e non sembra esistere neanche in soluzione. Un equilibrio pi\u00f9 reale rivelato con l'aiuto della spettroscopia \u00e8 il seguente:\nHSO3\u2212 \u00e8 uno ione leggermente acido con una p\"K\"a di 6.97. \u00c8 l'acido coniugato dello ione solfito, SO32\u2212:\nStruttura.\nLa maggior parte degli ioni bisolfito ha l'atomo di idrogeno collocato sull'atomo di zolfo, tuttavia alcuni esperimenti hanno dimostrato tramite la spettroscopia a risonanza magnetica nucleare che due tautomeri dell'idrogenosolfito coesistono in equilibrio, una avente simmetria \"C\"3v (protonato allo zolfo) ed un altro la simmetria \"C\"s (protonato all'ossigeno).\nLa struttura \"C\"3v \u00e8 supportata anche da diverse cristallografie a raggi X."}
{"id": "1427401", "revid": "298055", "url": "https://it.wikipedia.org/wiki?curid=1427401", "title": "Liz Parker", "text": ""}
{"id": "1427402", "revid": "1610933", "url": "https://it.wikipedia.org/wiki?curid=1427402", "title": "Mestolone australasiatico", "text": ""}
{"id": "1427410", "revid": "365417", "url": "https://it.wikipedia.org/wiki?curid=1427410", "title": "Iposolfito", "text": "Lo ione iposolfito \u00e8 un anione di formula SO22\u2212.\nIn ogni caso sali contenenti lo ione SO22\u2212 e l'acido corrispondente, l'acido iposolforoso, si pensa non esistano, o comunque non sono stati mai rilevati. Per questo non si conoscono i dati dell'acido o dei rispettivi sali.\nLa parola iposolfito \u00e8 utilizzata anche (erroneamente) come un sinonimo dello ione tiosolfato, S2O32\u2212, ma in realt\u00e0 sono ioni completamente differenti."}
{"id": "1427412", "revid": "1522738", "url": "https://it.wikipedia.org/wiki?curid=1427412", "title": "Vickie il Vichingo", "text": ""}
{"id": "1427417", "revid": "767487", "url": "https://it.wikipedia.org/wiki?curid=1427417", "title": "Haanja", "text": "Haanja \u00e8 un comune rurale dell'Estonia meridionale, nella contea di V\u00f5rumaa. Il centro amministrativo \u00e8 l'omonima localit\u00e0 (in estone \"k\u00fcla\").\nParco Naturale di Haanja.\nVi sono boschi fitti, delicati rilievi e decine di laghi e fiumi che caratterizzano questo Parco Naturale di Haanja.\nSi trova a sud di V\u00f5ru. \u00c8 un'area protetta, con superficie di 200\u00a0km\u00b2, che comprende villaggi rurali ed alcuni ottimi agriturismi.\nLa direzione di questo parco si trova presso Haanja e fornisce informazioni molto dettagliate su tutta l'area visitabile..\nLocalit\u00e0.\nOltre al capoluogo, il comune comprende altre 91 localit\u00e0:\nAla-Palo - Ala-Suhka - Ala-Tilga - Andsum\u00e4e - Haanja - Haavistu - H\u00e4mkoti - Hanija - Holdi - Horoski - Hulaku - Hurda - Ihatsi - Jaanim\u00e4e - K\u00e4\u00e4nu - K\u00e4\u00e4raku - Kaaratautsa - Kaldem\u00e4e - Kallaste - Kaloga - Kergatsi - Kilomani - Kirbu - K\u00f5om\u00e4e - Kotka - Kriguli - Kuiandi - Kuklase - K\u00fclma - Kuura - Leoski - Lillim\u00f5isa - Loogam\u00e4e - L\u00fc\u00fctsep\u00e4 - Luutsniku - M\u00e4e-Palo - M\u00e4e-Suhka - M\u00e4e-Tilga - Mahtja - Mallika - M\u00e4rdimiku - Meelaku - Miilim\u00e4e - Mikita - Murati - Mustahamba - Naapka - Palanum\u00e4e - Palli - Paluj\u00fcri - Pausakunnu - Peedo - Piipsem\u00e4e - Pillardi - Plaani - Plaksi - Posti - Preeksa - Pressi - Pundi - Purka - Puspuri - Raagi - Resto - Rusa - Ruusm\u00e4e - Saagri - Saika - Saluora - Sarise - Simula - Soodi - S\u00f6\u00f6di - Sormuli - T\u00f5nkova - Trolla - Tsiam\u00e4e - Tsiiruli - Tsilgutaja - Tsolli - Tummelka - Tuuka - Uue-Saaluse - Vaalim\u00e4e - Vaarkali - Vakari - V\u00e4nni - Vastsekivi - Vihkla - Villa - Vorstim\u00e4e - Vungi"}
{"id": "1427418", "revid": "1226", "url": "https://it.wikipedia.org/wiki?curid=1427418", "title": "Spring Heeled Jack", "text": ""}
{"id": "1427421", "revid": "110157", "url": "https://it.wikipedia.org/wiki?curid=1427421", "title": "Lasva", "text": "Lasva \u00e8 un comune rurale dell'Estonia meridionale, nella contea di V\u00f5rumaa. Il centro amministrativo \u00e8 l'omonima localit\u00e0 (in estone \"k\u00fcla\").\nGeografia antropica.\nLocalit\u00e0.\nOltre al capoluogo il comune comprende altre 35 localit\u00e0:\nAndsum\u00e4e - Hellekunnu - Husari - K\u00e4\u00e4pa - Kaku - Kannu - K\u00f5rgessaare - K\u00fchmam\u00e4e - Lasva - Lauga - Lehemetsa - Listaku - Madala - M\u00e4essaare - M\u00f5rgi - N\u00f5nova - Noodask\u00fcla - Oleski - Otsa - Paidra - P\u00e4ss\u00e4 - Perak\u00fcla - Pikakannu - Pikasilla - Pille - Pindi - Puusepa - Rusima - Saaremaa - Sook\u00fcla - Tammsaare - Tiri - Tohkri - Tsolgo - T\u00fc\u00fctsm\u00e4e - Villa - Voki-Tamme"}
{"id": "1427424", "revid": "767487", "url": "https://it.wikipedia.org/wiki?curid=1427424", "title": "Merem\u00e4e", "text": "Merem\u00e4e \u00e8 un comune rurale dell'Estonia meridionale, nella contea di V\u00f5rumaa. Il centro amministrativo \u00e8 l'omonima localit\u00e0 (in estone \"k\u00fcla\").\nLocalit\u00e0.\nOltre al capoluogo, il comune comprende altre 86 localit\u00e0.\nAla-Tsumba - Antkruva - Ermakova - H\u00e4rm\u00e4 - Helbi - Hilana - Hill\u00e4keste - Holdi - Ignas\u00f5 - Jaanim\u00e4e - J\u00f5ksi - Juusa - Kalatsova - Kangavitsa - Karamsina - Kasakova - Kastamara - Keerba - Kiiova - Kiislova - Kiksova - Kits\u00f5 - Klistina - K\u00f5\u00f5ru - Korski - Kuig\u00f5 - Kuksina - K\u00fcll\u00e4t\u00fcv\u00e4 - Kusnetsova - Lep\u00e4 - Lindsi - Lutja - Maaslova - Marinova - Martsina - Masluva - Melso - Merek\u00fcl\u00e4 - Merem\u00e4e - Miikse - Miku - Navik\u00f5 - Obinitsa - Olehkova - Ostrova - Paklova - Paland\u00f5 - Palo - Paloveere - Pelsi - Pliia - Poksa - Polovina - Puista - Raotu - Rokina - Ruutsi - Serets\u00fcv\u00e4 - Serga - Sirgova - Sulbi - T\u00e4\u00e4glova - Talka - Tedre - Tepia - Tessova - Teter\u00fcv\u00e4 - Tiirhanna - Tiklas\u00f5 - Tobrova - Treiali - Trigin\u00e4 - Tsergond\u00f5 - Tsirgu - Tsumba - Tuplova - Tuulova - Ulaskova - Uusvada - Vaaksaar\u00f5 - V\u00e4iko-H\u00e4rm\u00e4 - V\u00e4iko-Serga - Vasla - Veretin\u00e4 - Vinski - Viro - V\u00f5mmorski"}
{"id": "1427429", "revid": "767487", "url": "https://it.wikipedia.org/wiki?curid=1427429", "title": "Misso", "text": "Misso \u00e8 un comune rurale dell'Estonia meridionale, nella contea di V\u00f5rumaa.\nIl centro amministrativo \u00e8 l'omonimo borgo (in estone: \"alevik\").\nLocalit\u00e0.\nOltre al capoluogo il comune comprende 54 localit\u00e0 (in estone: \"k\u00fcla\") e 1 borgo\nBorghi.\nMisso\nVillaggi.\nH\u00e4\u00e4rm\u00e4ni - Hindsa - Hino - Horosuu - H\u00fcrsi - K\u00e4bli - K\u00e4rin\u00e4 - Kaubi - Kimalas\u00f5 - Kiviora - Koorla - Korg\u00f5ssaar\u00f5 - Kossa - Kriiva - Kundsa - Kur\u00f5 - Laisi - Leimani - L\u00fct\u00e4 - M\u00e4\u00e4si - Mauri - Missok\u00fcl\u00e4 - Mokra - M\u00f6ldre - Muraski - Napi - P\u00e4ltre - Parmu - Pedej\u00e4 - P\u00f5nni - P\u00f5rst\u00f5 - Pruntova - Pulli - Pupli - Rammuka - Reb\u00e4se - Ritsiko - Saagri - Saagrim\u00e4e - Saika - Sakudi - Sandi - Sapi - Savim\u00e4e - Savioja - Siks\u00e4l\u00e4 - Suur\u00f5suu - Tiast\u00f5 - Tiilige - Tika - Toodsi - Tserebi - Tsiistre - V\u00e4iko-Tiilige"}
{"id": "1427430", "revid": "200568", "url": "https://it.wikipedia.org/wiki?curid=1427430", "title": "Persolfato", "text": ""}
{"id": "1427432", "revid": "767487", "url": "https://it.wikipedia.org/wiki?curid=1427432", "title": "M\u00f5niste", "text": "M\u00f5niste \u00e8 un comune rurale dell'Estonia meridionale, nella contea di V\u00f5rumaa. Il centro amministrativo \u00e8 l'omonima localit\u00e0 (in estone \"k\u00fcla\").\nLocalit\u00e0.\nOltre al capoluogo il comune comprende altre 16 localit\u00e0.\nH\u00fcrova - H\u00fcti - Kallaste - Karis\u00f6\u00f6di (la localit\u00e0 pi\u00f9 meridionale dell'Estonia) - Koemetsa - Kuutsi - M\u00f5niste - Parmupalu - Peebu - Sakurgi - Saru - Singa - Tiitsa - Tundu - Tursa - Vastse-Roosa - Villike"}
{"id": "1427433", "revid": "102214719", "url": "https://it.wikipedia.org/wiki?curid=1427433", "title": "Val Basento", "text": "La valle del Basento si trova in Basilicata e si estende nella parte centro-orientale della regione.\n\u00c8 una valle molto vasta e interessa numerosi popolosi comuni, nonch\u00e9 il capoluogo di regione. \u00c8 suddivisa per il 30% nella provincia di Potenza mentre il restante 70% in quella di Matera.\nFlora e fauna.\nLa valle \u00e8 molto diversificata, queste differenze sono date sia dall'altimetria che dalle differenti intensit\u00e0 di precipitazioni.\nInfatti mentre la parte pi\u00f9 a nord ha una forte presenza di boschi e picchi anche di 1.500\u00a0m s.l.m. man mano che la valle digrada verso la Piana di Metaponto i boschi scarseggiano e vi \u00e8 un'alternanza di macchia mediterranea, argille brulle e calanchi.\nEconomia.\nLa valle \u00e8 a grande intensit\u00e0 industriale; infatti sono inquadrabili quattro importanti insediamenti industriali:\nQuesti sono avvenuti alla fine degli anni '80 e tuttora vengono incentivati con l'apertura di nuove aziende. La produzione di queste va dalla plastica, alle calzature, dal materiale tessile, agli infissi e infine a materiali e parti di automobili.\nAgricoltura.\nMolto intensiva soprattutto per lo sfruttamento dell'acqua del fiume Basento, infatti vi \u00e8 una fiorente produzione di alberi da frutto."}
{"id": "1427434", "revid": "729019", "url": "https://it.wikipedia.org/wiki?curid=1427434", "title": "Perossisolfato", "text": "Il termine perossisolfato si riferisce a ioni o sali contenenti un atomo di zolfo con stato di ossidazione pari a +6 e con uno o due gruppi perossidici.\nQueste specie vengono chiamate anteponendo \"perossi-\" (o \"perosso-\") a \"-solfato\" indicando con \"-mono-\" o \"-di-\" quanti gruppi solfato sono presenti nello ione discreto. Con \"persolfato\" si intende il perossodisolfato.\nI perossisolfati sono quindi due:\nChe derivano dagli acidi perossimonosolforico e perossidisolforico."}
{"id": "1427435", "revid": "78273", "url": "https://it.wikipedia.org/wiki?curid=1427435", "title": "Elba Monte Calamita", "text": ""}
{"id": "1427436", "revid": "1745361", "url": "https://it.wikipedia.org/wiki?curid=1427436", "title": "Fosforo (mitologia)", "text": "Fosforo (, portatore di luce) o Eosforo (\u1f19\u03c9\u03c3\u03c6\u03cc\u03c1\u03bf\u03c2, portatore dell'alba) \u00e8 un personaggio della mitologia greca, dio e personificazione della luce del mattino.\nIn origine era una figura distinta rispetto a Espero, la luce della sera, ma in seguito alla scoperta che le due stelle sono in realt\u00e0 due manifestazioni del pianeta Venere, le due figure vennero assimilate in una.\nGenealogia.\nFiglio del titano Astreo e della dea Eos, come nel caso del suo corrispondente Espero il latino Ovidio gli attribuisce la paternit\u00e0 di Dedalione e di Ceice ed il grammatico latino Servio Mario Onorato gli attribuisce anche la paternit\u00e0 delle Esperidi. Igino inoltre aggiunge Leuconoe. Va considerato per\u00f2 che questa discendenza viene scritta da latini che ripresero parte della mitologia greca e che tra gli scritti degli autori greci pi\u00f9 antichi non risultano le discendenze qui indicate.\nMitologia.\nFosforo rappresenta la luce del pianeta Venere che poco prima dell'alba diventa pi\u00f9 luminoso delle stelle ed \u00e8 stato raffigurato come un bambino nudo che trasporta una torcia splendente. \nMentre in una fase iniziale la \"Stella del Mattino\" (chiamata \"Fosforo\") e la \"Stella della Sera\" (chiamata \"Espero\"), erano considerati come due distinti oggetti celesti, in seguito i popoli dell'Antica Grecia compresero che i due erano la stessa cosa, e anche le rispettive divinit\u00e0 vennero progressivamente assimilate.\nFu Pitagora ad identificare nel pianeta Venere sia la stella del mattino che quella della sera.\nPi\u00f9 tardi, nella mitologia romana, Fosforo ed Espero vennero identificati come una singola divinit\u00e0 che prese il nome di Lucifero, inteso come \"Portatore di luce\".\nLucifero, infine, acquis\u00ec una nuova mitologia nel cristianesimo, divenendo l'angelo caduto e la personificazione del Diavolo."}
{"id": "1427437", "revid": "20931", "url": "https://it.wikipedia.org/wiki?curid=1427437", "title": "Arezzo Molin Bianco", "text": ""}
{"id": "1427440", "revid": "125302236", "url": "https://it.wikipedia.org/wiki?curid=1427440", "title": "Targhe d'immatricolazione del Liechtenstein", "text": "Le targhe d'immatricolazione del Liechtenstein vengono utilizzate per identificare i veicoli immatricolati nel Principato.\nCaratteristiche e dimensioni.\nLe targhe di questo piccolo principato dell'Europa centrale hanno lo sfondo nero e i caratteri bianchi; dal 1972 adottano lo stesso formato e font di quelle elvetiche: sono infatti stampate nella confinante Svizzera. &lt;br&gt;Le lettere FL indicano il luogo di immatricolazione (\"F\u00fcrstentum Liechtenstein\", ossia Principato del Liechtenstein); sono seguite dai colori dello scudetto del casato (dorato e rosso sormontato da una corona dal 1957, prima era blu e rosso come la bandiera) e da un numero di cifre variabile da una a cinque. &lt;br&gt;Le targhe posteriori rettangolari misurano 500 \u00d7 110 mm, quelle su due linee 300 \u00d7 160 mm, quelle anteriori 300 \u00d7 80. Le targhe d'immatricolazione dei motocicli e dei quadricicli misurano 180 \u00d7 140 mm; quelli su tre linee dei ciclomotori e delle biciclette a pedalata assistita 100 \u00d7 140 mm.&lt;br&gt;Il Liechtenstein \u00e8 l'unico Paese europeo le cui targhe standard hanno ancora le scritte bianche su sfondo nero (il sistema tuttora utilizzato venne introdotto nel 1920). Ogni anno vengono immatricolati circa 2000 veicoli."}
{"id": "1427441", "revid": "647919", "url": "https://it.wikipedia.org/wiki?curid=1427441", "title": "Firenze Peretola", "text": ""}
{"id": "1427443", "revid": "20931", "url": "https://it.wikipedia.org/wiki?curid=1427443", "title": "Grosseto Aeroporto", "text": ""}
{"id": "1427445", "revid": "78273", "url": "https://it.wikipedia.org/wiki?curid=1427445", "title": "Volterra Saline", "text": ""}
{"id": "1427446", "revid": "20931", "url": "https://it.wikipedia.org/wiki?curid=1427446", "title": "Monte Argentario (stazione meteorologica)", "text": ""}
{"id": "1427448", "revid": "1810027", "url": "https://it.wikipedia.org/wiki?curid=1427448", "title": "Palazzo Cirella", "text": "Il Palazzo Cirella \u00e8 un palazzo monumentale della citt\u00e0 di Napoli; si trova in via Toledo al civico n. 228.\nEsso sostitu\u00ec il collegio di San Francesco Saverio, dopo la cacciata dei Gesuiti dal Regno di Napoli del 1767. Dunque la sua edificazione risale certamente all'ultimo quarto del XVIII secolo.\nAppartenne alla famiglia nobiliare dei Catalano Gonzaga, che possedeva il titolo nobiliare di Duchi di Cirella.\nIl palazzo presenta un bel cortile con un fondale di ispirazione \"vanvitelliana\", in cui trovano posto una nicchia ornata con una scultura di epoca tardo-manierista ed uno scalone.\nL'immobile ha importanza soprattutto dal punto di vista storico, in quanto davanti all'edificio i rivoltosi del 1848 vi eressero le barricate; gli stessi proprietari del palazzo dell'epoca, di idee liberali, presero parte ai moti ed il fratello del Duca Catalano Gonzaga venne condannato a morte in contumacia."}
{"id": "1427449", "revid": "767487", "url": "https://it.wikipedia.org/wiki?curid=1427449", "title": "R\u00f5uge", "text": "R\u00f5uge \u00e8 un comune rurale dell'Estonia meridionale, nella contea di V\u00f5rumaa. Il centro amministrativo \u00e8 l'omonimo borgo (in estone \"alevik\").\nIl villaggio \u00e8 situato sull'orlo della \u00d6\u00f6bikuorg (\"Valle degli Usignoli\"), una valle con pendii nota per gli usignoli che qui si radunano dando vita a meravigliosi gorgheggi; 10 km a ovest della collina Suur Munam\u00e4gi.\nQuesta \u00e8 una delle zone naturali pi\u00f9 pittoresche dell'Estonia. Nel villaggio si trovano sette piccoli laghetti tra cui il Suurj\u00e4rv, che si trova nel centro del borgo, \u00e8 il pi\u00f9 profondo di tutta l'Estonia (38 m), che si dice abbia propriet\u00e0 curative. La campagna circostante \u00e8 piena di fragole fresche gustose da assaporare.\nStoria.\nLa Linnam\u00e4gi (\"Collina del Castello\") di R\u00f5uge, vicina al lago Linnj\u00e4rv, \u00e8 stata un'importante roccaforte della storia estone dall'VIII all'XI secolo. Nel XIII secolo abit\u00f2 qui \"Rougetaja\", un dottore taumaturgo a cui ricorrevano i malati provenienti anche da molto lontano. La chiesa del paese, molto semplice, risale al 1730.\nDi fronte a \"Santa Maria\", la bella chiesa del paese di periodo settecentesco, sorge un monumento in onore dei caduti locali della Guerra di indipendenza estone del 1918-1920.\nDurante l'occupazione sovietica il memoriale, per non essere distrutto dall'armata rossa, fu sotterrato e nascosto nel cortile posteriore della casa di un abitante del posto.\nSolo con il restauro dell'indipendenza estone nel 1991, il monumento fu riesumato e riportato nella sua posizione originale.\nLocalit\u00e0.\nOltre al capoluogo il comune comprende 108 localit\u00e0 (in estone \"k\u00fcla\"). Si tratta del comune estone con il maggior numero di localit\u00e0.\nAabra, Ahitsa, Augli, Haabsilla, Haki, Hallim\u00e4e, Handimiku, Hansi, Hapsu, Heedu, Heibri, Hinu, Horsa, Hot\u00f5m\u00e4e, Hurda, H\u00e4r\u00e4m\u00e4e, Jaanipeebu, Jugu, J\u00e4rvek\u00fcl\u00e4, J\u00e4rvepalu, Kad\u00f5ni, Kahru, Kaku, Kaluka, Karaski, Karba, Kaugu, Kav\u00f5ldi, Kell\u00e4m\u00e4e, Kiidi, Kogr\u00f5, Kok\u00f5, Kok\u00f5j\u00fcri, Kok\u00f5m\u00e4e, Kolga, Kuklas\u00f5, Kurgj\u00e4rve, Kurvitsa, Kuuda, K\u00e4hri, K\u00e4ngsep\u00e4, Laossaar\u00f5, Lauri, Liivakupalu, Listaku, Lutika, L\u00fckk\u00e4, Matsi, Mikita, Muduri, Muhkam\u00f5tsa, Muna, Murd\u00f5m\u00e4e, Mustahamba, M\u00f5\u00f5lu, M\u00e4rdi, M\u00f6ldri, Nilb\u00f5, Nogu, Nursi, Ortum\u00e4e, Paaburissa, Paeboja, Petrakuudi, Pug\u00f5stu, Pulli, P\u00f5dra, P\u00f5ru, P\u00e4rlij\u00f5e, P\u00fcss\u00e4, Rasva, Raudsep\u00e4, Reb\u00e4se, Reb\u00e4sem\u00f5isa, Riitsilla, Ristem\u00e4e, Roobi, Ruuksu, Saarlas\u00f5, Sadram\u00f5tsa, Saki, Sandisuu, Savioru, Sika, Sikalaan\u00f5, Simmuli, Soek\u00f5rdsi, Soem\u00f5isa, Soom\u00f5oru, Suur\u00f5-Ruuga, S\u00e4nna (S\u00e4nn\u00e4), Tallima, Taudsa, Tialas\u00f5, Tiidu, Tilgu, Tindi, Toodsi, Tsirgupalu, Tsutsu, T\u00fc\u00fctsi, Udsali, Utessuu, Vadsa, Vanam\u00f5isa, Viitina, Viliksaar\u00f5 e V\u00e4iku-Ruuga."}
{"id": "1427451", "revid": "1543377", "url": "https://it.wikipedia.org/wiki?curid=1427451", "title": "Meccanica dei materiali", "text": "La meccanica dei materiali \u00e8 la disciplina che studia il comportamento meccanico dei materiali, al fine di una loro razionale utilizzazione in ambito strutturale e nella costruzione di macchine e componenti di concezione avanzata. Essa si propone in particolare di \nTale disciplina rientra tra i temi di ricerca di molti settori della ingegneria (meccanica, civile, aeronautica, ecc.)."}
{"id": "1427453", "revid": "767487", "url": "https://it.wikipedia.org/wiki?curid=1427453", "title": "S\u00f5merpalu", "text": "S\u00f5merpalu \u00e8 un comune rurale dell'Estonia meridionale, nella contea di V\u00f5rumaa. Il centro amministrativo \u00e8 l'omonimo borgo (in estone \"alevik\").\nLocalit\u00e0.\nAccanto al capoluogo, il comune comprende 34 localit\u00e0 (in estone \"k\u00fcla\") e 1 borgo.\nBorghi.\nS\u00f5merpalu\nVillaggi.\nAlak\u00fcl\u00e4 - Alap\u00f5dra - Haava - Haidaku - Haamaste - H\u00e4nike - Hargi - Heeska - Horma - Hutita - J\u00e4rvere - Kahro - K\u00e4rgula - Keema - Kurenurme - Lakovitsa - Leiso - Liiva - Lilli-Anne - Linnam\u00e4e - M\u00e4ek\u00fcl\u00e4 - Majala - Mustassaare - Mustja - Osula - Pritsi - Pulli - Punak\u00fcl\u00e4 - Rauskapalu - Rummi - S\u00f5merpalu - Sulbi - Udsali - Varese"}
{"id": "1427454", "revid": "767487", "url": "https://it.wikipedia.org/wiki?curid=1427454", "title": "Urvaste", "text": "Urvaste \u00e8 un comune rurale dell'Estonia meridionale, nella contea di V\u00f5rumaa. Il centro amministrativo \u00e8 la localit\u00e0 (in estone \"k\u00fcla\") di Kuldre.\nLocalit\u00e0.\nOltre al capoluogo, il comune comprende altre 13 localit\u00e0.\nKassi - Kirikuk\u00fcla - Koigu - K\u00f5lbi - Kuldre - L\u00fcmatu - Pihleni - Ruhingu - Toku - Uhtj\u00e4rve - Urvaste - Uue-Antsla - Vaabina - Visela"}
{"id": "1427459", "revid": "767487", "url": "https://it.wikipedia.org/wiki?curid=1427459", "title": "Varstu", "text": "Varstu \u00e8 un comune rurale dell'Estonia meridionale, nella contea di V\u00f5rumaa. Il centro amministrativo \u00e8 l'omonimo borgo (in estone \"alevik\").\nLocalit\u00e0.\nOltre al capoluogo il comune comprende 18 villaggi (in estone \"k\u00fcla\") e un borgo.\nBorghi.\nVarstu"}
{"id": "1427463", "revid": "602323", "url": "https://it.wikipedia.org/wiki?curid=1427463", "title": "J.M. DeMatteis", "text": "Biografia.\nNato da famiglia italiana originaria di Belvedere di Spinello (KR), J.M. DeMatteis ha dichiarato che da ragazzo sognava di diventare un musicista e un fumettista.\nHa iniziato a suonare in alcune band come chitarrista, \u00e8 stato cantante e ha scritto testi di canzoni. \u00c8 stato anche critico musicale per varie testate tra le quali la prestigiosa Rolling Stone. \nHa cominciato a scrivere per la DC Comics all'inizio degli anni '70. \nL'autore \u00e8 divenuto famoso per i suoi cicli di storie per la Marvel Comics con personaggi come Capitan America, l'Uomo Ragno, Man-Thing, X-Factor, Devil e i Difensori, mentre per la DC Comics ha firmato un celebre ciclo di storie della Justice League che sono ricche di humor. \u00c8 stato l'autore delle celebri storie dell'Uomo Ragno \"L'ultima caccia di Kraven\", con disegni di Mike Zeck, e \"Il bambino dentro\", con disegni di Sal Buscema. Nel 2004 ha vinto il \"Best Humor Publication\" Eisner Award per le sue storie comiche della Justice League con Keith Giffen, Kevin Maguire e Josef Rubinstein. Successivamente, dopo aver gi\u00e0 scritto \"Blood: A Tale\", \"Moonshadow\", \"Doctor Strange: Into Shamballa\", \u00e8 tornato al mondo del romanzo grafico con \"Brooklyn Dreams - Sogni a Brooklyn\" in collaborazione con Glenn Barr e \"Seekers into The Mystery\". Negli anni Duemila, invece, ha creato \"Hero Squared\", \"Planetary Brigade\", \"Abadazad\" e \"Stardust Kid\".\nHa all'attivo alcuni romanzi per ragazzi e anche episodi di serie televisive come \"Ai confini della realt\u00e0\", \"Justice League Unlimited\", \"Legion of Super-Heroes\" e \"Ben 10\"."}
{"id": "1427464", "revid": "767487", "url": "https://it.wikipedia.org/wiki?curid=1427464", "title": "Vastseliina", "text": "Vastseliina \u00e8 un comune rurale dell'Estonia meridionale, nella contea di V\u00f5rumaa. Il centro amministrativo \u00e8 l'omonimo borgo (in estone \"alevik\").\nLocalit\u00e0.\nOltre al capoluogo il comune comprende 46 localit\u00e0 (in estone \"k\u00fcla\") e 1 borgo.\nBorghi.\nVastseliina\nVillaggi.\nHaava - Halla - Heinasoo - Hinniala - Hinsa - Holsta - Illi - Indra - Jeedask\u00fcla - Juraski - Kaagu - K\u00e4pa - Kapera - Kerep\u00e4\u00e4lse - Kirikum\u00e4e - K\u00f5o - Kornitsa - K\u00f5rve - K\u00fclaoru - K\u00fcndja - Lindora - Loosi - Luhte - M\u00e4e-K\u00f5ok\u00fcla - M\u00f6ldri - Mutsu - Ortuma - Paloveere - Pari - Perametsa - Plessi - Puutli - Raadi - Saarde - Savioja - Sutte - Tabina - Tallikeste - Tellaste - Tsolli - Vaarkali - Vana-Saaluse - Vana-Vastseliina - Vatsa - Viitka - Voki"}
{"id": "1427466", "revid": "1272592", "url": "https://it.wikipedia.org/wiki?curid=1427466", "title": "Bevilacqua", "text": ""}
{"id": "1427468", "revid": "92723", "url": "https://it.wikipedia.org/wiki?curid=1427468", "title": "Khanato Chagatai", "text": "Il Khanato Chagatai (mongolo \u0427\u0430\u0433\u0430\u0442\u0430\u0439 \u0443\u043b\u0443\u0441, \u010cagataj ulus) \u00e8 stato un khanato dell'Impero Mongolo, che comprendeva le terre governate da Chagatai Khan (alternativa ortografica \u010cagataj, Djagatai, Chagata, Chugta, Chagta, Jagatai), secondo figlio dell'Imperatore mongolo Gengis Khan, e dai suoi discendenti. Inizialmente era considerato parte dell'Impero mongolo, ma in seguito divenne del tutto indipendente.\nIl Khanato era composto da quella parte dell'impero mongolo che si estendeva dal fiume Ili (oggi in Kazakistan orientale) passando per la Kashgaria (nel Bacino del Tarim occidentale) e per la Transoxiana (il moderno Uzbekistan); dall'Amu Darya, a sud del lago di Aral, fino ai monti Altaj, ai confini tra l'odierna Cina e la Mongolia.\nIl khanato rimase essenzialmente tale dal 1220 fino alla fine del XVII secolo, bench\u00e9 la met\u00e0 occidentale fosse stata conquistata da Tamerlano intorno al 1360. La met\u00e0 orientale rimase ai successori di Djagatai che furono a volte alleati e a volte in guerra con i timuridi. Nel XVII secolo infine, il resto del khanato Chagatai cadde sotto il dominio teocratico di Apak Khoja e dei suoi discendenti.\nStoria.\nFormazione.\nL'impero di Gengis Khan, fu ereditato dal suo terzo figlio, \u00d6g\u00f6dei, designato Gran Khan (o Khagan), che personalmente controllava le terre ad est del lago Balqa\u0161 fino alla Mongolia. Toluj, il pi\u00f9 giovane, ebbe il nord della Mongolia. Chagatai, il secondo figlio, ricevette la Transoxiana, tra l'Amu darya e il Syr Darya e la regione attorno a Kashgar. Fu lui a scegliere come capitale Almalik (vicino Ghulja nel moderno Xinjiang, regione occidentale della Cina).\nOltre alle questioni di stirpe e di eredit\u00e0, l'Impero mongolo era stato compromesso dalla grande divisione etnica e culturale tra gli stessi Mongoli e i loro sudditi, in maggior parte Turchi musulmani.\nQuando Ogodei mor\u00ec prima di coronare il suo sogno di conquistare tutta la Cina, ci fu un instabile periodo di transizione del figlio Gujuk (1241), sotto il controllo di Turakina (\u0422\u0443\u0440\u0430\u043a\u0438\u043d\u0430), moglie di Ogodei, che aveva assunto la reggenza per i cinque anni successivi alla morte del marito. La transizione doveva essere ratificata in un \"kurultaj\", che era stato debitamente celebrato, ma senza la presenza di Batu Khan dell'Orda d'Oro. Dopo la morte di Gujuk, Batu invi\u00f2 il fratello Berke, che tram\u00f2 con Sorhagtani B\u0117hi, la vedova di Toluj, e, nel successivo \"kurultaj\" (1253), la linea di successione pass\u00f2 a Munke, figlio di Sorhagtani e Toluj, che si era espresso in favore del cristianesimo nestoriano. I dominii di Ogodei furono smembrati e solo quelli fra i suoi successori che non si opposero ricevettero feudi minori.\nIl khanato dopo Chagatai.\n\u010cagataj mor\u00ec nel 1242, poco dopo suo fratello \u00d6g\u00f6dei. Nei circa venti anni che seguirono, il khanato dipese dal governo centrale mongolo che nomin\u00f2 e depose governatori a suo piacimento. Le citt\u00e0 della Transoxiana che si trovavano all'interno del khanato erano amministrate da ufficiali che rispondevano direttamente al Gran Khan.\nQuesto stato di sottomissione al governo centrale termin\u00f2 durante il regno di Algu (1260 - 1266), nipote di \u010cagataj, che approfitt\u00f2 della guerra civile tra Kublai e Arigb\u00f4h impadronendosi di nuovi territori ed ottenendo la fedelt\u00e0 delle autorit\u00e0 inviate dal Gran Khan in Transoxiana.\nIl successore di Algu, Barak Khan (1266\u20131271), che cacci\u00f2 il governatore di Khublai khan nel Turkestan orientale, entr\u00f2 presto in conflitto con Kaidu (nipote di Ogedei), che aveva ottenuto l'appoggio dell'Orda d'Oro e aveva assalito i successori di Chagatai.\nBaraq fu presto confinato nella Transoxiana e costretto a diventare suddito di Kaidu; allo stesso tempo fu in disaccordo con Abaqa (il secondo Ilkhan di Persia). Baraq attacc\u00f2 per primo ma fu sconfitto dall'esercito dell'Ilkhanato e costretto a ritornare in Transoxiana dove mor\u00ec poco dopo.\nDiversi successivi Kh\u0101n chagatai furono nominati da Kaidu, che mantenne la sua autorit\u00e0 sul khanato fino alla morte. Egli trov\u00f2 finalmente un khan adatto in Duwa (1282\u20131307), figlio di Baraq, che aveva partecipato alle sue guerre con Kublai Kh\u0101n e i suoi successori della dinastia Yuan. I due capi furono attivi anche contro l'Ilkhanato. Dopo la morte di Kaidu, nel primo decennio del XIII secolo, Duwa si liber\u00f2 dell'alleanza con i suoi successori, fece la pace con la dinastia Yuan e rese omaggio alla corte Yuan; al momento della sua morte il khanato Chagatai era potenzialmente indipendente.\nFine del dominio Chagatai in Transoxiana.\nDuwa lasci\u00f2 diversi figli e molti di essi divennero khan. Tra di essi vi erano Kebek (khan nel 1309 e dal 1318 al 1326) che introdusse una standardizzazione del conio e scelse Qarshi come capitale, e Tarmashirin, che govern\u00f2 dal 1331 al 1334, si convert\u00ec all'Islam e attacc\u00f2 il sultanato di Delhi in India. Il centro del khanato si spostava verso le regioni occidentali. Tarmashirin sub\u00ec la ribellione delle province orientali e negli anni seguenti il khanato divenne sempre pi\u00f9 instabile. Nel 1346, il capo tribale Amir Qazaghan uccise il Kh\u0101n chagatai Qazan durante una rivolta.\nLa morte di Qazan segn\u00f2 la fine effettiva del governo chagatai sulla Transoxiana. L'amministrazione della regione cadde nelle mani delle trib\u00f9 locali (che erano per lo pi\u00f9 turchi o turco-mongoli) pi\u00f9 o meno alleati fra di loro. Allo scopo di legittimare la loro autorit\u00e0, mantennero un membro della dinastia di Gengis Khan sul trono, il cui ruolo per\u00f2 era solo di fantoccio. Servendosi della disgregazione, \u017danibeg, khan dell'Orda d'Oro sostenne il dominio z\u00f9\u010di (Jochi) sul khanato Chagatai, tentando di riunire i tre khanati dell'Impero mongolo. Ma i successori di Z\u00f9\u010di persero l'Azerbaigian in favore degli Gialairidi e i Chagatai cacciarono i funzionari di \u017danibeg dopo la sua morte nel 1357.\nL'unico serio tentativo di ristabilire il dominio chagatai in Transoxiana venne da Tughluq Timur che invase la regione due volte e tent\u00f2 di neutralizzare il potere delle trib\u00f9. Comunque non ebbe successo e mor\u00ec poco dopo. Quando il suo esercito lasci\u00f2 la regione, il controllo della Transoxiana fu conteso da due capi tribali, Amir Husayn (nipote di Qazaghan) e Tamerlano (Am\u012br T\u012bm\u016br). Fu quest'ultimo infine a sconfiggere Amir Husayn e a prendere il controllo della Transoxiana (1369\u20131405).\nCome i suoi predecessori, T\u012bm\u016br mantenne un Kh\u0101n fantoccio sul trono per legittimare il suo ruolo, i Kh\u0101n erano comunque della stirpe di \u00d6g\u00f6dei e non discendenti di Chagatai. Per pi\u00f9 di tre decenni, T\u012bm\u016br utilizz\u00f2 le terre chagatai come base per estendere le sue conquista. Conquist\u00f2 Herat in Afghanistan, Shiraz in Persia, Baghdad in Iraq, e Damasco in Siria. Dopo aver sconfitto l'Impero ottomano ad Angora il 28 luglio 1402, Tamerlano mor\u00ec nel 1405 mentre marciava verso la Cina. Dopo la sua morte, viene riportato che anche i suoi successori, i Timuridi, si siano serviti di \"Kh\u0101n fantoccio\" fino alla met\u00e0 del XV secolo. Ciononostante l'eredit\u00e0 chagatai si perpetuava: le truppe di Timur venivano chiamate \"Chagatai\", e la lingua letteraria usata dai Timuridi e dai vicini Moghul ad est era chiamata lingua chagatai.\nIl dominio Chagatai continua nel Turkestan orientale.\nSorse, a partire dalla met\u00e0 del XIV secolo, nella regione del fiume Ili un nuovo khanato sotto forma di confederazione tribale nomade, guidata da un membro della famiglia chagatai. Fu perci\u00f2 considerata la continuazione del khanato Chagatai, ma viene indicata anche come khanato moghul (Moghulistan), dato che i componenti erano ritenuti essere dei puri \"Moghul\" (Mongoli), in contrasto con la prevalenza di Turchi e Turco-mongoli della Transoxiana.\nLe regioni orientali del khanato Chagatai agli inizi del XIV secolo era popolato da un certo numero di trib\u00f9 nomadi mongole. Tali trib\u00f9 si risentirono della conversione di Tarmashirin all'Islam e dello spostamento del khan nelle aree stanziali della Transoxiana; furono loro responsabili delle rivolte che terminarono nella morte di Tarmashirin. Uno dei Kh\u0101n che succdette a Tarmashirin, Changshi Khan, favor\u00ec la parte orientale e fu anti-islamico.\nA partire dal 1340, una serie effimera di Kh\u0101n lott\u00f2 per detenere il potere nella Transoxiana, poca attenzione venne dimostrata dai chagatai verso le regioni dell'est. Di conseguenza, le trib\u00f9 orientali erano potenzialmente indipendenti. La pi\u00f9 influente delle trib\u00f9, i Dughlat, controllavano vasti territori nel Moghulistan e l'ovest del bacino del Tarim. Nel 1347 i Dughlat decisero di designare un loro Kh\u0101n e misero sul trono il chagatai Tughluq Timur.\nTughlugh T\u012bm\u016br.\nTughlugh T\u012bm\u016br (1347\u20131363) fu quindi messo a capo della confederazione tribale che governava il bacino del Tarim e le steppe dei territori del Moghulistan (che aveva preso il suo nome dai Moghul). Il suo regno fu contemporaneo alla serie di khan-fantocci che governavano nella Transoxiana, ci\u00f2 significava che c'erano ora due khanati guidati dai chagatai: uno all'ovest, con il suo centro nella Transoxiana, ed uno ad est, nel Moghulistan. Diversamente dai khan ad ovest, comunque, Tughlugh Timur fu un potente sovrano che si convert\u00ec all'Islam (1354) e cerc\u00f2 di limitare il potere dei dughlat. Nel 1360 si avvantaggi\u00f2 del crollo della successione nella Transoxiana e della sua legittimit\u00e0 nella discendenza da Chagatai Khan per invadere la regione e prenderne il controllo, riunendo quindi temporaneamente i due khanati. Nonostante una seconda invasione nel 1361 e la nomina di suo figlio Ilyas Khoja a governatore della Transoxiana, Tughlugh T\u012bm\u016br non fu comunque in grado di mantenere una solida influenza sulla regione e i Moghul furono definitivamente scacciati da Amir Husayn e da Tamerlano, che poi si scontrarono tra di loro per il controllo della Transoxiana.\nIl governo chagatai nel Moghulistan fu temporaneamente interrotto da Qamar ud-Din, un emiro dughlat, che probabilmente uccise Ily\u0101s Khoja e vari altri chagatai. I Moghul che rimasero sottomessi a lui furono costantemente in guerra con Tamerlano, che invase il Moghulistan diverse volte ma non fu in grado di costringere la popolazione a sottomettersi. Una restaurazione chagatai avvenne intorno al 1380, ma i Dughlat mantennero una posizione importante all'interno del khanato; nei successivi quarant'anni insediarono vari Kh\u0101n da loro stessi scelti.\nQuesto ciclo termin\u00f2 con Uvais Khan (1418\u20131428), un devoto musulmano che fu spesso in guerra con gli oirati (mongoli occidentali) che vagavano nell'area del lago Balkash. Egli fu solitamente sconfitto e persino catturato due volte dall'oirato \u0116s\u0117n taj\u0161, ma fu in grado di assicurare il suo rilascio ambedue le volte. A Uvais Kh\u0101n successe Esen Buqa II (1428\u20131462), che fece spesso delle incursioni all'ovest dell'impero timuride. Nel suo tardo regno fu contestato dal fratello Yunus Khan (1462\u20131487), che fu innalzato al ruolo di Kh\u0101n dai Timuridi nel tentativo di contrastare Esen Buqa. Y\u016bnus Kh\u0101n sconfisse gli Uzbeki e mantenne buone relazioni con i kazaki e i timuridi, ma l'ovest del bacino del Tarim fu perduto per una rivolta dei dughlat. Nel 1484 sottrasse Tashkent ai timuridi impadronendosi della citt\u00e0.\nDurante il XV secolo i Kh\u0101n moghul divennero sempre pi\u00f9 turchi. Si accenna persino che Y\u016bnus Kh\u0101n avesse l'aspetto di un Tagiko piuttosto che quello di un Mongolo. Questa \"turchizzazione\" non fu per\u00f2 su cos\u00ec vasta scala da estendersi anche fra la popolazione moghul, che fu anche pi\u00f9 lenta nella sua conversione all'Islam dei Kh\u0101n e degli Emiri (bench\u00e9 verso la met\u00e0 del XV secolo i Moghul fossero considerati in larga parte musulmani). I khan avevano anche adottato la Shari'a islamica.\nDopo la morte di Y\u016bnus Kh\u0101n, i territori furono divisi fra i suoi figli. Ahmad Alaq (1487\u20131503), che prese il Moghulistan orientale e il Turkestan orientale, combatt\u00e9 una serie di vittoriose guerre contro gli oirati, fece delle incursioni nei territori cinesi e tent\u00f2 di impadronirsi del bacino del Tarim sottraendolo ai dughlat, bench\u00e9 alla fine non ebbe successo. Nel 1503 si mosse a occidente per aiutare suo fratello Ma\u1e25m\u016bd Kh\u0101n (1487\u20131508), governatore di Tashkent e del Moghulistan occidentale, contro gli uzbeki di Muhammad Shaybani. I fratelli furono sconfitti e catturati; furono poi rilasciati ma Tashkent rimase in possesso degli uzbeki. A\u1e25mad Kh\u0101n mor\u00ec poco dopo e gli succedette suo figlio Man\u1e63\u016br Kh\u0101n (1503\u20131545), che conquist\u00f2 Hami, un possedimento cinese, nel 1513. Ma\u1e25m\u016bd Kh\u0101n impieg\u00f2 diversi anni tentando di recuperare la sua autorit\u00e0 nel Moghulistan; alla fine si arrese e si sottomise a Mu\u1e25ammad Shayb\u0101n\u012b, che lo fece giustiziare.\nIl fratello di Man\u1e63\u016br Kh\u0101n Sul\u1e6d\u0101n Sa\u02bf\u012bd Kh\u0101n (1514\u20131533) strapp\u00f2 il bacino del Tarim occidentale ai dughlat nel 1514 e si install\u00f2 a Kashgar. Da allora in poi il khanato moghul fu per sempre diviso, sebbene Sultan Said Khan fosse, di nome, suddito di Man\u1e63\u016br Kh\u0101n a Turfan. Dopo la morte di Sul\u1e6d\u0101n Sa\u02bf\u012bd Kh\u0101n, gli successe Abdurashid Khan (1533\u20131565), che inizi\u00f2 il suo regno giustiziando un membro della famiglia Dughlat. Un nipote dell'emiro morto, Mirza Muhammad Haidar Dughlat, fugg\u00ec verso l'impero Moghul in India e infine conquist\u00f2 il Kashmir, dove scrisse una storia dei moghul (chagatai). Abdurashid Khan combatt\u00e9 anche per il controllo del Moghulistan contro i kirghisi e i kazaki, ma il Moghulistan fu alla fine perduto; da allora in poi i moghul furono in gran parte limitati nel possesso del bacino del Tarim.\nFine del dominio Chagatai.\nNel tardo XVI secolo e primo XVII, il khanato moghul di Kashgar sub\u00ec un periodo di decentralizzazione, con numerosi sub-khanati che si dipartivano dal centro di Kashgar: Yarkand, Aksu e Khotan. Allo stesso tempo i khan abbandonavano sempre pi\u00f9 il potere secolare ai \"khoja\", finch\u00e9 essi furono effettivamente l'autorit\u00e0 dominante in Kashgaria. I Khoja erano divisi al loro interno in due fazioni: Aq Taghlik e Kara Taghlik. Questa situazione perdur\u00f2 fino al 1670 circa, quando i khan moghul tentarono apparentemente di riaffermare la loro autorit\u00e0 scacciando il capo degli Aq Taghlik. Gli Aq Taghlik reagirono richiedendo l'aiuto degli zungari (o dzungar, che erano oirati); gli zungari invasero la Kashgaria, imprigionarono il khan e insediarono gli Aq Taghlik a Kashgar. Aiutarono anche gli Aq Taghlik a sopraffare i Kara Taghlik a Yarkand. Poco tempo dopo, il regno moghul di Turfan e Hami fu anch'esso conquistato dagli zungari. Il bacino del Tarim cadde sotto il totale dominio degli zungari finch\u00e9 fu preso dai Qing, imperatori mancesi della Cina a met\u00e0 del XVIII secolo."}
{"id": "1427476", "revid": "228587", "url": "https://it.wikipedia.org/wiki?curid=1427476", "title": "Saku", "text": ""}
{"id": "1427483", "revid": "767487", "url": "https://it.wikipedia.org/wiki?curid=1427483", "title": "V\u00f5ru (comune rurale)", "text": "V\u00f5ru \u00e8 un comune rurale dell'Estonia meridionale, nella contea di V\u00f5rumaa. Il comune rurale (in estone \"vald\") amministra il contado della citt\u00e0 (in estone \"linn\") di V\u00f5ru, costituita comune a s\u00e9; capoluogo del comune rurale \u00e8 comunque la citt\u00e0 di V\u00f5ru.\nLocalit\u00e0.\nOltre al capoluogo il comune comprende 3 borghi (in estone \"alevik\"), Kose, Parksepa e V\u00e4imela, e 35 localit\u00e0 (in estone \"k\u00fcla\").\nHannuste - Juba - K\u00e4\u00e4tso - K\u00e4rnam\u00e4e - Kasaritsa - Kirump\u00e4\u00e4 - Kolepi - Koloreino - Kusma - Lapi - Lompka - Loosu - Meegom\u00e4e - Meeliku - M\u00f5isam\u00e4e - M\u00f5ksi - Navi - Nooska - Palometsa - Puiga - Raiste - R\u00e4po - Raudsepa - Roosisaare - Sika - Tagak\u00fcla - Tootsi - Umbsaare - Vagula - V\u00e4iso - Vana-Nursi - Verij\u00e4rve - V\u00f5lsi - V\u00f5rum\u00f5isa - V\u00f5rusoo"}
{"id": "1427485", "revid": "142504", "url": "https://it.wikipedia.org/wiki?curid=1427485", "title": "Gian Carlo Bevilacqua", "text": ""}
{"id": "1427487", "revid": "121738013", "url": "https://it.wikipedia.org/wiki?curid=1427487", "title": "Perossimonosolfato", "text": "Lo ione perossimonosolfato \u00e8 un anione appartenente alla classe dei perossisolfati, di formula SO52\u2212. \nPossiede lo zolfo con stato di ossidazione +6, tre atomi di ossigeno con n.o. -2 e due con n.o. -1, che gli conferiscono la caratteristica di perossido.\nI sali contenenti questo ione vengono chiamati perossimonosolfati e si formano quando il suo acido coniugato, l'acido perossimonosolforico, reagisce con una base.\nQuesti sali sono molto instabili, e in condizioni normali si decompongono rapidamente in ossigeno, acqua ossigenata e acido perossidisolforico."}
{"id": "1427489", "revid": "111359876", "url": "https://it.wikipedia.org/wiki?curid=1427489", "title": "Albero dei suffissi", "text": "Un albero dei suf\ufb01ssi (\"suffix tree\" in inglese) \u00e8 una struttura dati che evidenzia la struttura interna di una stringa in un modo da facilitare operazioni comuni come la ricerca di sottostringhe. Gli alberi dei suffissi permettono di risolvere il problema del matching esatto in tempo lineare (al pari di altri algoritmi come Knuth-Morris-Pratt, Boyer-Moore...) ma la loro principale virt\u00f9 \u00e8 che essi possono essere usati per risolvere in tempo lineare molti altri problemi pi\u00f9 complessi del pattern matching esatto.\nL'applicazione classica degli alberi dei suf\ufb01ssi \u00e8 il problema della sottostringa: dato un testo \"T\" di lunghezza \"n\", dopo una preelaborazione del testo (costruzione dell'albero dei suffissi) che richiede tempo formula_1, \u00e8 possibile rispondere in tempo formula_2 alla domanda se una stringa \"S\" di lunghezza \"m\" compare in \"T\".\nIn altre parole, la preelaborazione del testo richiede tempo proporzionale alla sua lunghezza \"n\" ma dopo tale preelaborazione ogni ricerca nel testo \"T\" di una stringa \"S\" richiede soltanto tempo proporzionale alla lunghezza \"m\" della stringa cercata indipendentemente dalla lunghezza \"n\" del testo \"T\".\nConcetti di base.\nUn albero dei suf\ufb01ssi \"A\" per una stringa \"S\" di lunghezza \"n\" \u00e8 un albero radicato tale che:\nAd esempio l'albero dei suffissi per la stringa \"dabdac\" \u00e8 quello illustrato nella figura.\nLungo il cammino dalla radice alla foglia 1 si legge l'intera stringa \"dabdac\" mentre lungo\nil cammino dalla radice alla foglia 2 si legge il suf\ufb01sso \"abdac\" che inizia nella posizione 2\ndella stringa. Il nodo \"r\" \u00e8 la radice ed i nodi \"u\" e \"w\" sono nodi interni.\nLa definizione precedente non garantisce l'esistenza di un albero dei suffissi per ogni\nstringa. Il problema \u00e8 che se qualche suffisso \u00e8 prefisso di un altro suffisso di \"S\" il cammino relativo a tale suffisso non termina in una foglia.\nAd esempio se togliamo l'ultimo carattere \"c\" alla stringa \"dabdac\" ottenendo la stringa\n\"dabda\", il suffisso \"a\" \u00e8 prefisso di \"abda\" e quindi il cammino relativo ad \"a\" non termina in una foglia ma termina in un punto intermedio del cammino relativo ad \"abda\".\nPer evitare questo problema si assume che ogni stringa \"S\" termini con un carattere diverso da tutti gli altri caratteri della stringa in modo che nessun suffisso possa essere prefisso di un altro suffisso. Se ci\u00f2 non \u00e8 vero possiamo sempre aggiungere alla fine della stringa un carattere sentinella che non appartiene all'alfabeto su cui \u00e8 costruita la stringa. In seguito ci riferiremo a questo carattere con \"$\".\nInoltre l'etichetta di un cammino dalla radice ad un nodo (interno o foglia) \u00e8 la concatenazione delle etichette degli archi del cammino. L'etichetta di un nodo \"u\" \u00e8 l'etichetta del cammino dalla radice a \"u\". In particolare l'etichetta della radice \u00e8 la stringa nulla e l'etichetta di una foglia \u00e8 il suffisso associato a tale foglia.\nLa profondit\u00e0 di un nodo \u00e8 la lunghezza della sua etichetta.\nSe l'etichetta di un arco (\"u\", \"v\") tra due nodi \"u\" e \"v\" ha lunghezza \"k\" maggiore di 1 l'arco (\"u\", \"v\") \u00e8 suddiviso in \"k\" parti (una per ogni carattere dell'etichetta) mediante \"k \u2212 1\" nodi impliciti le cui etichette sono la concatenazione dell'etichetta di \"u\" con i caratteri dell'etichetta dell'arco (\"u\", \"v\") che precedono il nodo implicito stesso.\nAd esempio, nella figura, la stringa \"da\" \u00e8 etichetta del nodo \"w\" mentre la stringa \"dabd\" \u00e8 etichetta di un nodo implicito interno all'arco (\"w\", 1).\nMatching esatto usando l'albero dei suffissi.\nGli alberi dei suf\ufb01ssi risolvono il problema del matching esatto basandosi sui seguenti passi:\nLa costruzione dell'albero dei suf\ufb01ssi si pu\u00f2 fare in tempo formula_1. Quindi il primo passo richiede tempo formula_1.\nNel secondo passo, per ogni carattere del pattern viene effettuato un solo confronto se siamo in un nodo implicito (e quindi vi \u00e8 una sola possibile continuazione del cammino) e al pi\u00f9 tanti confronti quanti sono gli archi uscenti se siamo in un nodo esplicito. Siccome i primi caratteri delle etichette degli archi uscenti da un nodo esplicito sono tutti distinti e l'alfabeto \u00e8 pre\ufb01ssato il numero di confronti risulta in ogni caso minore od uguale al numero di caratteri dell'alfabeto che \u00e8 una costante.\nDunque \u00e8 richiesto un tempo costante per ogni carattere del pattern ed il secondo passo si esegue in tempo formula_2.\nIl terzo passo richiede tempo proporzionale al numero di nodi del sottoalbero radicato nel vertice \"u\".\nSe nel testo \"T\" vi sono \"k\" occorrenze del pattern, tale sottoalbero ha esattamente \"k\" foglie. Siccome ogni nodo interno ha almeno due archi uscenti, il numero di nodi interni \u00e8 minore o uguale a \"k \u2212 1\" (uguale solo se ogni nodo interno ha esattamente due archi uscenti e quindi l'albero e un albero binario). Dunque il terzo passo richiede tempo formula_6.\nSiccome \"k\" \u2264 \"n\" il tempo totale richiesto \u00e8 formula_7, uguale a quello richiesto da altri algoritmi di pattern matching. Ma la distribuzione del lavoro \u00e8 molto diversa. In altri algoritmi il tempo totale \u00e8 diviso in un tempo formula_2 per preelaborare il pattern \"P\" ed un tempo formula_1 per cercare tutte le occorrenze del pattern \"P\" nel testo \"T\". Invece usando l'albero dei suf\ufb01ssi si spende un tempo formula_1 per preelaborare il testo \"T\" e quindi soltanto tempo formula_11 per trovare tutte le \"k\" occorrenze di un qualsiasi pattern\n\"P\" nel testo \"T\".\nIl vantaggio risulta chiaro nel caso in cui si debbano effettuare molte ricerche con pattern diversi in un unico grande testo.\nUn metodo ingenuo per costruire l'albero dei suffissi.\nUn algoritmo diretto per costruire l'albero dei suf\ufb01ssi di una stringa \"S\" allo scopo di approfondire il concetto di albero dei suf\ufb01ssi e sviluppare l'intuizione su di esso \u00e8 il seguente.\nQuesto algoritmo ingenuo inizia la costruzione dell'albero dei suf\ufb01ssi con un solo arco per il suf\ufb01sso \"S\"[1, \"n\"]\"$\" (l'intera stringa); quindi aggiunge uno alla volta i suf\ufb01ssi \"S\"[\"i\", \"n\"]\"$\" per \"i\" = 2, ..., \"n\"+1 (essendo il \"+1\" dovuto al simbolo \"$\").\nIndichiamo con formula_12 l'albero intermedio che contiene i suf\ufb01ssi che iniziano nelle posizioni da 1 a \"i\".\nL'albero formula_13 consiste di un unico arco etichettato con la stringa \"S\"[1, \"n\"]\"$\" che congiunge la radice ad una foglia numerata 1.\nOgni albero formula_14 viene costruito a partire da formula_12 nel seguente modo:\nAssumendo che la dimensione dell'alfabeto sia limitata da una costante, l'algoritmo ingenuo richiede tempo formula_18.\nNel caso in cui il numero di simboli |\u03a3| dell'alfabeto \u03a3 non sia limitato da una costante la complessita \u00e8 formula_19, che si pu\u00f2 ridurre ad formula_20 usando un metodo ef\ufb01ciente per cercare l'arco su cui proseguire in corrispondenza dei nodi espliciti.\nUn'animazione della costruzione dell'albero dei suffissi per la stringa \"dabdac\" con questo algoritmo ingenuo \u00e8 la seguente:\nL'algoritmo di Ukkonen.\nIl primo a scoprire un algoritmo per la costruzione dell'albero dei suffissi in tempo lineare \u00e8 stato Weiner nel 1973. Per l'originalit\u00e0 e l'importanza del risultato tale algoritmo venne dichiarato \"algoritmo dell'anno\". Negli anni successivi tale algoritmo ricevette sempre meno attenzione, probabilmente perch\u00e9 risulta difficile da capire e da implementare correttamente.\nQualche anno dopo Ukkonen ha proposto un algoritmo completamente diverso. Esso richiede meno memoria di quello di Weiner ed inoltre \u00e8 pi\u00f9 semplice da capire partendo, nella descrizione, da un algoritmo molto inefficiente (formula_21) a cui si applicano poi dei trucchi per ridurre la complessit\u00e0 in modo da renderlo lineare.\nAlberi dei suffissi impliciti.\nL'algoritmo di Ukkonen costruisce una successione di alberi dei suffissi impliciti, l'ultimo dei quali viene poi trasformato in un vero albero dei suffissi per la stringa \"S$\". La de\ufb01nizione di albero dei suffissi implicito \"I\" per una stringa \"S\" \u00e8 la stessa di albero dei suffissi da cui viene per\u00f2 rimossa la condizione che il cammino relativo ad ogni suffisso della stringa \"S\" termini in una foglia ed inoltre si considera anche il suffisso nullo. Quindi l'albero dei suffissi implicito esiste per ogni stringa \"S\", anche quelle aventi dei suffissi che sono prefissi di altri suffissi e per le quali non esiste un albero dei suffissi esplicito. Semplicemente, se un suffisso \u00e8 prefisso di un altro suffisso, nell'albero dei suffissi implicito il cammino relativo a tale suffisso termina in un nodo interno (implicito od esplicito) nel cammino relativo al suffisso di cui esso \u00e8 prefisso.\nLa relazione tra alberi dei suffissi impliciti ed alberi dei suffissi espliciti \u00e8 chiarita dalla seguente asserzione: l'albero dei suffissi implicito di una stringa \"S\" si ottiene dall'albero dei suffissi per la stringa \"S$\" togliendo il simbolo sentinella \"$\" da tutte le etichette che lo contengono, eliminando gli eventuali archi la cui etichetta si riduce alla stringa nulla e la foglia corrispondente (essi sono sicuramente archi che terminano in una foglia) ed eliminando in\ufb01ne gli eventuali nodi interni espliciti aventi un solo arco uscente.\nAnche se un albero dei suffissi implicito pu\u00f2 non avere una foglia per ogni suffisso della stringa \"S\" esso contiene ugualmente tutti i suffissi di \"S\" (compreso il suffisso nullo) come etichette di qualche nodo (implicito o esplicito). L'unico problema \u00e8 che se tale cammino non termina in una foglia non vi \u00e8 alcuna indicazione del punto in cui tale cammino termina.\nNaturalmente, se nessun suffisso (escluso quello nullo) \u00e8 prefisso di un altro suffisso, l'albero dei suffissi implicito e l'albero dei suf\ufb01ssi esplicito coincidono.\nDescrizione astratta dell'algoritmo di Ukkonen.\nL'algoritmo di Ukkonen costruisce un albero dei suffissi implicito formula_22 per ogni prefisso \"S\"[1, \"i\"] della stringa \"S$\" di lunghezza \"n\"+1 partendo da formula_23 e incrementando \"i\" di uno \ufb01nch\u00e9 non si arrivi a costruire formula_24.\nSiccome nessun suffisso della stringa \"S$\" \u00e8 prefisso di un altro suffisso l'albero dei suffissi implicito formula_24 coincide con l'albero dei suffissi \"A\" della stringa \"S$\". In realt\u00e0, per ottenere \"A\" da formula_24 \u00e8 richiesta una trasformazione \ufb01nale dovuta al fatto che per gli alberi dei suffissi impliciti si usa una rappresentazione leggermente diversa da quella usata per gli alberi dei suffissi.\nLa descrizione astratta dell'algoritmo di Ukkonen \u00e8 quindi la seguente:\n UKKONEN(S)\n /* Precondizione: S stringa di lunghezza n. */\n \"Aggiungi ad S la sentinella ottenendo la stringa S $ di lunghezza n+1.\"\n \"Costruisci formula_23.\"\n for i \u2190 0 to n do\n /* Estensione da Ii ad Ii+1. */\n for j \u2190 1 to i + 1 do\n \"Cerca la \ufb01ne del cammino corrispondente al suffisso S[j, i]\n della sottostringa S[1, i] di cui formula_22 \u00e8 l'albero dei suffissi\n implicito e, se necessario, estendi tale cammino aggiungendo\n il carattere S[i+1] in modo tale che il suffisso S[j, i+1] di\n S[1, i+1] sia rappresentato nell'albero.\"\nLa costruzione di formula_23 \u00e8 facile. formula_23 ha soltanto la radice e nessun arco uscente. In esso \u00e8 rappresentato l'unico suffisso del prefisso nullo \"S\"[1, 0], il suffisso nullo appunto. Vediamo quindi come eseguire l'estensione da formula_22 ad formula_32 ed in particolare come si effettua l'estensione di un suffisso \"S\"[\"j\", \"i\"] di \"S\"[1, \"i\"] nel suffisso \"S\"[\"j\", \"i\"+1] di \"S\"[1, \"i\"+1].\nDi seguito l'estensione da formula_22 ad formula_32 ed in particolare come si effettua l'estensione di un suffisso \"S\"[\"j\", \"i\"] di \"S\"[1, \"i\"] nel suffisso \"S\"[\"j\", \"i\"+1] di \"S\"[1, \"i\"+1].\nAbbiamo tre casi possibili:\nDopo aver esteso tutti i suffissi di \"S\"[1, \"i\"] siamo sicuri che nell'albero ottenuto sono rappresentati tutti i suffissi di \"S\"[1, \"i\"+1]. Infatti ogni suffisso non nullo di \"S\"[1, \"i\"+1] \u00e8 estensione di un suffisso di \"S\"[1, \"i\"] ed il suffisso nullo \u00e8 sempre rappresentato in ogni albero dei suffissi implicito.\nUn'animazione della costruzione dell'albero dei suffissi per la stringa \"adaadac$\" con questo algoritmo astratto \u00e8 la seguente:\nImplementazione e miglioramento dell'efficienza.\nNell'algoritmo astratto, dopo che sia stato trovato il nodo (implicito o esplicito) dove termina il suffisso \"S\"[\"j\", \"i\"] nell'albero corrente, l'estensione di \"S\"[\"j\", \"i\"] con il carattere successivo \"S\"[\"i\"+1] richiede tempo costante in tutti e tre i casi 1, 2 e 3. Quindi, un punto chiave nell'implementazione dell'algoritmo di Ukkonen \u00e8 trovare un metodo veloce per trovare i nodi in cui \ufb01niscono i suffissi \"S\"[\"j\", \"i\"].\nIn una implementazione ingenua possiamo trovare il nodo in cui termina il suffisso \"S\"[\"j\", \"i\"] in tempo formula_35 partendo dalla radice dell'albero. Sommando su tutti \"i\" e \"j\" si ottiene un tempo formula_36 per calcolare formula_32 a partire da formula_22 e sommando su tutti gli \"i\" si ottiene un tempo totale formula_21 per calcolare formula_24.\nQuesto algoritmo sembra quindi folle poich\u00e9 la costruzione ingenua dell'albero dei suffissi richiede tempo formula_18. Ma con alcuni trucchi implementativi si riesce a ridurre la complessit\u00e0 ad formula_1.\nPrimo miglioramento: suffix link.\nSia \u03b1 una stringa ed \"x\" un carattere. Se in un albero dei suffissi (implicito o esplicito) esiste un nodo interno esplicito \"u\" con etichetta \"x\u03b1\" ed un nodo interno esplicito \"s\"(\"u\") la cui etichetta \u00e8 \u03b1, allora un suf\ufb01x link tra \"u\" ad \"s\"(\"u\") \u00e8 semplicemente un puntatore da \"u\" ad \"s\"(\"u\"). Vedere figura precedente.\nSe, durante la fase \"i\"-esima, per estendere il suffisso \"S\"[\"j\", \"i\"], viene creato un nuovo nodo interno (non foglia) con etichetta \"x\u03b1\" (ovviamente con \"x\u03b1\" prefisso di \"S\"[\"j\", \"i\"]) allora o nell'albero corrente esiste gi\u00e0 un nodo interno esplicito con etichetta \"\u03b1\" oppure tale nodo verr\u00e0 creato immediatamente dopo con l'estensione del suffisso successivo \"S\"[\"j\"+1, \"i\"].\nDimostrazione: un nuovo nodo interno \"v\" con etichetta \"S\"[\"j\", \"i\"] = \"x\u03b1\" viene creato soltanto se il suffisso \"S\"[\"j\", \"i\"] viene esteso con il caso 2 quando nell'albero corrente il cammino etichettato \"S\"[\"j\", \"i\"] termina in un nodo interno implicito e tale cammino continua con un carattere \"c\" diverso da \"S\"[\"i\"+1]. Quindi, nell'albero corrente, il cammino di etichetta \"S\"[\"j\"+1, \"i\"] = \"\u03b1\" ha una continuazione che inizia con il carattere \"c\".\nDunque il nodo \"w\" con etichetta \"S\"[\"j\"+1, \"i\"] = \"\u03b1\" \u00e8 un nodo interno (esplicito o implicito).\nSe \"w\" \u00e8 esplicito \"s\"(\"v\") = \"w\".\nAltrimenti, se \"w\" \u00e8 implicito, il cammino di etichetta \"S\"[\"j\"+1, \"i\"] = \"\u03b1\" che termina nel nodo \"w\" pu\u00f2 continuare soltanto con il carattere \"c\". Quindi, nel passo successivo, l'estensione del suffisso \"S\"[\"j\"+1, \"i\"] sostituisce il nodo implicito \"w\" con un nodo esplicito per cui \"s\"(\"v\") = \"w\"."}
{"id": "1427492", "revid": "1833487", "url": "https://it.wikipedia.org/wiki?curid=1427492", "title": "Agostino Novello", "text": "Biografia.\nAgostino Novello nacque da una famiglia nobile e benestante verso l'anno 1240 e al fonte battesimale gli venne posto il nome di Matteo. La data e il luogo di nascita sono incerti: secondo talune fonti potrebbe essere nato a Tarano oppure a Terranova, comunque nella provincia di Rieti; oppure ancora potrebbe essere stato nativo di Termini Imerese (da cui l'altro nome con cui \u00e8 conosciuto e che \u00e8 il suo probabile nome alla nascita: \"Matteo da Termini\"), Trapani, Taormina o nella stessa citt\u00e0 di Palermo; la disputa sulle origini del beato Agostino Novello viene citata anche da Leonardo Sciascia.\nCompiuti gli studi umanistici nel regno di Sicilia, fu mandato a Bologna per sostenervi gli studi superiori e qui ebbe come compagno di studi il figlio naturale di Federico II, Manfredi. Laureatosi Novello in diritto civile ed in diritto ecclesiastico, dopo averne tenuto la cattedra, venne nominato prefetto di Curia da Manfredi, nel frattempo divenuto re di Sicilia nella cattedrale di Palermo il 10 agosto 1258. Il nuovo sovrano prosegu\u00ec lo stile governativo paterno, sia sotto il profilo politico, amico dei ghibellini, sia sotto il profilo culturale e legislativo, chiamando a s\u00e9 gli spiriti pi\u00f9 illuminati e colti del suo tempo, tra cui il suo compagno di studi Matteo, esperto in diritto, che volle stabilmente alla sua corte. L'anonimo biografo del nostro beato annota che, durante il suo prestigioso servizio alla corte dello svevo, mai egli partecip\u00f2 ad un processo, n\u00e9 ad un'assemblea, dove si discuteva di pena capitale.\nAlla morte del sovrano, avvenuta nella battaglia di Benevento il 26 febbraio 1266, Matteo cadde gravemente ferito e, creduto morto, fu abbandonato sul campo tra i cadaveri. Speriment\u00f2 la delusione di fronte al crollo improvviso degli ideali cui si era dedicato, tanto che decise di cambiare vita diventando frate dell'Ordine domenicano; scelto poi l'abito dei frati agostiniani del convento di Sant'Agostino a Palermo (1268), cambi\u00f2 il proprio nome con quello del fondatore, Agostino d'Ippona. Dopo alcuni mesi trascorsi a Palermo si rec\u00f2 presso l'eremo di Siena e da qui a Santa Barbara, poco lontano dalla citt\u00e0 toscana. Creduto analfabeta, si occup\u00f2 dei lavori e dei servizi pi\u00f9 umili. Dopo qualche tempo, fu trasferito nell'eremo di Rosia, dove tutti apprezzavano e amavano questo umile frate, tutto dedito al lavoro e alla contemplazione.\nNell'anno 1288 la pace della comunit\u00e0 religiosa fu turbata dalla notificazione di una causa intentata contro il convento: la comunit\u00e0 rischiava di perdere la propriet\u00e0 del terreno stesso su cui era costruito l'eremo. Agostino, rendendosi conto che i confratelli erano incapaci di gestire la causa, si rivolse allora al superiore, perch\u00e9 gli permettesse di scrivere una memoria difensiva. Il Priore, inizialmente meravigliato, gli diede il permesso per scrivere e grande fu il suo stupore nel vedere in poco tempo la pergamena piena di una scrittura bella e lineare come nelle vecchie carte dell'archivio. Quando il giudice, Messer Giacomo de' Pagliaresi, lesse la memoria difensiva, cap\u00ec che era opera di qualcuno che aveva studiato, come lui, a Bologna. And\u00f2 subito a Rosia e scopr\u00ec che l'autore era l'antico suo compagno di studi presso l'universit\u00e0. Il convento vinse la causa, ma frate Agostino perse la pace, nonostante supplicasse l'amico di non divulgare la sua scoperta.\nLa notizia giunse presto alle orecchie del Priore Generale Clemente da Osimo, che, conosciuto il suo talento e le sue virt\u00f9, lo trasfer\u00ec a Roma, dove fu ordinato sacerdote e, poich\u00e9 stava in quel tempo redigendo le Costituzioni dell'Ordine, richiese la sua collaborazione. Poco dopo fu nominato da Papa Niccol\u00f2 IV Penitenziere Apostolico e suo confessore, ministero che svolse anche sotto i pontificati di Celestino V e Bonifacio VIII. Al Capitolo Generale dell'Ordine tenutosi a Milano il 25 maggio 1298 i delegati di tutto l'Ordine lo elessero Priore Generale, bench\u00e9 assente. A nulla valse la sua richiesta di modificare tale decisione, perch\u00e9 il papa Bonifacio VIII lo indusse ad accettare. Tuttavia, riusc\u00ec ad anticipare di un anno il capitolo generale, che si sarebbe dovuto svolgere nel 1301, e a Napoli, nel 1300, present\u00f2 le dimissioni. Si ritir\u00f2 nell'eremo di San Leonardo al Lago presso Lecceto (Siena), tutto dedito alla preghiera e alle opere di carit\u00e0, dove costru\u00ec un ospedale fondando l'Ordine dei Chierici ospedalieri.\nUna delle sue ultime fatiche giuridiche fu la redazione del primo statuto dello \u201cSpedale\u201d di Santa Maria della Scala situato di fronte alla cattedrale di Siena.\nLa morte lo colse il 19 maggio 1309, luned\u00ec di Pentecoste, e il suo corpo fu traslato nella chiesa di Sant'Agostino di Siena, a seguito di numerosi miracoli operati per sua intercessione. Simone Martini, qualche anno dopo, nel 1328, lo dipinse su una bellissima tavola, circondato da immagini dei suoi miracoli e rappresentato con un angelo \u201csussurrante\u201d dietro un orecchio, simbolo della divina ispirazione.\nCulto.\nA seguito di numerosi prodigi ottenuti per sua intercessione dopo la morte, il Vescovo di Siena permise che le sue ossa fossero esposte nella chiesa di Sant'Agostino alla venerazione dei fedeli.\nPapa Clemente X, riconosciuto tale culto prestato da tempo immemorabile, nel 1759 lo ratific\u00f2 scrivendo il nome di Agostino nell'albo dei Beati.\nCelebrazioni a Termini Imerese.\nDa sempre il popolo termitano lo venera e lo ammira come patrono e concittadino. Tale devozione si rafforza in occasione dell'arrivo in citt\u00e0 della venerata reliquia del braccio, donata dal Gran Duca di Toscana. La nave che trasport\u00f2 questa reliquia fu accolta in una calda giornata d'estate del 1620. Solennemente trasportata nella Maggior Chiesa, fu custodita in un'urna d'argento e fu posta nella cappella a destra dell'altare, a lui dedicata. Dal 1977 l'intero corpo del Beato Agostino Novello \u00e8 esposto alla pubblica venerazione nella cappella a lui dedicata nel duomo di Termini Imerese (chiesa di San Nicola di Bari), dove arde perpetua una lampada ad olio, segno di devozione ed ammirazione.\nI solenni festeggiamenti in onore del Patrono hanno luogo il 19 maggio di ogni anno. Nel Duomo viene celebrata la S. Messa e, a seguire, lungo le vie principali della citt\u00e0, si snoda la Processione, cui partecipano le confraternite cittadine, il clero, le comunit\u00e0 parrocchiali e le autorit\u00e0 civili e militari.\nNel 2007 sono stati festeggiati i trent'anni dalla traslazione del corpo del Beato, da Siena a Termini Imerese."}
{"id": "1427494", "revid": "767487", "url": "https://it.wikipedia.org/wiki?curid=1427494", "title": "Giro della Provincia di Siracusa 2001", "text": "Il Giro della Provincia di Siracusa 2001, quarta edizione della corsa, si svolse l'11 marzo 2001, per un percorso totale di 181\u00a0km. Venne vinto dall'italiano Mario Cipollini che termin\u00f2 la gara in 4h49'11\".\nA causa di un malfunzionamento delle attrezzature utilizzate per il fotofinish fu impossibile assegnare le posizioni comprese tra l'ottavo posto e l'ultimo.\nPercorso.\nIl percorso vedeva come localit\u00e0 di partenza e arrivo Siracusa e si snodava lungo la parte meridionale della Provincia, comprendenti i centri abitati di Cassibile, Avola, Pachino, Rosolini, Noto (altezza massima: 437 in localit\u00e0 Villa Vela), Canicattini Bagni, Floridia e Belvedere."}
{"id": "1427495", "revid": "599013", "url": "https://it.wikipedia.org/wiki?curid=1427495", "title": "Giovanni Borgato", "text": "Carriera.\nClub.\nHa giocato per la Fiorentina e per il Bologna, con la cui maglia vinse lo scudetto nella stagione 1924-1925. Vanta anche una presenza nel Cagliari\nNazionale.\nHa giocato con la Nazionale italiana il primo tempo della gara amichevole del 18 aprile 1926 a Zurigo contro la finita 1-1, venendo sostituito ad inizio ripresa da Delfo Bellini."}
{"id": "1427502", "revid": "44627", "url": "https://it.wikipedia.org/wiki?curid=1427502", "title": "Teorema delle categorie di Baire", "text": ""}
{"id": "1427505", "revid": "217591", "url": "https://it.wikipedia.org/wiki?curid=1427505", "title": "Santuario della Madonna del Tufo", "text": "Il santuario della Madonna del Tufo \u00e8 un luogo di culto cattolico di Rocca di Papa.\nOrigini.\nLe origini del santuario della Madonna del Tufo risalgono a un fatto avvenuto, secondo la tradizione, nel 1490: dal monte Cavo si stacc\u00f2 un masso del peso di 150 quintali, e stava per investire un viandante. Questi preg\u00f2 la Vergine Maria che gli salvasse la vita, e il masso si arrest\u00f2 all'istante, senza colpirlo. L'uomo, in segno di ringraziamento, fece costruire una chiesa di piccole dimensioni, nella quale fu posto il grande masso, su cui il pittore Antoniazzo Romano dipinse l'immagine della Madonna.\nLa struttura.\nLa data esatta della costruzione del santuario non \u00e8 certa, ma si pensa che venne costruito all'inizio del Cinquecento; per la prima volta, se ne fa menzione in un decreto del cardinale Gallo, della diocesi di Frascati, del 25 settembre 1592, nel quale si citano le \u00abrendite e i beni della chiesetta del Tufo, unitamente a quelli di San Sebastiani e di San Pietro in monte Cave (o Monte Cavo)\u00bb.\nNel 1723, il cardinale Giudice ordin\u00f2 l'inizio di alcuni importanti restauri, tra i quali il rifacimento del pavimento, l'abbattimento dello scalino dell'altare e il restauro dell'immagine della Madonna dipinta sul masso. A quest'ultimo, il restauro caus\u00f2 un gravissimo problema: un pittore inesperto, di nome Flavio Santovetti, deturp\u00f2 in corso di restauro l'immagine della Madonna nel masso. Secondo l'autore Sciamplicotti, il dipinto fu trattato \u00abcontro ogni ordine dell'autorit\u00e0 competente\u00bb, e per questo il Santovetti fu rinchiuso in carcere per sei mesi. Altri restauri avvennero nel 1780 e nel 1792 per conto del principe Andrea Doria, legato da vincolo di parentela al cardinale Giorgio.\nL'opera di ingrandimento della chiesa termin\u00f2 nel 1854, quando l'architetto Domenico Tannetti, dell'Accademia di San Luca, realizz\u00f2 la facciata di peperino su ordine dell'allora sindaco Giacomo Botti (rocchigiano, ma originario di Albenga in Liguria.\nInfine, dopo essere stata assegnata ai Padri Trinitari, fu ricostruita ex novo nel 1931, su progetto dell'architetto don Salvatore Spadaro. L'attuale edificio presenta una navata unica, con alcune cappelle laterali dedicate alla devozione della Vergine Maria e a memoria dei militari uccisi nella Prima e Seconda guerra mondiale. Presso il catino absidale, vi \u00e8 l'altare, sovrastato dal masso protagonista del \"miracolo\".\nIl 24 agosto 2010, seguendo l'esempio dei predecessori Paolo VI e Giovanni Paolo II, papa Benedetto XVI ha visitato in forma strettamente privata il santuario, guidando la preghiera dei Vespri pomeridiani insieme al rettore, padre Luigi Buonocore.\nL'incoronazione dell'immagine sacra.\nNel 1869 la costituenda \"Pia Unione\", promossa dallo scienziato Michele Stefano De Rossi, chiese alle autorit\u00e0 vaticane l'autorizzazione all'incoronazione della \"Sacra Immagine del Tufo\". La richiesta, avanzata da Niccola Clarelli Parracciani, vescovo di Frascati, fu accolta dopo poco pi\u00f9 di un anno, l'11 settembre 1870, dal Capitolo Vaticano. La coincidenza dell'approvazione della richiesta con i moti che avrebbero portato alla Breccia di Porta Pia, fece spostare la cerimonia all'agosto del 1872, la prima domenica successiva a Ferragosto, quando si celebra la ricorrenza di Maria Assunta in Cielo, e quindi della parrocchia del paese."}
{"id": "1427513", "revid": "767487", "url": "https://it.wikipedia.org/wiki?curid=1427513", "title": "Azumino", "text": " \u00e8 una citt\u00e0 giapponese della prefettura di Nagano. Il primo di ottobre 2005 la citt\u00e0 di Akashina del distretto di Higaschichikuma, e le citt\u00e0 e i villaggi di Horigane, Hotaka, Misato e Toyoshina del distretto di Minamiazumi si fusero insieme per formare la nuova citt\u00e0 di Azumino."}
{"id": "1427514", "revid": "2208340", "url": "https://it.wikipedia.org/wiki?curid=1427514", "title": "Chikuma", "text": " \u00e8 una citt\u00e0 giapponese della prefettura di Nagano."}
{"id": "1427515", "revid": "767487", "url": "https://it.wikipedia.org/wiki?curid=1427515", "title": "Chino (Nagano)", "text": " \u00e8 una citt\u00e0 giapponese della prefettura di Nagano."}
{"id": "1427516", "revid": "439868", "url": "https://it.wikipedia.org/wiki?curid=1427516", "title": "Iida", "text": " \u00e8 una citt\u00e0 giapponese della prefettura di Nagano."}
{"id": "1427517", "revid": "110157", "url": "https://it.wikipedia.org/wiki?curid=1427517", "title": "Iiyama", "text": " \u00e8 una citt\u00e0 giapponese della prefettura di Nagano."}
{"id": "1427519", "revid": "767487", "url": "https://it.wikipedia.org/wiki?curid=1427519", "title": "Ina (Nagano)", "text": " \u00e8 una citt\u00e0 giapponese della prefettura di Nagano."}
{"id": "1427520", "revid": "2208340", "url": "https://it.wikipedia.org/wiki?curid=1427520", "title": "Karuizawa", "text": " \u00e8 una cittadina della prefettura di Nagano, in Giappone. Fa parte del distretto di Kitasaku."}
{"id": "1427521", "revid": "767487", "url": "https://it.wikipedia.org/wiki?curid=1427521", "title": "Komagane", "text": " \u00e8 una citt\u00e0 giapponese della prefettura di Nagano."}
{"id": "1427522", "revid": "767487", "url": "https://it.wikipedia.org/wiki?curid=1427522", "title": "Komoro", "text": " \u00e8 una citt\u00e0 giapponese della prefettura di Nagano."}
{"id": "1427523", "revid": "2205195", "url": "https://it.wikipedia.org/wiki?curid=1427523", "title": "Matsumoto", "text": " \u00e8 una citt\u00e0 giapponese della prefettura di Nagano.\nTurismo.\nLa citt\u00e0 \u00e8 sede del castello di Matsumoto, uno dei pochi castelli monumentali del Giappone, insieme al castello di Himeji e al castello di Kumamoto. Il castello \u00e8 anche soprannominato \"castello del Corvo\", a causa delle sue mura nere e delle sue ampie tettoie che sembrano ali.\nSport.\n\u00c8 sede della squadra calcistica del Matsumoto Yamaga Football Club."}
{"id": "1427524", "revid": "142026", "url": "https://it.wikipedia.org/wiki?curid=1427524", "title": "La colonna e il fondamento della verit\u00e0", "text": ""}
{"id": "1427532", "revid": "287204", "url": "https://it.wikipedia.org/wiki?curid=1427532", "title": "Johann Paul von Westhoff", "text": "Fu, insieme a Biber, Jakob e Walther, tra i migliori violinisti dell'Europa di lingua tedesca. Viaggi\u00f2 in Italia, in Francia, nel Regno d'Ungheria, nelle Province Unite e fu assunto alla corte imperiale di Vienna. Lavorando per lungo tempo presso la cappella di corte di Dresda insieme al pi\u00f9 anziano Walther, ne rimase fortemente influenzato.\nA partire dal 1671, divenne maestro di cappella dei principi di Sassonia, Giovanni Giorgio e Federico Augusto.\nWesthoff frequent\u00f2 la corte sassone di Weimar nello stesso periodo di Johann Sebastian Bach. Le \"Sonate per violino senza basso\" composte nel 1696 da Westhoff precedettero in modo significativo le \"Sonate e partite per violino solo\" che Bach avrebbe scritto solo 24 anni pi\u00f9 tardi, nel 1720."}
{"id": "1427534", "revid": "125230861", "url": "https://it.wikipedia.org/wiki?curid=1427534", "title": "Fake Plastic Trees", "text": "Fake Plastic Trees \u00e8 un singolo della band inglese dei Radiohead. Si tratta del terzo estratto dal secondo album del gruppo, \"The Bends\". \"Fake Plastic Trees\" \u00e8 considerata un punto di svolta nella carriera dei primi Radiohead, che si allontanarono dalle sonorit\u00e0 post-grunge del loro primo singolo \"Creep\". La canzone si \u00e8 inoltre piazzata alla posizione #376 nella classifica delle 500 migliori canzoni di sempre curata dalla rivista \"Rolling Stone\" nel 2004.\nGenesi e produzione.\nPare che la canzone sia stata scritta pensando al mondo del commercio e del consumismo di massa. Secondo il cantante Thom Yorke, l'ispirazione \u00e8 venuta pensando a Canary Wharf, importante centro direzionale situato al centro della citt\u00e0 di Londra.\nLa canzone nacque subito dopo aver assistito ad un concerto di Jeff Buckley; appena il gruppo torn\u00f2 in studio Thom Yorke registr\u00f2 le parti vocali in due riprese.\nUno dei motivi principali alla base della frustrazione dei membri della band era dovuta alla loro compagnia discografica, la Capitol Records - responsabile della distribuzione americana dei lavori della band - che voleva una traccia forte da piazzare nelle \"playlist\" radiofoniche americane. Sorpreso del fatto che fosse proprio la lenta \"Fake Plastic Trees\" il candidato numero uno come successore di \"Creep\", Yorke comprese alla fine che la versione distribuita in America sarebbe stata un remix. Solo dopo una forte insistenza da parte del frontman, si decise di diffondere oltreoceano la versione originale del brano."}
{"id": "1427536", "revid": "339392", "url": "https://it.wikipedia.org/wiki?curid=1427536", "title": "Vissarion Belinsky", "text": ""}
{"id": "1427538", "revid": "1865216", "url": "https://it.wikipedia.org/wiki?curid=1427538", "title": "Nakano", "text": " \u00e8 una citt\u00e0 giapponese della prefettura di Nagano."}
{"id": "1427540", "revid": "1877672", "url": "https://it.wikipedia.org/wiki?curid=1427540", "title": "Perossidisolfato", "text": "Lo ione perossidisolfato, chiamato anche persolfato, \u00e8 un anione appartenente alla classe dei perossisolfati, di formula S2O. \nPossiede due atomi di zolfo con stato di ossidazione +6.\nI sali contenenti questo ione vengono chiamati perossidisolfati, e si formano quando il suo acido coniugato, l'acido perossidisolforico, reagisce con una base.\nApplicazioni.\nLo ione perossidisolfato viene utilizzato:\nLe reazioni di ossidazione a cui prende parte il persolfato sono lente, ma vengono catalizzate da Ag+. Viene utilizzato per preparare permanganato a partire da Mn2+:\nUn anione perossido dello zolfo analogo al perossidisolfato, ma molto pi\u00f9 instabile, \u00e8 il perossimonosolfato."}
{"id": "1427541", "revid": "767487", "url": "https://it.wikipedia.org/wiki?curid=1427541", "title": "Okaya", "text": " \u00e8 una citt\u00e0 giapponese della prefettura di Nagano."}
{"id": "1427542", "revid": "95410391", "url": "https://it.wikipedia.org/wiki?curid=1427542", "title": "Giro della Provincia di Siracusa 2000", "text": "Il Giro della Provincia di Siracusa 2000, terza edizione della corsa, si svolse il 5 marzo 2000, per un percorso totale di 181\u00a0km. Venne vinto dall'italiano Marco Zanotti che termin\u00f2 la gara in 5h08'49\".\nPercorso.\nPartenza e arrivo a Siracusa, dopo aver attraversato Cassibile, Avola, Pachino, Rosolini, Noto (altezza massima: 437 in localit\u00e0 Villa Vela), Canicattini Bagni, Floridia e Belvedere di Siracusa, ed aver percorso, per due volte, un circuito cittadino nei pressi della zona archeologica del quartiere Neapolis."}
{"id": "1427543", "revid": "110157", "url": "https://it.wikipedia.org/wiki?curid=1427543", "title": "\u014cmachi", "text": " \u00e8 una citt\u00e0 giapponese della prefettura di Nagano."}
{"id": "1427544", "revid": "110157", "url": "https://it.wikipedia.org/wiki?curid=1427544", "title": "Saku (Giappone)", "text": " \u00e8 una citt\u00e0 giapponese della prefettura di Nagano.\nEvoluzione amministrativa.\nNel corso degli anni \u00e8 stata oggetto di sviluppi amministrativi ed il 1\u00ba aprile del 2005 ha inglobato la citt\u00e0 di Usuda."}
{"id": "1427545", "revid": "767487", "url": "https://it.wikipedia.org/wiki?curid=1427545", "title": "Shiojiri", "text": " \u00e8 una citt\u00e0 giapponese della prefettura di Nagano."}
{"id": "1427546", "revid": "110157", "url": "https://it.wikipedia.org/wiki?curid=1427546", "title": "Suwa", "text": " \u00e8 una citt\u00e0 giapponese della prefettura di Nagano.\nHa dato i natali, tra gli altri, allo scrittore Seikichi Fujimori."}
{"id": "1427547", "revid": "767487", "url": "https://it.wikipedia.org/wiki?curid=1427547", "title": "Suzaka", "text": " \u00e8 una citt\u00e0 giapponese della prefettura di Nagano."}
{"id": "1427548", "revid": "110157", "url": "https://it.wikipedia.org/wiki?curid=1427548", "title": "T\u014dmi", "text": " \u00e8 una citt\u00e0 giapponese della prefettura di Nagano."}
{"id": "1427549", "revid": "466539", "url": "https://it.wikipedia.org/wiki?curid=1427549", "title": "Ueda", "text": " \u00e8 una citt\u00e0 giapponese della prefettura di Nagano.\nStoria.\nPer volont\u00e0 del potente daimy\u014d Sanada Masayuki nel 1583 vi venne costruito l'omonimo castello che divenne il quartier generale del feudo del clan Sanada negli anni successivi. Durante il periodo Sengoku il castello resistette con successo ai due assedi che vi furono portati nel 1585 e nel 1600 dal clan Tokugawa."}
{"id": "1427550", "revid": "767487", "url": "https://it.wikipedia.org/wiki?curid=1427550", "title": "Valerie (The Zutons)", "text": "Valerie \u00e8 il secondo singolo tratto dal album \"Tired of Hanging Around\" dei The Zutons. \u00c8 stato pubblicato il 19 luglio 2006 ed \u00e8 entrato subito alla nona posizione della classifica dei singoli in Gran Bretagna.\nVersione di Mark Ronson &amp; Amy Winehouse.\nValerie \u00e8 il terzo singolo tratto dall'album di Mark Ronson, \"Version\". Si tratta di una cover del pezzo omonimo dei The Zutons. Per questo singolo il DJ britannico si \u00e8 affidato alla voce dell'acclamata cantante soul inglese Amy Winehouse. Questa versione del brano era stata originariamente cantata da Amy Winehouse al Jo While's Lounge Show sulla BBC Radio 1."}
{"id": "1427551", "revid": "287204", "url": "https://it.wikipedia.org/wiki?curid=1427551", "title": "Cherilo", "text": ""}
{"id": "1427552", "revid": "287204", "url": "https://it.wikipedia.org/wiki?curid=1427552", "title": "Omachi", "text": ""}
{"id": "1427562", "revid": "174925", "url": "https://it.wikipedia.org/wiki?curid=1427562", "title": "Parallelo celeste", "text": ""}
{"id": "1427564", "revid": "64525", "url": "https://it.wikipedia.org/wiki?curid=1427564", "title": "Idrogenosolfito", "text": ""}
{"id": "1427569", "revid": "64525", "url": "https://it.wikipedia.org/wiki?curid=1427569", "title": "Tiosolfati", "text": ""}
{"id": "1427570", "revid": "599013", "url": "https://it.wikipedia.org/wiki?curid=1427570", "title": "Bruno Bertacchini", "text": "Biografia.\nIl pi\u00f9 giovane dei tre fratelli Bertacchini, giocava come mediano, era conosciuto come Bruno Bertacchini III.\nCarriera.\nGioc\u00f2 sei campionati nella SPAL, una stagione nel Messina e di nuovo nella SPAL, dove rimase fino al 1938. Ha esordito in Prima Divisione a Mantova il 10 febbraio 1929 nella partita Mantova-Spal (0-1). Con la Spal ha totalizzato 137 presenze e realizzato 3 reti."}
{"id": "1427571", "revid": "167080", "url": "https://it.wikipedia.org/wiki?curid=1427571", "title": "Enti locali", "text": ""}
{"id": "1427572", "revid": "400694", "url": "https://it.wikipedia.org/wiki?curid=1427572", "title": "Mortacci", "text": "Mortacci \u00e8 un film del 1989, diretto da Sergio Citti.\nTrama.\nIl vecchio Domenico fa il custode in un piccolo cimitero. Rozzo e disonesto, \u00e8 solito depredare quelle salme su cui invece dovrebbe vigilare. Di notte, le anime dei defunti vengono fuori dalle ombre per scambiare quattro chiacchiere, aspettando che muoiano tutti quelli che si ricordano di loro. Solo allora potranno lasciare il cimitero, luogo di passaggio e di attesa, e dirigersi verso la destinazione finale.\nNel gruppo delle anime in attesa c'\u00e8 Tommaso Grillo, il veterano, che \u00e8 morto da molto tempo e non sa quando potr\u00e0 lasciare il cimitero. Infatti, lui ha inventato il modo di dire \"chi dorme non prende pesci\" (e altri altrettanto famosi) e quindi la gente non si \u00e8 ancora dimenticata di lui e chiss\u00e0 quando lo far\u00e0.\nLucillo, soldato erroneamente creduto morto in una missione di pace in Libano, dopo essere tornato a casa scopre che l'intero paesino ha lucrato sulla sua presunta morte diventando un \"museo vivente\" dell'eroe. I familiari e gli amici di Lucillo, vedendolo vivo, decidono di \"rimediare\" all'inconveniente convincendolo ad andare da Domenico per raggiungere l'ultima dimora. Angelo Cuoco, detto \"Scopone\", morbosamente attratto dalla bellezza femminile e, soprattutto, dal fondo schiena. Durante il corteggiamento di una bella barista, per un malessere intestinale, se la fa addosso e muore letteralmente di vergogna. L'attrice Alma Rossetti, che durante una prova teatrale si uccide involontariamente con la pistola del collega e compagno Edmondo che credeva scarica.\nArchibald Williams, un americano la cui salma \u00e8 stata spedita per errore in Italia al posto di quella del padre di Torquato Guglielmi. Quest'ultimo, affatto turbato per l'accaduto, speculer\u00e0 guadagnandoci sia con il becchino incaricato del trasferimento, sia con i figli del defunto venuti a recuperare i poveri resti del padre. Archibald lascia il cimitero per seguire i propri cari in America. Felice e Giggetto, due truffatori che suonano in strada fingendosi ciechi per raccogliere le offerte dei passanti. A loro volta sono truffati dalla bella ballerina Jolanda e, quando tentano di farsi giustizia rubandole la borsa e fuggendo, finiscono sotto ad un treno insieme al loro cagnolino morendo sul colpo. \nEdmondo, attore e compagno di Alma, \u00e8 ancora vivo e pi\u00f9 volte inscena il suo suicidio con la stessa pistola con la quale si \u00e8 uccisa Alma e, esattamente come sulla scena, non ci riesce mai a causa del suo \"presunto\" cattivo funzionamento. Una notte, entrato nel cimitero, viene sorpreso da Domenico e anche con lui si esibisce nella scena dell'amante disperato che vuole suicidarsi. Anche Domenico, esattamente come Alma, si toglie la vita con la pistola credendola scarica, raggiungendo le anime dei defunti che ha derubato, i quali non gli serbano rancore. Anche Edmondo, per la forte emozione, muore (senza doversi suicidare) ritrovando l'amata Alma che non \u00e8 molto felice di rivederlo.\nL'indomani, davanti al cancello del cimitero, si forma un piccolo assembramento di persone che vogliono entrare e che, trovando il cancello chiuso, si chiedono che fine abbia fatto Domenico...\nProduzione.\nSergio Citti, allievo di Pier Paolo Pasolini, ebbe proprio dal suo maestro, anni prima, l'idea di realizzare un film con quel soggetto. Nel film Citti si avvale di Ferzan \u00d6zpetek quale aiuto regista.\nDavid Grieco, in un'intervista riportata nel libro \"Sergio Citti. Lo \"straniero\" del cinema italiano\" afferma che il film era stato proposto a Roberto Benigni, Carlo Verdone e Massimo Troisi, i quali avrebbero dovuto interpretare rispettivamente i ruoli del soldato Lucillo Cardellini (poi assegnato a Rubini), del guardiano Domenico (poi andato a Gassman) e dell'attore Edmondo (ruolo interpretato da McDowell). I tre comici non presero parte al film perch\u00e9 in disaccordo con il regista che, durante i loro incontri, dopo aver ascoltato le proposte dei tre attori, puntualmente le bocciava. \"Verdone - dice Grieco - era il pi\u00f9 morbido. Avrebbe accettato di fare tutto pur di fare un film con Troisi e Benigni\". Grieco sostiene anche che, il comico napoletano e il comico toscano, non abbiano voluto farlo per paura di dover seguire per forza le indicazioni e lo stile di Citti. Benigni, in un'intervista presente nel libro \"Francesco Nuti. La vera storia di un grande talento\", sostiene che anche Nuti avrebbe dovuto interpretarvi un ruolo, specificando che sarebbe stata tutta un'altra storia rispetto a quella che poi \u00e8 stata girata. Il film segna il ritorno sul grande schermo di Alvaro Vitali, dopo un'assenza che perdurava dal 1983.\nIl cimitero del film \u00e8 inesistente. Citti ha infatti preferito girare tutte le scene in un set allestito negli studi di Cinecitt\u00e0.\nCritica.\nLaura e Morando Morandini affermano che: \"A fare da mastice ai vari aneddoti c'\u00e8 un trucido, affabile, cinico custode di cimitero, interpretato da un Gassman che fa il verso a un samurai povero. Brava Mariangela Melato in una doppia parte briosa ed energica.\" Mentre Francesco Mininni del film scrive: \"Citti procede imperterrito sulla strada del grottesco un po' popolare e un po' intellettuale. Ma allo stesso tempo procede imperterrito anche sulla strada della mancanza di senso del ritmo, dei significati nascosti e degli sberleffi prevedibili. Nonostante il buon cast a disposizione il film procede faticosamente tra uno sbadiglio e l'altro.\""}
{"id": "1427574", "revid": "599013", "url": "https://it.wikipedia.org/wiki?curid=1427574", "title": "Tsushima", "text": ""}
{"id": "1427582", "revid": "1543377", "url": "https://it.wikipedia.org/wiki?curid=1427582", "title": "Federazione calcistica della Bolivia", "text": "La Federazione calcistica della Bolivia (\"spa.\" Federaci\u00f3n Boliviana de F\u00fatbol, acronimo FBF) \u00e8 l'ente che governa il calcio in Bolivia.\nFondata nel 1925, si affili\u00f2 alla FIFA nel 1926 e al CONMEBOL lo stesso anno. Ha sede a Cochabamba e controlla il campionato nazionale e la Nazionale del paese."}
{"id": "1427586", "revid": "4711", "url": "https://it.wikipedia.org/wiki?curid=1427586", "title": "Federazione calcistica boliviana", "text": ""}
{"id": "1427588", "revid": "7", "url": "https://it.wikipedia.org/wiki?curid=1427588", "title": "Matteo da Termini", "text": ""}
{"id": "1427590", "revid": "287204", "url": "https://it.wikipedia.org/wiki?curid=1427590", "title": "Albero del drago (araldica)", "text": "In araldica l'albero del drago compare solo in alcuni stemmi di araldica civica."}
{"id": "1427591", "revid": "767487", "url": "https://it.wikipedia.org/wiki?curid=1427591", "title": "Giambattista Spolverini", "text": "Biografia.\nGiambattista Spolverini, tra i maggiori poeti didascalici italiani del '700 insieme a Bartolomeo Lorenzi, nacque a Verona verso la fine del XVII secolo. Studi\u00f2 letteratura nel collegio di San Saverio a Bologna, retto dai Gesuiti. A Verona dimorava nell'odierno Palazzo Orti Manara, adiacente a Piazza Bra, il cui splendido giardino, ricordato anche dal naturalista tedesco Johann Christoph Volkamer, \u00e8 tutt'oggi coperto in parte dal Palazzo Pirelli (sede di uffici comunali). Fra le sue opere poetiche \u00e8 celebre soprattutto \"La coltivazione del riso\", che pubblic\u00f2 nel 1758. Questo poemetto, di genere didascalico, lo impegn\u00f2 per molti anni ed egli, prima di pubblicarlo, lo sottopose al giudizio d'alcuni amici, ma il libro fu accolto con freddezza dai suoi concittadini. Tre anni dopo la stampa della sua opera maggiore si ammal\u00f2 di epilessia e, nel 1762, mor\u00ec. In seguito il libro ebbe il meritato successo e anche Giacomo Leopardi ed Ippolito Pindemonte espressero per esso un giudizio favorevole. Pindemonte in particolare vedeva in Spolverini una reincarnazione del Virgilio delle \"Georgiche\".\nNella sua citt\u00e0 natale, Verona, gli \u00e8 stato dedicato un viale nel quartiere di Borgo Venezia, non distante dalla Stazione di Porta Vescovo."}
{"id": "1427594", "revid": "167080", "url": "https://it.wikipedia.org/wiki?curid=1427594", "title": "Valle del Freddo", "text": ""}
{"id": "1427597", "revid": "628767", "url": "https://it.wikipedia.org/wiki?curid=1427597", "title": "Distretto di Haa", "text": "Haa \u00e8 uno dei 20 distretti (dzongkhag) che costituiscono il Bhutan. Il distretto appartiene al dzongdey occidentale.\nMunicipalit\u00e0.\nIl distretto consta di sei gewog (raggruppamenti di villaggi):"}
{"id": "1427598", "revid": "117520685", "url": "https://it.wikipedia.org/wiki?curid=1427598", "title": "Got\u014d", "text": " \u00e8 la citt\u00e0 giapponese della prefettura di Nagasaki il cui territorio comprende le 63 isole situate nella parte a sudovest delle 140 omonime isole Got\u014d."}
{"id": "1427599", "revid": "110157", "url": "https://it.wikipedia.org/wiki?curid=1427599", "title": "Iki (Nagasaki)", "text": " \u00e8 una citt\u00e0 giapponese della prefettura di Nagasaki."}
{"id": "1427600", "revid": "110157", "url": "https://it.wikipedia.org/wiki?curid=1427600", "title": "Isahaya", "text": " \u00e8 una citt\u00e0 giapponese della prefettura di Nagasaki.\nIl 1\u00ba marzo 2005 sono state annesse alla citt\u00e0 le confinanti cittadine di Tarami, Moriyama, Iimori, Takaki e Konagai, tutte appartenenti al Distretto di Kitatakaki poi soppresso."}
{"id": "1427601", "revid": "110157", "url": "https://it.wikipedia.org/wiki?curid=1427601", "title": "Matsuura", "text": " \u00e8 una citt\u00e0 giapponese della prefettura di Nagasaki.\nIl 1\u00ba gennaio 2006 la citt\u00e0 di Matsuura ha assorbito le cittadine di Fukushima e Takashima, entrambe del Distretto di Kitamatsuura."}
{"id": "1427602", "revid": "1305772", "url": "https://it.wikipedia.org/wiki?curid=1427602", "title": "Minamishimabara", "text": " \u00e8 una citt\u00e0 giapponese della prefettura di Nagasaki.\nLa citt\u00e0 \u00e8 stata istituita nel marzo del 2006 unendo le preesistenti Arie, Fukae, Futsu, Kazusa, Kitaarima, Kuchinotsu, Minamiarima e Nishi-Arie, \nStoria.\nIl missionario gesuita Alessandro Valignano giunse il 25 luglio 1579 nel porto di Kuchinotsu con lo scopo di iniziare, adattandosi ai costumi locali, un'opera di evangelizzazione, nel corso della quale convinse il daimy\u014d Arima Harunobu a farsi battezzare e a demolire vari templi buddhisti e shintoisti e fond\u00f2 due seminari nelle localit\u00e0 Kitaarima e Kazusa. Proprio da Kazusa partirono i quattro ragazzi (It\u014d Mancio, Michele Chijiwa, Martino Hara e Giuliano Nakaura) che Valignano aveva scelto per partecipare col gesuita Diogo de Mesquita all'ambasciata Tensh\u014d, una missione diplomatica di otto anni durante la quale incontrarono vari potenti del continente europeo, tra cui Filippo II di Spagna, Francesco I de' Medici, papa Gregorio XIII e papa Sisto V.\nDurante il periodo Edo, la zona dove \u00e8 situata questa citt\u00e0 fu teatro della rivolta di Shimabara, un conflitto tra un gruppo di cattolici giapponesi, prevalentemente contadini, e lo shogunato Tokugawa, che dur\u00f2 dal 1637 al 1638 e che si concluse con l'assedio del castello di Hara, dove si erano rifugiati gli insorti."}
{"id": "1427605", "revid": "439868", "url": "https://it.wikipedia.org/wiki?curid=1427605", "title": "\u014cmura", "text": " \u00e8 una citt\u00e0 giapponese della prefettura di Nagasaki."}
{"id": "1427606", "revid": "767487", "url": "https://it.wikipedia.org/wiki?curid=1427606", "title": "Saikai", "text": " \u00e8 una citt\u00e0 giapponese della prefettura di Nagasaki."}
{"id": "1427607", "revid": "110157", "url": "https://it.wikipedia.org/wiki?curid=1427607", "title": "Sasebo", "text": " \u00e8 una citt\u00e0 giapponese della prefettura di Nagasaki."}
{"id": "1427610", "revid": "117669972", "url": "https://it.wikipedia.org/wiki?curid=1427610", "title": "Shimabara", "text": " \u00e8 una citt\u00e0 giapponese della prefettura di Nagasaki."}
{"id": "1427611", "revid": "1318658", "url": "https://it.wikipedia.org/wiki?curid=1427611", "title": "Tsushima (Nagasaki)", "text": " \u00e8 una citt\u00e0 giapponese della prefettura di Nagasaki, sita nell\u2019isola di Tsushima."}
{"id": "1427612", "revid": "110157", "url": "https://it.wikipedia.org/wiki?curid=1427612", "title": "Unzen", "text": " \u00e8 una citt\u00e0 giapponese della prefettura di Nagasaki.\nLa citt\u00e0 \u00e8 stata istituita l'11 ottobre 2005 dall'unione delle preesistenti entit\u00e0 di Aino, Azuma, Chidiwa, Kunimi, Minamikushiyama, Mizuho e Obama, tutte appartenenti al Distretto di Minamitakaki poi soppresso."}
{"id": "1427613", "revid": "1534511", "url": "https://it.wikipedia.org/wiki?curid=1427613", "title": "Propriet\u00e0 di cancellazione", "text": "In algebra, sono dette propriet\u00e0 di cancellazione o di semplificazione le seguenti: sia formula_1 un gruppo; allora presi tre elementi formula_2 valgono le implicazioni\nLe due propriet\u00e0 sono equivalenti se formula_5 \u00e8 un gruppo abeliano.\nPer dimostrare tale propriet\u00e0 \u00e8 sufficiente tenere presente la propriet\u00e0 associativa, il fatto che in un gruppo ogni elemento ha elemento inverso e che esiste l'elemento neutro. Ad esempio, per provare la legge di cancellazione a sinistra \u00e8 sufficiente osservare che se formula_6 allora\ndove abbiamo indicato con formula_8 l'elemento neutro di formula_5. La legge di cancellazione a destra si prova in modo del tutto analogo.\n\u00c8 importante osservare che le propriet\u00e0 di cancellazione possono valere anche in insiemi che non sono gruppi, e quindi la validit\u00e0 delle propriet\u00e0 di cancellazione in un insieme formula_10 non \u00e8 in generale condizione sufficiente per stabilire che formula_10 \u00e8 gruppo.\nUn magma in cui vale la propriet\u00e0 di cancellazione a sinistra (rispettivamente a destra) si dice \"cancellativo a sinistra\" (rispettivamente \"a destra\"). Un quasigruppo \u00e8 sempre cancellativo."}
{"id": "1427615", "revid": "287204", "url": "https://it.wikipedia.org/wiki?curid=1427615", "title": "Omura", "text": ""}
{"id": "1427617", "revid": "1924342", "url": "https://it.wikipedia.org/wiki?curid=1427617", "title": "Back to Black (singolo)", "text": "Back to Black \u00e8 il terzo singolo tratto dall'album omonimo di Amy Winehouse. \u00c8 stato pubblicato in Gran Bretagna il 30 aprile 2007 tramite Island Records, negli Stati Uniti il 3 luglio successivo e nel resto del mondo nel novembre dello stesso anno.\nIn Gran Bretagna il singolo ha avuto un grande impatto, ricevendo delle ottime recensioni da parte del canale BBC Channel 4 che gli ha assegnato 10 stelle su 10 e dal quotidiano \"Manchester Evening News\" che lo defin\u00ec come \u00abUno dei migliori singoli del 2007\u00bb.\nNel film documentario vincitore di un Oscar, intitolato \"Amy\" (2015) presenta una registrazione video inedita di Amy mentre registra la canzone con Mark Ronson, nel marzo 2006.\n\"Back to Black\" \u00e8 stata inclusa in diverse classifiche di fine anno e di fine decennio ed \u00e8 stata inoltre considerata una delle canzoni distintive della Winehouse.\nDescrizione.\nProduzione.\n\"Back to Black\" \u00e8 stata scritta da Amy Winehouse e Mark Ronson con quest'ultimo che funge anche da produttore. La traccia \u00e8 stata registrata in tre studi: Chung King Studios e Daptone Studios situati a New York e infine ai Metropolis Studios a Londra.\n\"Back to Black\" esplora elementi della musica soul della vecchia scuola. Il suono e il ritmo della canzone sono stati descritti come simili alle canzoni dei gruppi musicali femminili vintage degli anni '60. La produzione della canzone \u00e8 nota per avere utilizzato il metodo di registrazione Wall of Sound.\nComposizione.\nPer la composizione di \"Back to Black\" Amy si \u00e8 ispirata alla sua problematica relazione con Blake Fielder-Civil. Quest'ultimo aveva lasciato Amy per un'ex fidanzata, lasciandola \"nera\" (black), cosa che potrebbe sembrare riferirsi al bere e alla depressione. Tuttavia, il \"nero\" a cui si riferisce \u00e8 pi\u00f9 probabilmente l'eroina, di cui era dipendente; infatti \"black\" \u00e8 il secondo nome di strada pi\u00f9 comune per riferirsi all'eroina a Los Angeles.\nAmy esprime sentimenti di dolore e amarezza per un ragazzo che l'ha lasciata; tuttavia, in tutto il testo lei \"rimane forte\" come dimostra gi\u00e0 nelle righe di apertura dicendo: \u00ab [...] io e la mia testa alta, e le mie lacrime asciutte, vado avanti senza il mio uomo\u00bb. Il contenuto lirico della canzone consiste in un triste addio ad un rapporto con un testo schietto. Il giornalista di Slant Magazine Sal Cinquemani ha suggerito che Amy intendesse che il suo ormai ex marito fosse dedito alla cocaina e avesse ripreso a farne uso e non ad un'altra donna. Il titolo, \"Back to Black\", in italiano pu\u00f2 essere tradotto come \"Torno al lutto\".\nAccoglienza.\nIl singolo \u00e8 stato acclamato in tutto il mondo da parte della critica musicale. Un giornalista del sito web 4Music (di Channel 4) ha assegnato alla canzone dieci stelle su dieci in una recensione affermando che \u00e8 riuscita a gestire bene il lavoro come i classici dei da cui \u00e8 stata influenzata. Il giornalista ha continuato affermando \"la moderna Amy, che scrive canzoni sull'amore, il sesso e la droga e sa bene cosa vuole e quello in cui crede, ma si fa comunque male in un modo in cui solo gli adulti possono essere feriti\". Matt Harvey della BBC ha ritenuto che la canzone avesse ereditato la sonorit\u00e0 dei cantanti Phil Spector e Scott Walker e ha continuato: \"Amy mostra il tipo di profondit\u00e0 vocale che Marc Almond ha sempre sognato\". Il giornalista di AllMusic, John Bush ha trovato un'universalit\u00e0 nella canzone e ha ritenuto che persino Joss Stone avrebbe potuto portarla in cima alle classifiche musicali. Alex Denney dal sito web Drowned in Sound ha trovato \"grinta e gravit\u00e0\" in \"Back to Black\" dimostrate con un \"shuffle mozzafiato\".\nNel 2007, la canzone \u00e8 stata inclusa nella posizione numero 39 nella lista di Popjustice dei migliori brani dell'anno. Anche Slant Magazine lo ha inserito nella rispettiva lista dei migliori singoli dell'anno, con la recensione di Sal Cinquemani che dice: \"Non \u00e8 il momento di gloria solo per il cantante, ma anche per il produttore Mark Ronson\". La rivista Rolling Stone ha inserito \"Back to Black\" al numero 98 nella lista delle 100 migliori canzoni del decennio elogiando la voce \"tempestosa e piena di sentimento\". I redattori di NME lo hanno posizionato al 61\u00ba posto nella lista delle migliori canzoni del decennio, affermando che la canzone ha dimostrato la vera profondit\u00e0 sentimentale dell'album. Hanno aggiunto inoltre: \"Impassibile e con l'anima spezzata, il suo sguazzare consapevole ha parlato a chiunque abbia vissuto la sua stessa situazione\". Justin Myers, scrivendo per la Official Charts Company, ha osservato che \u00e8 la canzone pi\u00f9 \"angosciata\" della cantante e allo stesso tempo \u00e8 \"incredibilmente autobiografica\". Tim Chester di NME ha anche precisato che \"Back to Black\" \u00e8 una canzone per cui la cantante dovrebbe essere ricordata per sempre.\nVideo musicale.\nNel video, interamente in bianco e nero, Amy va al funerale del suo cuore infranto dopo la separazione dal marito. All'inizio Amy si trova in una casa poi \u00e8 in una macchina che fa parte del corteo funebre, verso la fine Amy guida il corteo funebre fino al cimitero dove viene celebrata la funzione, e alla fine del brano, Amy getta sulla bara un cumulo di terra e una rosa bianca, subito dopo appare la scritta \"Riposa in pace, cuore di Amy Winehouse\" (\"R.I.P. the Heart of Amy Winehouse\"). A settembre 2020 il video musicale, pubblicato su YouTube il 23 dicembre 2009 e diretto da Phil Griffin, conta pi\u00f9 di mezzo miliardo di visualizzazioni.\nEsibizioni dal vivo.\nIl 1\u00ba novembre 2007, Amy Winehouse si \u00e8 esibita con il brano a Monaco di Baviera nell'ambito degli MTV Europe Music Awards, visibilmente alterata. In questa esibizione le parole delle tracce erano poco chiare e diverse da quelle originali.\nSuccesso commerciale.\nRegno Unito.\nPrima della pubblicazione, il singolo \u00e8 stato inserito nella classifica dei singoli del Regno Unito solo per i download per cinque settimane consecutive, raggiungendo il 40\u00ba posto. Il singolo ha raggiunto il numero 25 nel 2007, una volta pubblicato in formato fisico. La canzone ha trascorso 34 settimane non consecutive nella classifica britannica fino ad oggi. \u00c8 rientrato assieme a \"Rehab\" in classifica. Con una vendita di 96.000 copie, \"Back to Black\" \u00e8 finito come l'85\u00b0 singolo pi\u00f9 venduto del 2007 nel Regno Unito. Il 31 luglio 2011, dopo la sua morte e a otto anni dalla pubblicazione, la canzone \u00e8 rientrata nella UK Singles Chart, facendo debuttare la canzone nella top ten nel Regno Unito. A settembre 2014, \"Back to Black\" ha venduto 340.000 copie nel Regno Unito ed \u00e8 il terzo singolo pi\u00f9 venduto della Winehouse in quel paese.\nStati Uniti d'America.\nIn America, grazie alle numerose vendite digitali del singolo nel corso degli anni, \"Back to Black\" \u00e8 stato certificato disco di platino dalla RIAA il 30 gennaio 2015 per aver raggiunto oltre un milione di vendite digitali.\nEuropa.\nIn Italia \"Back to Black\" \u00e8 entrata nella classifica Top Singoli il 3 gennaio 2008 debuttando alla posizione numero 13 e abbandonandola a maggio dello stesso anno alla diciassettesima. Dopo la morte di Amy, nel 2011, il brano rientra in classifica e raggiunge la terza posizione. L'ultima settimana in classifica, che risale ad agosto 2011, l'ha passata al nono posto. Il 3 settembre del 2007 il singolo \u00e8 stato certificato disco di platino dalla FIMI per aver venduto oltre 65.000 copie nel territorio italiano.\nIn Danimarca e Germania il singolo \u00e8 stato certificato disco d'oro grazie alle vendite rispettivamente di oltre 15\u00a0000 e 150\u00a0000 copie, mentre in Svizzera \u00e8 disco di platino grazie alle 30.000 copie vendute.\nTracce.\nCD Singolo\nDownload digitale \u2013 \"Remix &amp; B-Sides EP\" (2015)\n12\" maxi singolo\nCover.\nPer la canzone sono state registrate molte cover di vari artisti; in particolare, spicca quella di Beyonc\u00e9 e Andr\u00e9 3000 che l'hanno interpretata per la colonna sonora del film del 2013, \"Il grande Gatsby\", adattamento cinematografico dell'omonimo romanzo di Francis Scott Fitzgerald pubblicato nel 1925.\nNel film \"Black\" di Adil El Arbi e Bilall Fallah \u00e8 possibile ascoltare un'interpretazione di \"Back to Black\" realizzata da Oscar and the Wolf.\nAl Glastonbury Festival del 2019, Miley Cyrus e Mark Ronson si sono esibiti in \"Back to Black\".\nNel maggio 2021 Silvia Griggio (MoranDix) canta il brano per fare un omaggio personale con tanta vicinanza emotiva per questa artista."}
{"id": "1427618", "revid": "371529", "url": "https://it.wikipedia.org/wiki?curid=1427618", "title": "Grandi speranze (film 1946)", "text": "Grandi speranze (\"Great Expectations\") \u00e8 un film del 1946 diretto da David Lean, basato sull'omonimo romanzo di Charles Dickens. Il film \u00e8 il primo dei due che Lean diresse sulla base di opere di Dickens, il secondo \u00e8 l'adattamento del romanzo \"Oliver Twist\" del 1948.\nTrama.\nUn orfano, Phillip \"Pip\" Pirrip, vive con la bisbetica sorella maggiore e suo marito Joe Gargery, un fabbro dal cuore buono. Un giorno, Pip si imbatte in un galeotto evaso, Abel Magwitch, che intimidisce il ragazzo ordinandogli di procurargli del cibo e una lima per liberarsi dalle sue catene. Ma l'uomo viene nuovamente arrestato di l\u00ec a poco, quando attacca un altro evaso, e quindi ricondotto in prigione.\nIn seguito, Miss Havisham, una ricca e stramba zitella, accoglie stabilmente in casa il ragazzo, affinch\u00e9 le faccia compagnia e giochi con una ragazza adolescente bella ma crudele, Estella, che prende in giro in ogni occasione i modi grossolani di Pip, il quale per\u00f2 si innamora molto presto di lei. In seguito Pip fa la conoscenza di Mr. Jaggers, l'avvocato di Miss Havisham, e incontra uno dei conoscenti della donna, Herbert Pocket, un ragazzo suo coetaneo, che egli descrive come \"il signore pallido e giovane\". Le visite a casa Havisham terminano quando Pip compie quattordici anni e inizia il suo apprendistato come fabbro. Anche Estella sta per andarsene, per intraprendere gli studi e imparare a diventare una signora.\nSei anni dopo, il signor Jaggers si presenta e riferisce a Pip che un misterioso benefattore si \u00e8 offerto di trasformare il giovanotto in un gentiluomo, uno con \"grandi speranze\". Presupponendo che il benefattore sia Miss Havisham, Pip raggiunge Londra, dove il signor Jaggers dispone che egli frequenti l'ormai cresciuto Herbert Pocket, affinch\u00e9 questi gli insegni a comportarsi come un gentiluomo. Herbert rivela a Pip che Miss Havisham \u00e8 una donna amareggiata dalla vita e con la mente sconvolta dal fatto di essere stata abbandonata sull'altare il giorno delle nozze, molti anni prima, evento che l'ha portata a covare un desiderio di vendetta nei confronti di tutti gli uomini. Suo strumento di vendetta \u00e8 Estella, una creatura insensibile e dedita a spezzare il cuore degli uomini. Pip si rifiuta di credere a tali parole.\nPip compie ventun anni e riceve una visita di Joe Gargery, i cui modi goffi vengono tollerati con malcelata irritazione dal ragazzo, divenuto ormai uno snob. Joe riferisce a Pip che Miss Havisham desidera rivederlo, e il ragazzo \u00e8 lieto di incontrare nuovamente Estella, divenuta adulta, anche se lei lo mette subito in guardia affermando risoluta: \"Dovete sapere, Pip, io non ho cuore\", ma Pip non le crede. I due giovani trascorrono molto tempo insieme, anche se la ragazza flirta apertamente con molti uomini, specialmente quelli impopolari, anche se ricchi e di prestigiosi natali, come Bentley Drummle. Di fronte alla riprovazione di Pip, la ragazza si giustifica sostenendo di non provare nulla nei confronti di Drummle, pur flirtando con lui.\nPip riceve un altro visitatore dal passato, Abel Magwitch, che gli rivela di essere il suo misterioso benefattore, non Miss Havisham. L'avvocato Jaggers conferma la notizia, anche se indirettamente, in quanto racconta che Magwitch fu deportato in Australia, dove fece fortuna e si arricch\u00ec tanto da permettersi di pagare gli studi di Pip, e che sar\u00e0 impiccato se trovato in Inghilterra. Quando l'assistente di Jaggers, il signor Wemmick, mette in guardia Pip che un vecchio nemico (l'altro evaso con cui Magwitch si era scontrato all'epoca del suo primo incontro con il ragazzo), sa che Magwitch \u00e8 a Londra, il giovane fa i preparativi per condurre di nascosto il vecchio su un mercantile e lo accompagna verso il continente.\nQuando Pip va a dire addio a Estella, la trova in compagnia di Miss Havisham. Pressata, la ragazza confessa a Pip che sta per sposarsi controvoglia con Drummle. Pip si confronta con Miss Havisham, dicendole che ha gi\u00e0 ottenuto la sua vendetta, almeno su di lui, dato che ama Estella senza speranza. Per la prima volta, Miss Havisham deplora le proprie azioni. Mentre Pip se ne sta andando, un pezzo di carbone incandescente caduto dal camino colpisce il logoro abito da sposa che Miss Havisham indossa. Pip sente le sue grida e torna indietro per tentare di soffocare le fiamme con una tovaglia ma, nonostante i suoi sforzi, non \u00e8 in grado di salvare Miss Havisham.\nQuando Pip, Herbert e Magwitch scendono dal mercantile, vengono intercettati dalla polizia che li attende dopo essere stata avvertita dal grande nemico di Magwitch. I due anziani galeotti hanno uno scontro, a seguito del quale Magwith rimane gravemente ferito, mentre la sua nemesi muore dopo essere stato colpito dalla nave. Il vecchio aveva gi\u00e0 parlato a Pip della propria figlia perduta, e Jaggers conferma quanto Pip gi\u00e0 sospettava, ovvero che Estella \u00e8 la figlia di Magwitch. Pip rivela al moribondo Magwitch la sorte della ragazza, e gli confessa di essere innamorato di lei. Magwitch muore, ma con il cuore sollevato da un peso.\nMalato e con le aspettative di gloria andate perdute, Pip viene riportato a casa e curato da Joe Gargery. Quando si riprende, egli rivisita la casa abbandonata di Miss Havisham, dove ritrova Estella e apprende che Drummle aveva rotto il fidanzamento con lei dopo aver appreso dei suoi reali genitori. Estella, rimasta nella casa ereditata da Miss Havisham, ha in mente di vivere in solitudine per sempre, proprio come la sua mentore. Sconvolto, Pip strappa le tende e riapre la finestre inchiodate da anni, consentendo alla luce del sole di divampare nella stanza, rivelando la desolazione degli interni, pieni di ragnatele e ingombri da polverosi mobili. Pip costringe Estella a guardare la decadenza di ci\u00f2 che la circonda, e le confessa di non aver mai smesso di amarla. Dopo aver esitato, lei lo abbraccia e insieme i due giovani escono dalla casa, dando un ultimo sguardo indietro alla vecchia dimora, prima di raggiungere il cancello.\nIl lieto fine del film \u00e8 molto diverso da entrambe le conclusioni pubblicate e inedite del romanzo di Dickens. Si rivela nel romanzo (ma non nel film) che l'uomo che ha tradito Magwitch era il vecchio fidanzato di Miss Havisham che, dopo averla abbandonata sull'altare, la condusse alla follia.\nProduzione.\nNel film recitano John Mills, Valerie Hobson, Finlay Currie, Martita Hunt, e Alec Guinness. La sceneggiatura venne scritta da Anthony Havelock-Allan, David Lean, Cecil McGivern, Ronald Neame e Kay Walsh, e il film fu prodotto da Ronald Neame. Jean Simmons, che interpret\u00f2 il ruolo di Estella nel film, successivamente interpret\u00f2 Miss Havisham nella versione del 1989 diretta da Kevin Connor.\nAccoglienza.\nIl film ricevette ottime recensioni alla sua uscita, e molti critici affermarono che fosse la miglior trasposizione cinematografica di un'opera di Charles Dickens. Alcuni critici avevano obiettato che Mills, all'et\u00e0 di trentotto anni, fosse troppo anziano per interpretare il ruolo di Pip, che nel romanzo ha ventuno anni. Ma Lean aveva puntato sull'esperienza dell'attore per dare maggiore spessore all'interpretazione del personaggio dickensiano. Il regista, che era stato per sette anni un montatore prima di dirigere il suo primo film, circond\u00f2 Mills di un cast solido e vivace per aiutare lo spettatore ad immergersi completamente nella storia narrata.\nRiconoscimenti.\nNel 1999 il British Film Institute l'ha inserito al quinto posto della lista dei migliori cento film britannici del XX secolo."}
{"id": "1427621", "revid": "287204", "url": "https://it.wikipedia.org/wiki?curid=1427621", "title": "Joelahtme", "text": ""}
{"id": "1427624", "revid": "287204", "url": "https://it.wikipedia.org/wiki?curid=1427624", "title": "Koue", "text": ""}
{"id": "1427626", "revid": "287204", "url": "https://it.wikipedia.org/wiki?curid=1427626", "title": "Kardla", "text": ""}
{"id": "1427627", "revid": "439868", "url": "https://it.wikipedia.org/wiki?curid=1427627", "title": "Peter Agre", "text": "Biografia.\nStudi\u00f2 biologia nel Augsburg College di Minneapolis, ottenendo un master nel 1974 nell'Universit\u00e0 Johns Hopkins di Baltimora, dove fu professore nel 1981. Nel 2005 divenne vicerettore dell'Universit\u00e0 Duke. Collabora da molti anni con il Dipartimento di Fisiologia dell'Universit\u00e0 di Bari.\nRicerca scientifica.\nInteressato alle caratteristiche della membrana cellulare, scopr\u00ec l'acquaporina, una proteina integrale che forma parte dei pori della membrana e che \u00e8 permeabile all'acqua, mediante la tecnica del \"canale d'acqua\".\nNel 2003 fu premiato con il Premio Nobel per la Chimica insieme con Roderick MacKinnon. Tutti e due gli scienziati furono premiati per \"le scoperte riguardanti le membrane cellulari\", anche se Agre lo fu specialmente per \"la scoperta del canale dell'acqua\", mentre MacKinnon per \"gli studi strutturali e meccanici sui canali ionici\"."}
{"id": "1427628", "revid": "287204", "url": "https://it.wikipedia.org/wiki?curid=1427628", "title": "Korgessaare", "text": ""}
{"id": "1427629", "revid": "287204", "url": "https://it.wikipedia.org/wiki?curid=1427629", "title": "Kaina", "text": ""}
{"id": "1427630", "revid": "287204", "url": "https://it.wikipedia.org/wiki?curid=1427630", "title": "Puhalepa", "text": ""}
{"id": "1427632", "revid": "767487", "url": "https://it.wikipedia.org/wiki?curid=1427632", "title": "Odio implacabile", "text": "Odio implacabile (\"Crossfire\") \u00e8 un film del 1947 diretto da Edward Dmytryk.\nAnalisi.\nIl film tratta il tema dell'intolleranza e dell'odio nei confronti del diverso, attraverso l'indagine dell'apparentemente inspiegabile omicidio di un uomo che si scoprir\u00e0 essere stato ucciso unicamente in quanto ebreo. L'antisemitismo prende il posto dell'omofobia, che era al centro della vicenda narrata dal romanzo di Richard Brooks \"The Brick Foxhole\" del 1945 da cui \u00e8 tratta la storia narrata.\nTrama.\nUn uomo, Giuseppe Samuel, viene pestato fino ad essere ucciso nel suo appartamento a Washington.\nLa presenza sulla scena del delitto dei documenti di un militare, Arthur Michell, indirizza immediatamente le indagini del capitano Finlay.\nLa Seconda guerra mondiale \u00e8 appena terminata e la citt\u00e0 \u00e8 piena di militari, o gi\u00e0 congedati o sulla via del congedo o in corso di ricollocamento. Finlay interroga due amici del ricercato, Montgomery e il sergente Keeley, che si mostrano esplicitamente ostili alle indagini. Entrambi non negano che Mitchell stesse attraversando un momento difficile, ma Keeley aggiunge che l'amico non \u00e8 assolutamente possibile che possa arrivare ad uccidere un uomo cos\u00ec, mentre Montgomery nel racconto dei fatti a lui noti attacca la vittima mostrando un sentimento antisemita e inguaia il ricercato.\nFinlay prosegue per tutta la notte le indagini, con Keeley che per primo rintraccia Mitchell cercando di scagionarlo prima ancora di consegnarlo alla polizia. Intanto Montgomery si svela essere stato il responsabile dell'assassinio e uccide anche il complice Bowers.\nConsegnato Mitchell, all'alba Finlay lo scagiona avendo intuito il movente dell'omicidio. Come spiega infatti al soldato Leroy, cui affida la trappola per attirare a s\u00e9 Montgomery, l'odio dell'intolleranza pu\u00f2 far commettere i delitti pi\u00f9 atroci, come pu\u00f2 testimoniare lui stesso in prima persona, nipote di un immigrato irlandese ucciso unicamente in quanto cattolico.\nGrazie alla collaborazione di pi\u00f9 militari, la polizia riesce dunque ad incastrare ed arrestare Montgomery, duplice omicida, mosso da odio antisemita.\nProduzione.\nQuello che nel soggetto di Richard Brooks, scrittore e regista all'epoca arruolato nei \"Marines\", \u00e8 l'omicidio di un omosessuale, nella sceneggiatura di John Paxton diventa l'assassinio di un ebreo, traslando i termini della vicenda, fermo restando il tema dell'intolleranza e odio del diverso. Questo \u00e8 conseguenza dell'applicazione del Codice Hays che impediva esplicitamente l'allusione nei film a \"perversioni sessuali\". Tale era la considerazione dell'omosessualit\u00e0 nell'America del 1947.\nRiconoscimenti.\nIl film vinse Grand Prix du Festival come miglior film sociale al 2\u00ba Festival di Cannes.\nIl film ottenne 5 candidature ai Premi Oscar 1948: miglior film, miglior regista (Edward Dmytryk), miglior attore non protagonista (Robert Ryan), miglior attrice non protagonista (Gloria Grahame) e migliore sceneggiatura non originale (John Paxton).\nNel 1947 il National Board of Review of Motion Pictures l'ha inserito nella lista dei migliori dieci film dell'anno."}
{"id": "1427634", "revid": "767487", "url": "https://it.wikipedia.org/wiki?curid=1427634", "title": "Love Is a Losing Game", "text": "Love Is a Losing Game \u00e8 il quinto singolo tratto da \"Back to Black\", secondo album della cantante e autrice soul inglese Amy Winehouse, dopo l'album \"Frank\" (2003). \u00c8 uscito il 10 dicembre 2007 in Gran Bretagna. In Italia \u00e8 arrivato nella primavera del 2008.\nNel 2008, all'ultimo anno del corso letteratura inglese gli studenti della Cambridge University durante l'esame di \"Practical Criticism\" hanno analizzato i testi di \"Love Is a Losing Game\" in paragone con poemi di Sir Walter Raleigh.\nVideo.\nSecondo alcune voci, il video musicale \u00e8 stato cancellato dopo che la cantante si \u00e8 rifiutata di portare avanti le sue riprese.\nCertificazioni e riconoscimenti.\nAmy Winehouse vince l'ivor novello nella categoria \"Best Song Musically and Lyrically\""}
{"id": "1427636", "revid": "785863", "url": "https://it.wikipedia.org/wiki?curid=1427636", "title": "Il cucciolo", "text": "Il cucciolo (\"The Yearling\") \u00e8 un film del 1946 diretto da Clarence Brown e tratto dall'omonimo romanzo della scrittrice Marjorie Kinnan Rawlings.\nTrama.\nAlla fine del 1800, la famiglia Baxter, composta dal padre Penny, dalla madre Ory e dal piccolo Jody, vive la durissima vita dei pionieri ai margini della foresta, in Florida. La casa \u00e8 stata pi\u00f9 volte colpita dai lutti con la morte di tre figli piccoli ma questo non ha intaccato l'amore per la vita e la natura del capofamiglia (anche se deve discutere con la moglie, indurita dal dolore). Anche il giovane Jody ama la natura e vorrebbe tanto un cucciolo da allevare ed amare. Un giorno vengono rubati i maiali alla fattoria e padre e figlio seguono le tracce nella speranza di riprendersi le bestie. Nel tragitto il padre viene morso da un serpente e dopo aver inciso la ferita e succhiato il sangue, uccide una cerva affinch\u00e9 il cuore e il fegato dell'animale, posto sopra la ferita, ne assorbano il veleno. Si scopre cos\u00ec che un piccolo cerbiatto \u00e8 rimasto orfano e la famiglia Baxter decide di prendersene cura. Il cervo non \u00e8 un animale adatto alla vita di fattoria e, man mano che cresce, provoca danni a ripetizione, danneggiando i campi, perci\u00f2 Jody dovr\u00e0 accettare l'uccisione dell'animale e divenire di colpo un uomo.\nProduzione.\nLe riprese, realizzate tra Florida, California e gli studio di Hollywood, iniziarono nel maggio 1945. Il budget \u00e8 stato di ben 4 milioni di dollari.\nDistribuzione.\nIl film usc\u00ec negli Stati Uniti nel dicembre 1946. In Italia venne distribuito nel 1949.\nEdizione italiana.\nIl film fu ridoppiato nel 1975 dalla CVD con le voci di Giancarlo Maestri (Gregory Peck), Benita Martini (Jane Wyman) e Roberto Bertea (Clem Bevans). Ciononostante, per la prima trasmissione televisiva Rai si scelse il doppiaggio d'epoca."}
{"id": "1427637", "revid": "767487", "url": "https://it.wikipedia.org/wiki?curid=1427637", "title": "Due marinai e una ragazza (Canta che ti passa)", "text": "Due marinai e una ragazza (Canta che ti passa) (\"Anchors Aweigh\") \u00e8 un film del 1945 diretto da George Sidney, con protagonisti Frank Sinatra, Kathryn Grayson e Gene Kelly e prodotto e distribuito dalla Metro-Goldwyn-Mayer.\nIl film \u00e8 una commedia musicale ambientato nella Marina ed \u00e8 un anticipatore di un altro film marinaresco comico-musicale sempre della MGM, \"Un giorno a New York\", tratto dal musical comico composto da Leonard Bernstein \"On The Town\", che uscir\u00e0 nelle sale solo nel 1949 e vedr\u00e0 di nuovo uniti Kelly e Sinatra. il film usc\u00ec negli Stati Uniti il 14 luglio 1945 e vede come attori nel cast anche il pianista, compositore e direttore d'orchestra Jos\u00e9 Iturbi, Pamela Britton, il teen actor e idolo dei teenager Dean Stockwell e Sharon McManus, oltre anche ad una scena in cui Kelly stesso balla con il topo Jerry Mouse dai cartoni di Tom &amp; Jerry.\nTrama.\nDue marinai vanno in licenza per quattro giorni a Hollywood dove, accompagnati da musica e canzoni, conoscono un'aspirante giovane cantante e provano ad aiutarla ad ottenere un'audizione alla Metro-Goldwyn-Mayer.\nProduzione.\nIl film \u00e8 stato scritto da Natalie Marcin e Isobel Lennart e diretto da George Sidney. Questa fu la prima di tre pellicole comiche-musicali che univano la danza di Kelly con il canto di Sinatra, seguita poi dai pi\u00f9 famosi \"Facciamo il tifo insieme\" e il citato \"Un giorno a New York\", entrambi nel 1949. La produzione cerc\u00f2 di mescolare un po' 'di pi\u00f9 elementi narrativi di successo e successi di precedenti successi musicali della MGM, come \"Meet Me in St. Louis\".\nIl film \u00e8 ricordato per il numero musicale in cui Gene Kelly danza assieme al topo Jerry Mouse, dai cartoni di Tom &amp; Jerry (qui doppiato da Sara Berner). Il gatto Tom appare brevemente come un maggiordomo nella sequenza supervisionata da William Hanna e Joseph Barbera. L'animazione \u00e8 stata interamente realizzata da Kenneth Muse, Ray Patterson e Ed Barge.\nInizialmente, i produttori volevano utilizzare Topolino per questo segmento. Alcune fonti affermano che Walt Disney inizialmente accett\u00f2 di prestare Mickey, ma Roy Disney rifiut\u00f2 l'accordo. Secondo il libro di Bob Thomas su Roy Disney, lo studio era in debito dopo la seconda guerra mondiale e si stavano concentrando sul tentativo di pubblicare i propri film in tempo. Secondo Roy, non avevano alcuna intenzione di creare cartoni animati per altre persone. [6]\nIl film offre rari scorci cromatici dello studio MGM in tempo di guerra, tra cui il Thalberg Building, il frontgate, il backlot, il commissario e uno dei palcoscenici, nonch\u00e9 un'esibizione sullo schermo di veri membri dell'orchestra dello studio MGM. C'\u00e8 anche una scena memorabile all'Hollywood Bowl, dove Sinatra canta \"I Fall in Love Too Easily\", dopo che Iturbi e un gruppo di giovani pianisti hanno eseguito un arrangiamento della Rapsodia Ungherese di Franz Liszt nella scena del provino con Iturbi, la Grayson canta un arrangiamento speciale di Earl Brent per soprano e orchestra in forma di valzer della Serenata per archi di Pyotr Ilyich Ciajkovskij.\nAlla fine Iturbi dirige la US Navy Band per una resa patriottica della melodia del titolo, la popolare canzone marinaresca Anchors Aweigh. Alcune scene di questo film sono state successivamente inserite in That's Entertainment! (1974) omaggio a MGM.\nColonna sonora.\nLa colonna sonora comprende famose melodie, anche di genere classico, quali, fra le altre, la marcia \"Anchors Aweigh\" di Charles A. Zimmermann, suonata dalla Banda Musicale della Marina americana; \"Jalousie\" di Jacob Gade, cantata da Kathryn Grayson; la \"Rapsodia Ungherese N. 2\" di Franz Liszt (eseguita al pianoforte da Jos\u00e9 Iturbi); \"La cumparsita\" di Gerardo Matos Rodr\u00edguez, danzata da Gene Kelly; la cavatina \"Largo al factotum\", dal I atto de Il barbiere di Siviglia di Gioacchino Rossini; la \"Ninna nanna, Op. 49 n. 4\", di Johannes Brahms, cantata da Frank Sinatra.\nDistribuzione.\nIl film ottenne un grande successo, piazzandosi al secondo posto di quell'anno con oltre quattro milioni e mezzo di dollari di incasso."}
{"id": "1427640", "revid": "466539", "url": "https://it.wikipedia.org/wiki?curid=1427640", "title": "Da quando te ne andasti", "text": "Da quando te ne andasti (\"Since You Went Away\") \u00e8 un film del 1944 diretto da John Cromwell, con Claudette Colbert, Jennifer Jones, Joseph Cotten e Shirley Temple. Il film \u00e8 un adattamento del racconto di Margaret Buell \"Since You Went Away: Letters to a Soldier from His Wife\", che narra la storia delle donne di una agiata famiglia che attendono il ritorno dell'uomo di casa dalla guerra oltreoceano. David O. Selznick, produttore del lungometraggio, si occupa anche della sceneggiatura.\n\"Da quando te ne andasti\", girato e distribuito durante gli anni della Seconda guerra mondiale, \u00e8 di chiara propaganda nazionalista interna: inizia con la frase sullo schermo: \"C'\u00e8 una fortezza che nessun nemico potr\u00e0 abbattere: la Famiglia americana\".\nCandidato a ben 9 Premi Oscar 1945, se ne aggiudic\u00f2 uno, per la colonna sonora di Max Steiner.\nTrama.\nNel gennaio 1943, Anne Hilton \u00e8 una casalinga della classe medio-alta che vive in una citt\u00e0 del Midwest vicino a una base militare con le sue due figlie adolescenti, Jane e Bridget \"Brig\". L'amato marito di Anne, Tim Hilton, si \u00e8 offerto volontario per il servizio nell'esercito degli Stati Uniti durante la seconda guerra mondiale. Anne \u00e8 appena tornata dall'accompagnamento del marito a \"Camp Claiborne\", e lei e le sue figlie devono adattarsi all'assenza di Tim e fare altri sacrifici per lo sforzo bellico, compreso il razionamento del cibo, rinunciare ai servizi della loro fedele cameriera Fidelia che tuttavia si offre di continuare a lavorare part-time per gli Hilton rinunciando allo stipendio e accogliendo un pensionante, il burbero colonnello in pensione Smollett.\nIl colonnello ha una relazione tesa con il suo giovane nipote, Bill Smollett, perch\u00e9 questo non \u00e8 stato ammesso a West Point e ora presta servizio nell'esercito degli Stati Uniti come semplice caporale piuttosto che come ufficiale. Anche un vecchio amico di Anne e Tim, il tenente della Marina degli Stati Uniti Tony Willett, visita gli Hilton in attesa di ordini dai superiori. Bill si innamora di Jane, che ha una cotta per Tony, che a sua volta \u00e8 stato a lungo attratto da Anne. Tuttavia, dopo che Tony se ne va, la relazione tra Bill e Jane si sviluppa e i due si fidanzano, ma Bill convince Jane ad aspettare fino a dopo la guerra per sposarsi. Bill viene mandato all'estero e Jane corre in lacrime dietro al treno in partenza per dirgli addio. Il colonnello, che sotto il suo aspetto burbero tiene davvero a suo nipote, trasmette i suoi auguri a Bill tramite Anne, che arriva per\u00f2 troppo tardi per salutarlo di persona.\nJane \u00e8 determinata a fare di pi\u00f9 per lo sforzo bellico e inizia a fare volontariato come assistente infermiera nel vicino ospedale militare, dove i veterani di ritorno con lesioni fisiche e mentali vengono inviati a riprendersi. La famiglia apprende tramite telegramma che Tim Hilton \u00e8 disperso in azione nel sud-ovest del Pacifico e successivamente ricevono la notizia che Bill \u00e8 stato ucciso in azione a Salerno. Gli Hilton e il colonnello si addolorano per la triste comunicazione. Anne decide di addestrarsi come saldatrice per il lavoro di difesa nel cantiere navale.\nTony torna in licenza e dichiara a Anne i suoi sentimenti per lei, ma lei \u00e8 sposata con il suo amico Tim e quindi i due decidono di lasciare le cose come stanno e rimanere amici. Alla vigilia di Natale, Fidelia mette dei regali sotto l'albero che Tim le aveva regalato mesi prima di partire e Anne si commuove in lacrime. Anne riceve infine un cablogramma che la informa che Tim \u00e8 vivo e sta tornando a casa, lei e le figlie si abbracciano gioiosamente."}
{"id": "1427641", "revid": "32116", "url": "https://it.wikipedia.org/wiki?curid=1427641", "title": "Doom II", "text": ""}
{"id": "1427643", "revid": "32116", "url": "https://it.wikipedia.org/wiki?curid=1427643", "title": "Doom 2", "text": ""}
{"id": "1427644", "revid": "1924342", "url": "https://it.wikipedia.org/wiki?curid=1427644", "title": "I Saw Her Standing There", "text": "I Saw Her Standing There \u00e8 una canzone scritta da John Lennon e Paul McCartney ed \u00e8 il brano di apertura dell'album di debutto dei Beatles, \"Please Please Me\" del 1963.\nIl 26 dicembre 1963, negli Stati Uniti la Capitol Records ha pubblicato \"I Saw Her Standing There\" come lato B di \"I Want to Hold Your Hand\" ed il 18 gennaio 1964 il disco ha raggiunto la prima posizione delle classifiche americane rimanendovi per sette settimane consecutive. Il brano \u00e8 entrato nella classifica \"Hot 100\" di Billboard l'8 febbraio 1964, rimanendovi per 11 settimane e raggiungendo la 14\u00aa posizione.\nLa canzone \u00e8 stata inoltre inclusa nei primi due album americani dei Beatles, \"Introducing... The Beatles\", pubblicato dalla Vee Jay Records il 10 gennaio 1964 e \"Meet the Beatles!\", pubblicato dalla Capitol Records appena dieci giorni dopo.\nComposizione.\nLa canzone \u00e8 stata scritta dalla coppia Lennon/McCartney, anche se l'idea iniziale \u00e8 stata di quest'ultimo ed il titolo era inizialmente \"Seventeen\". Paul McCartney racconta di aver concepito il brano mentre era in auto, di ritorno da un concerto a Southport, nel Merseyside e di averlo completato nella sua casa di Forthlin Road nel settembre del 1962. McCartney ha detto a tal proposito: \u00abAvevo scritto 'She was just seventeen' e poi 'Beauty queen'. Quando l'ho mostrata a John, \u00e8 scoppiato in una risata ed ha detto \"Stai scherzando, vero?\"\u00bb. \u00ab\u00c8 stata una delle prime volte in cui John mi ha detto \"Che cosa?? Devi cambiare quella strofa...\"\u00bb. Il testo della canzone \u00e8 stato scritto su un quaderno per esercizi del Liverpool Institute. Nel libro \"Remember\", scritto da Mike McCartney, fratello di Paul, si pu\u00f2 vedere una fotografia in cui John Lennon e Paul McCartney scrivono la canzone mentre strimpellano la chitarra e leggono il quaderno. McCartney ha inoltre ammesso di aver copiato la parte del basso direttamente dalla canzone di Chuck Berry \"I'm Talking About You\" del 1961.\nRegistrazione.\nLa canzone \u00e8 stata registrata agli Abbey Road Studios l'11 febbraio 1963 durante la sessione di registrazioni che produsse 10 delle 14 canzoni di \"Please Please Me\". I Beatles non erano presenti al missaggio finale del 25 febbraio 1963, cosa abbastanza usuale a quel tempo.\nNell'album la canzone comincia con un \"one, two, three, FOUR!\" di McCartney (che lo pronuncia 'one-two-three-FAH!'). Di solito questi attacchi vengono eliminati nel missaggio finale ma in questo caso il produttore George Martin lo trov\u00f2 particolarmente vivace e decise di lasciarlo anche perch\u00e9 dava inizio all'album con una vena ottimistica. Il giornalista musicale Richard Williams ha commentato che questa introduzione piuttosto teatrale dell'album di debutto \u00e8 stimolante tanto quanto quella di \"Blue Suede Shoes\" ('Well, it's one for the money, two for the show\u2026'), canzone d'apertura del primo album di Elvis Presley pubblicato sette anni prima. Da notare che nella versione presente nell'album \"Introducing... The Beatles\" uscito negli Stati Uniti, dalla canzone \u00e8 stata eliminata la prima parte dell'attacco ('One, two, three...') per cui il brano comincia con 'FOUR!'\nGeorge Martin inizialmente aveva pensato di registrare tutto l'album \"Please Please Me\" dal vivo al Cavern ed era andato nel noto club di Liverpool per sperimentare personalmente il fenomeno Beatles. Alla fine dati i tempi ristretti venne deciso di registrare l'album negli studi EMI di Abbey Road.\nLa Capitol Records ha ristampato \"I Saw Her Standing There\" due volte negli anni settanta, l'11 giugno 1976 nella compilation \"Rock 'n' Roll Music\", e nel dicembre 1978 come brano d'apertura del box set \"The Beatles Collection\"."}
{"id": "1427645", "revid": "1865216", "url": "https://it.wikipedia.org/wiki?curid=1427645", "title": "Vermouth (personaggio)", "text": " \u00e8 un membro dell'Organizzazione nera e una degli antagonisti principali della serie manga e anime \"Detective Conan\", creata da G\u014dsh\u014d Aoyama. Nell'adattamento italiano dell'anime, il suo nome \u00e8 diventato Belmott. In tale opera, \u00e8 conosciuta anche con altri nomi: , famosa attrice statunitense, apparentemente morta, che ha l'aspetto di una donna sui 40/50 anni di et\u00e0, e , che dovrebbe essere la figlia, attrice a sua volta. Si tratta in realt\u00e0 della stessa persona, che, per motivi ancora sconosciuti, non invecchia. Guida una Harley-Davidson V-Rod viola.\nCreazione e sviluppo.\nG\u014dsh\u014d Aoyama ha preso spunto da Fujiko Mine, uno dei personaggi principali della serie manga e anime \"Lupin III\" creata da Monkey Punch, per la figura di Vermouth, cos\u00ec come per quella di Yukiko Fujimine. Nella guida pubblicata nello \"Weekly Sh\u014dnen Sunday\" del file 865 (file 4 del volume 82) e in fondo al volume 83, Aoyama afferma che Yukiko \u00e8 il lato buono di Fujiko Mine, mentre Vermouth il lato cattivo.\nLa prima apparizione, Chris Vineyard.\nVermouth compare come la star americana \"Chris Vineyard\" nel volume 24, ma non si svela subito come membro dell'organizzazione.\nAl contrario, \u00e8 una dei semplici sospettati per l'omicidio di turno, avvenuto nell'Hotel Haido City, e viene presentata come una star, presente ad una normale festa.\nSolo a fine episodio la si vede in ombra, dentro la macchina di Gin e Vodka, nonostante nell'anime in italiano questa donna ha erroneamente la voce diversa da quella della star Chris Vineyard.\nVermouth nei panni di....\nLa volta successiva in cui si vede Vermouth nel manga \u00e8 grazie ad una sensazione di Ai Haibara. La ragazza, infatti, all'inizio di un caso ambientato su un autobus, avverte la presenza di Vermouth, dicendolo anche a Conan, ma non riesce a capire chi sia questo membro dell'organizzazione tra i presenti. La donna si \u00e8, infatti, travestita da uno dei presenti sull'autobus e, ad eccezione dei cittadini comuni presenti sull'automezzo, sono presenti solo il dottor Agasa, assieme ai Detective Boys, e la professoressa Jodie, assieme al dottor Araide. Comincia, perci\u00f2, da qui la ricerca di Conan, per scoprire sotto i panni di quale persona vicina a lui ed Ai si nasconda Vermouth.\nDal caso dell'autobus, Conan chiede al dottor Agasa di effettuare alcune ricerche riguardanti l'attrice \"Chris Vineyard\", mentre lui decide di fare visita alla professoressa Jodie, per lui la maggior sospetta e maggior possibile Vermouth travestita.\nLe sue ricerche, per\u00f2, non danno grandi risultati e bisogner\u00e0 aspettare altri sviluppi e situazioni per venire a conoscenza della verit\u00e0 riguardante Vermouth.\nNella saga di Bourbon, e pi\u00f9 precisamente nel caso del Mistery Train, si scopre che \u00e8 lei il sosia di Akai, che aveva terrorizzato Ai Haibara poco prima, passandole accanto. Inoltre, prima di svelarsi, togliendosi la maschera di fronte alla mamma di Conan e sua vecchia amica, Yukiko Fujimine, la si vede mandare un messaggio col cellulare al presunto Bourbon, dopo aver stordito Masumi Sera, che credeva fosse il fratello maggiore Shuichi Akai, dichiarato morto.\nL'apparizione di Sharon Vineyard.\nDurante il caso di New York, presente a cavallo tra il volume 34 e 35, si viene a conoscenza di Sharon Vineyard, un'attrice famosissima, amica di Yukiko Fujimine. Le due si sono conosciute frequentando un corso per imparare a travestirsi, tenuto da un prestigiatore che, come si scoprir\u00e0 nell'episodio dell'avventura del giovane Shinichi Kudo, \u00e8 Toichi Kuroba, il padre di Kaito Kuroba, nonch\u00e9 primo Kaito Kid.\nLe verit\u00e0 sul personaggio.\nNell'episodio 345 si scopre infine tutto.\nIn realt\u00e0, a parte negli episodi della sua prima apparizione, il dottor Araide era sempre stato Vermouth travestita, che era sulle tracce di Sherry. Era stata lei a rubare i casi del detective Kogoro.\nVermouth, alias Sharon Vineyard, uccise una ventina di anni prima il padre di Jodie, la quale nota che Vermouth ha sempre lo stesso aspetto di quando l'aveva incontrata vent'anni prima.\nInfatti in questo episodio si scopre che, per motivi ancora sconosciuti, Sharon non pu\u00f2 invecchiare. Per questo inscen\u00f2 la propria morte, cambi\u00f2 \"look\" e divent\u00f2 Chris Vineyard, la figlia di Sharon. Non ha, per\u00f2, abbandonato il ruolo di Vermouth.\nNello stesso episodio, ancora travestita da Araide, cerca di portare via Ai in macchina, ma Jodie la anticipa e la porta presso un molo, dove c'\u00e8 il suo collega Calvados appostato. Alla fine non riesce a portare a termine la sua missione anche grazie a Shuichi Akai, che spezza le gambe a Calvados, ma scappa con Conan, del quale conosce l'identit\u00e0 segreta.\nSuccessivamente abbandona Conan nella macchina, perch\u00e9 il boss la richiama e, al telefono, dice a Gin di non conoscere Shinichi Kudo.\nRapporto con l'organizzazione.\nVermouth \u00e8 da sempre, secondo quanto ripete pi\u00f9 volte Gin, la preferita del capo, nonostante non si sappia ancora il motivo di questo suo particolare rapporto con il boss, Renya Karasuma.\nFino al volume 42, lo scopo primario di Vermouth era quello di cercare Sherry ed, una volta trovata, di ucciderla. La donna riesce a scovarla, ma, grazie agli interventi di Conan e di Ran Mori, Chris non riesce nel suo proposito di vendetta.\nVermouth comincia un lento ma progressivo allontanamento dal resto dei suoi compagni. A causa di ci\u00f2 che successe a New York diversi anni prima, Vermouth ha un vero e proprio debito di vita con Shinichi Kudo e Ran Mouri. Continua a collaborare con l'organizzazione, ma con un atteggiamento diverso. Nell'episodio 425, cerca di convincere Gin a non uccidere il detective Mori e i suoi familiari. Infatti, ritiene che il ragazzo sia il vero ed unico \"proiettile d'argento\" in grado di distruggere l'organizzazione, avvenimento del quale \u00e8 inspiegabilmente felice.\nInoltre, \u00e8 odiata dai membri dell'organizzazione Chianti e Korn, perch\u00e9 la ritengono responsabile della morte di Calvados, il cecchino che le era stato affiancato e che si suicida nell'episodio 345. Sostengono, infatti, che lei l'abbia usato, anche perch\u00e9 lui era infatuato di lei. Nel file 800, la vediamo intenta a chiamare Bourbon al cellulare, commentando il fatto che sia riuscito a guadagnarsi un po' di fiducia e chiedendogli se ha intenzione di rispettare la promessa che le ha fatto.\nNel file 818, dimostra un odio profondo nei confronti di Ai Haibara, affermando, durante un confronto telefonico con Gin, che \"non debba esistere in alcun modo a questo mondo\".\nNel file 822, ritorna in contatto con lo stesso Bourbon, mandandogli un messaggio col cellulare, dicendogli di aver tolto di mezzo un ostacolo dai loro piani, presumibilmente Masumi Sera, stordita poco prima.\nRapporto con Shinichi Kudo e Ran Mori.\nIl primo contatto tra Chris e i ragazzi avviene a New York, quando la donna vestiva i panni di un serial killer, per uccidere Akai. Shinichi e Ran si imbattono in lei per puro caso. La donna, senza farsi tanti scrupoli, punta la pistola a Ran e si prepara a sparare, ma, un attimo prima, la ringhiera sulla quale era appoggiata cede. A salvarla da morte sicura \u00e8 l'intervento dei due ragazzi. Dopo questo, Ran perde i sensi e Chris si prepara nuovamente a sparare, ma Shinichi le fa capire che farlo avrebbe rivelato alla polizia in agguato la sua posizione, cos\u00ec la donna decide di lasciarli andare. Questo rappresenta un episodio indelebile nella mente di Chris, che infatti, a distanza di tempo, protegger\u00e0, nei panni di Tomoaki Araide, Conan da alcuni malviventi che avevano dirottato un autobus, non uccider\u00e0 Ran e Shinichi (nei panni di Conan), ordinando a Calvados di non sparare su di loro. Si esporr\u00e0 persino per proteggere Kogoro, che Gin aveva deciso di eliminare. Il legame con Shinichi, per\u00f2, non si limita alla gratitudine. Nei suoi pensieri, Chris identifica il ragazzo come colui che potrebbe diventare ci\u00f2 che ha atteso a lungo, ossia il \"proiettile d'argento\" in grado di distruggere l'organizzazione.\nDopo quanto successo a New York, Sharon denomina Ran , termine che user\u00e0 successivamente anche sotto l'identit\u00e0 di Chris Vineyard.\nCaso del Mystery Train.\nNel caso del Mystery Train, Vermouth, travestita da Shuichi Akai dichiarato oramai morto, salir\u00e0 a bordo del Bell Tree Express.\nInizialmente, Vermouth spaventer\u00e0 Ai Haibara ricordandole la stessa sensazione che accusa quando sente la presenza dell'organizzazione nera.\nSuccessivamente, addormenta Sera Masumi e qui, per la prima volta, si scopre che Sera \u00e8 la sorella minore di Akai.\nSar\u00e0 Yukiko Kudo a scoprire la sua identit\u00e0. Cos\u00ec, Vermouth minaccia Yukiko puntandole una pistola in testa, dicendole che ormai aveva capito il suo piano.\nNonostante tutto, il piano di Yukiko non aveva fallito, bens\u00ec l'organizzazione aveva perso il loro obbiettivo, ovvero Ai Haibara, che in realt\u00e0 non era altri che Kaito Kid travestito e che era riuscito a scappare dopo l'accaduto.\nInfine, Vermouth, venuta a conoscenza di ci\u00f2, ammette la sconfitta e fa i complimenti al \"cast\" che aveva creato Yukiko. S'incontra subito dopo alla stazione con Tooru Amuro, che le chiede di rivedere tutti i file relativi alla morte di Shuichi Akai."}
{"id": "1427646", "revid": "438678", "url": "https://it.wikipedia.org/wiki?curid=1427646", "title": "Il cielo pu\u00f2 attendere", "text": "Il cielo pu\u00f2 attendere (\"Heaven Can Wait\") \u00e8 un film del 1943 diretto da Ernst Lubitsch.\nBasato sulla commedia teatrale \"Birthday\", di Leslie Bush-Fekete, il film narra, con ironia, il racconto di tutta la vita di un impenitente dongiovanni che si trova, dopo morto e alle soglie dell'inferno, a sottoporre la sua vita al giudizio dell'aldil\u00e0.\n\u00c8 il primo ed unico film girato da Lubitsch in technicolor.\nTrama.\nUn uomo anziano, di nome Henry Van Cleve, giunge all'ingresso dell'inferno, dove \u00e8 ricevuto personalmente da Sua Eccellenza. L'uomo \u00e8 convinto che quello sia il luogo destinato al suo aldil\u00e0, ma il mefistofelico padrone di casa, prima di farlo entrare, preferisce ascoltare direttamente da lui le ragioni di questo convincimento.\nComincia cos\u00ec, in flashback, il racconto di tutta la vita di Henry Van Cleve, dalla culla fino ai 70 anni. Henry nasce nel 1872 da una ricchissima famiglia di New York. Figlio unico e un po' viziato, vive della rivalit\u00e0 con il cugino Albert, di poco pi\u00f9 grande di lui e perfetto in tutto, e cresce sotto l'ala protettrice del nonno Hugo, caratterialmente molto pi\u00f9 simile a lui di quanto non lo siano i genitori. Sempre in cerca di avventure amorose, all'et\u00e0 di 26 anni sembra voler \"mettere la testa a posto\" quando si innamora perdutamente di una ragazza conosciuta incidentalmente per strada, ma che lo ha colpito come nessuna prima, e non solo per la bellezza.\nSegue la ragazza in libreria, dove si finge commesso per poterla corteggiare e le sconsiglia caldamente di comprare il libro che lei voleva acquistare \"How to make your husband happy\". Al ricevimento per il suo compleanno scopre per\u00f2 che la ragazza sconosciuta \u00e8 Martha Strable, la figlia del magnate della carne bovina statunitense, giunta l\u00ec con i genitori per presentarsi ufficialmente ai Van Cleve in vista del prossimo matrimonio con il cugino Albert. Henry, sicuro del fatto suo, appartatosi con Martha le chiede se lei ami suo cugino o lui. Avuta la risposta che attendeva fugge a sposarsi destando un enorme scandalo che determina anche la rottura definitiva dei rapporti tra gli Strables e la loro figlia.\nDieci anni pi\u00f9 tardi la coppia ha avuto un figlio e Martha, seppure amata, \u00e8 stufa degli atteggiamenti di Henry che non ha mai smesso di corteggiare altre donne, e cos\u00ec torna a casa dai suoi. Questi, dopo tanto tempo, la riaccolgono a braccia aperte, convinti anche di aver avuto sempre ragione sull'errore fatto dalla figlia. Questa invece, raggiunta immediatamente dal marito e dal vecchio nonno che ha architettato tutto, si riconcilia con Henry e fugge una seconda volta con lui.\nQuindici anni pi\u00f9 tardi Henry si preoccupa per le continue sbandate del figlio che corre dietro a soubrette e ballerine di teatro, e Martha gli fa notare quanto questo sia inutile, e quanto in fondo il figlio non faccia nulla di diverso da quanto abbia fatto lui da giovane. Poco dopo l'amata Martha muore ed Henry, seppure afflitto, non abbandona la sua vita da dongiovanni; il figlio per\u00f2 lo spinge a mettere la testa a posto. A 70 anni, a letto e malato, una notte, assistito da una bellissima infermiera, Henry muore senza ben capire se l'ultima immagine della sua vita sia stato un sogno o reale.\nAscoltato il racconto della vita di Henry Van Cleve, Sua Eccellenza non ritiene di dover ospitarlo \"gi\u00f9\", ma anzi lo indirizza verso i piani superiori dove forse dovr\u00e0 fare un po' di anticamera in Purgatorio, ma dove potranno intercedere per lui le tante persone che l\u00ec si trovano, che lui ha amato e che certamente non l'hanno dimenticato, soprattutto le tante donne che lui ha corteggiato tutta la vita, non ultima l'amata Martha. Nell'ultima sequenza (censurata) della versione originale, Henry, entrato in ascensore, si imbatte in una bella signora che si deve fermare in Purgatorio, e la segue (da cui il titolo originale \"Heaven Can Wait\", cio\u00e8 \"Il Paradiso pu\u00f2 aspettare\").\nColonna sonora.\nLa colonna sonora \u00e8 arricchita dai brani de \"La vedova allegra\".\nManifesti e locandine.\nLa realizzazione dei manifesti del film, per l'Italia, fu affidata al pittore cartellonista Anselmo Ballester."}
{"id": "1427647", "revid": "767487", "url": "https://it.wikipedia.org/wiki?curid=1427647", "title": "Vipera (film)", "text": "Vipera \u00e8 un film del 2001 diretto da Sergio Citti.\nTrama.\nIl film presenta due tempi stilisticamente diversi fra loro. Nella prima met\u00e0 viene raccontata la difficile vita di Leone (Harvey Keitel), abbandonato dalla volubile moglie Vipera (Elide Melli), dedito all'alcolismo, e oltraggiato da una squadraccia agli ordini del ras Guastamacchia (Giancarlo Giannini), ma Leone \u00e8 un padre modello e la piccola Rosetta (Larissa Volpentesta) \u00e8 la sua unica ragione di vita. La bambina rimane presto incinta di Guastamacchia che nel frattempo ha smesso la camicia nera per quella rossa, cavalcando gli umori del suo popoletto, il cuore di Leone non regge al troppo dolore e al troppo vino, e si ferma mentre il maniscalco tornava a casa. Rosetta partorisce ma il bambino le viene subito tolto, mentre lei finisce in un istituto.\nLa seconda met\u00e0 della pellicola vede la giovane Rosetta (Annalisa Schettino) che uscita dall'istituto si mette alla ricerca di suo figlio, senza nemmeno conoscere il suo volto, ma sapendo solo un nome; Fortunato. Rosetta vaga nella Sicilia anni cinquanta armata solo della sua semplicit\u00e0; incontra sua madre, Vipera, che presto si rivela una povera donna, distrutta dal tempo e dalla gelosia, e diviene definitivamente pazza quando uno dei suoi uomini le porta via il figlio che stava accudendo. Rosetta finisce per caso in una casa gestita da prostitute, un bordello nel nulla della campagna, qui incontra un bambino che aveva gi\u00e0 incontrato all'inizio del suo viaggio, un trovatello che vive di espedienti e di piccoli furti, Rosetta capisce che la sua ricerca \u00e8 finita, e stringe la mano al piccolo uomo mentre si avviano verso la prossima citt\u00e0."}
{"id": "1427649", "revid": "287204", "url": "https://it.wikipedia.org/wiki?curid=1427649", "title": "MiFi", "text": "MiFi \u00e8 una linea di router wireless prodotti dalla Novatel Wireless che funzionano da hotspot Wi-Fi mobili. Il MiFi pu\u00f2 essere collegato con un telefono cellulare e fornire accesso a Internet per un massimo di 5 dispositivi. Il MiFi funziona ad una distanza fra i 10 ed i 30 metri e fornisce accesso ad internet o in rete a qualsiasi dispositivo WiFi periferico.\nIl primo sistema MiFi \u00e8 stato lanciato negli Stati Uniti nel maggio 2009 dalla Novatel Wireless, che \u00e8 attuale detentrice del marchio registrato \"MiFi\". Il MiFi Novatel \u00e8 anche commercializzato con questo nome nei Paesi Bassi, Spagna, Portogallo, Germania, Polonia, Romania, Ungheria, Slovenia, Qatar, Kuwait, Nuova Zelanda, Singapore, Thailandia, Giappone, Sudafrica, Porto Rico, Canada e Messico. Invece, nel Regno Unito, il gestore telefonico 3 possiede il marchio \"MiFi\" e commercializza un prodotto simile di Huawei con quel nome."}
{"id": "1427650", "revid": "122522778", "url": "https://it.wikipedia.org/wiki?curid=1427650", "title": "Buck Henry", "text": "Biografia.\nFiglio dell'attrice Ruth Taylor e dell'agente di Borsa Fred Zuckerman, unitamente a Warren Beatty diresse nel 1978 \"Il paradiso pu\u00f2 attendere\", mentre nel 1980 fu il regista del film \"Il grugnito dell'aquila\". Fu per due volte candidato al Premio Oscar. \u00c8 morto a Los Angeles l\u20198 gennaio 2020 all\u2019et\u00e0 di 89 anni."}
{"id": "1427655", "revid": "547034", "url": "https://it.wikipedia.org/wiki?curid=1427655", "title": "Randa Haines", "text": ""}
{"id": "1427657", "revid": "2063435", "url": "https://it.wikipedia.org/wiki?curid=1427657", "title": "Bob Rafelson", "text": "Biografia.\nTra gli altri, ha diretto il film \"Cinque pezzi facili\" (1970), candidato al premio Oscar al miglior film."}
{"id": "1427660", "revid": "1573940", "url": "https://it.wikipedia.org/wiki?curid=1427660", "title": "Gracillariidae", "text": "I Gracillaridi (Gracillariidae ) sono una famiglia di lepidotteri diffusa in tutti i continenti. Le larve scavano mine all'interno delle foglie; quelle delle Phyllocnistinae sono apode, mentre nelle altre due sottofamiglie gli arti toracici e le pseudozampe sono atrofici solo nei primi stadi larvali."}
{"id": "1427661", "revid": "28592", "url": "https://it.wikipedia.org/wiki?curid=1427661", "title": "Fjodor", "text": ""}
{"id": "1427665", "revid": "1573940", "url": "https://it.wikipedia.org/wiki?curid=1427665", "title": "Crambidae", "text": "I Crambidi (Crambidae ) sono una famiglia di Lepidotteri (un tempo inclusa nei cosiddetti Microlepidotteri). Comprende circa 11.500 specie, diffuse soprattutto nelle regioni tropicali. Alcuni autori tuttavia non ne riconoscono la validit\u00e0 e la includono nella famiglia Pyralidae.\nDescrizione.\nGli adulti delle Crambidi si distinguono da quelli delle Piralidi (con le quali formano la superfamiglia Pyraloidea) soprattutto per la differente struttura degli organi timpanici; altre differenze riguardano il sistema delle nervature alari e l'apparato copulatore maschile. Nei bruchi \u00e8 presente nell'ottavo segmento addominale un anello sclerificato che invece manca nelle Piralidi.\nTassonomia.\nLe Crambidi comprendono 16 sottofamiglie, 5 delle quali non sono presenti in Europa:\nComprende pi\u00f9 di 530 specie mondiali (51 in Europa), diffuse in tutti i continenti, comprese le isole subantartiche. Prediligono ambienti umidi e sono frequenti nelle regioni temperate dei due emisferi, nelle foreste pluviali delle montagne tropicali e nelle isole oceaniche (come le Hawaii, dove sono presenti centinaia di specie). Spesso sono molto simili tra loro, per cui la loro identificazione risulta difficile. La biologia \u00e8 poco nota: le larve si nutrono di muschi, licheni, licopodi e piante con fiori.\n48 specie, distribuite in tutti i continenti tranne l'America. Una sola specie in Europa . \n1877 specie mondiali, 150 in Europa. Gli adulti presentano una caratteristica posizione di riposo con le ali che fasciano strettamente l'addome, in modo da sembrare un rametto. Le larve vivono spesso in astucci sericei e si nutrono del culmo o delle radici delle graminacee oppure di muschi. Molte specie del genere \"Crambus\" possono distruggere pascoli, tappeti erbosi e campi da golf. Nelle regioni tropicali le Crambinae arrecano gravi danni a graminacee coltivate come mais, canna da zucchero e riso. In particolare le larve del genere \"Chilo\" scavano gallerie nel fusto del riso e del mais.\nComprende 169 specie delle regioni tropicali e temperate di entrambi gli emisferi, 6 specie in Europa. Le larve scavano gallerie all'interno di graminacee, Juncaceae e Cyperaceae che vivono in luoghi paludosi. Alcune specie di \"Scirpophaga\" nel vecchio mondo e di \"Rupela\" nel nuovo mondo causano gravi danni al riso. \nCirca 55 specie diffuse nelle regioni aride di tutti i continenti, in Europa soprattutto nelle regioni mediterranee. Le larve della maggior parte delle specie vivono su Cruciferae e Capparidaceae. \nUn solo genere, con tre specie proprie dell'America centrale e meridionale.\n47 specie proprie dell'America centrale e meridionale. Le larve scavano gallerie all'interno di Araceae. Gli adulti hanno ali ampie e corpo robusto e vengono quindi confusi spesso con Geometridae, Noctuidae o anche Saturniidae.\n166 specie distribuite ai tropici, in Nuova Zelanda, Micronesia e Samoa.\nComprendono pi\u00f9 di 700 specie mondiali, 13 in Europa. Tranne che in poche specie tropicali, i primi stadi sono acquatici e colonizzano vari ambienti d'acqua dolce, nutrendosi di foglie o di alghe. In alcune specie i bruchi necessitano di ossigeno aereo e sono costretti a farne scorta in superficie, in altre possono respirare sott'acqua grazie alla presenza di tracheobranchie. In alcuni casi anche la pupa \u00e8 acquatica; \"Acentria ephemerella\" ha sviluppato un adattamento alla vita subacquea anche negli adulti.\nComprendono un solo genere con sei specie, distribuite in Medio Oriente, nel subcontinente indiano e in alcune isole del Pacifico, compreso il Madagascar e l'Australia. Le larve vivono nelle gemme di \"Moringa\".\n367 specie mondiali, presenti in tutti i continenti. Viene attribuita a questa sottofamiglia anche la trib\u00f9 Cathariini, considerata da alcuni autori una sottofamiglia valida.. Le larve possono essere minatrici di foglie, piegare le foglie, nutrirsi di fiori e gemme oppure scavare gallerie nel fusto o nei frutti; vivono soprattutto sulle Dicotiledoni.\nComprendono un solo genere con sette specie che vivono nelle regioni orientali. Larve e crisalidi vivono in astucci di seta all'interno di formicai, distruggendo le uova delle formiche che le ospitano.\nComprende 137 specie mondiali, diffuse in tutti i continenti. I bruchi si nutrono di Cruciferae e Capparidaceae e sono talvolta dannosi all'agricoltura.\nComprende circa 200 specie diffuse esclusivamente in America, tranne \"Hellula undalis\", che causa danni alle crucifere nel vecchio mondo e nelle isole Hawaii. Le larve di alcune specie si nutrono di foglie di Cruciferae e Capparidaceae, altre scavano gallerie nel fusto di \"Opuntia\" o nelle infiorescenze di \"Typha\", si cibano di licheni, sono parassiti di bruchi di Psychidae o inquilini in nidi di vespe sociali.\n1813 specie mondiali, diffuse in tutti i continenti ma soprattutto ai tropici. Gli adulti riposano ad ali stese, aggrappati alla pagina inferiore delle foglie. \"Ostrinia nubilalis\", originaria dell'Europa ma divenuta oramai cosmopolita, ha una notevole importanza economica arrecando gravi danni al mais; \u00e8 dannosa anche alla canapa, al pomodoro e agli alberi da frutta.\nDa alcuni autori sono considerate solo una trib\u00f9 delle Pyraustinae. Comprendono 3767 specie mondiali."}
{"id": "1427668", "revid": "834", "url": "https://it.wikipedia.org/wiki?curid=1427668", "title": "Dagana", "text": ""}
{"id": "1427669", "revid": "1573940", "url": "https://it.wikipedia.org/wiki?curid=1427669", "title": "Cossidae", "text": "I Cossidi (Cossidae ) sono una famiglia di lepidotteri diffusa in tutti i continenti, con larve generalmente xilofaghe. Si tratta di una tra le famiglie pi\u00f9 primitive della divisione Ditrysia."}
{"id": "1427671", "revid": "767487", "url": "https://it.wikipedia.org/wiki?curid=1427671", "title": "Down in Albion", "text": "Down in Albion \u00e8 l'album di debutto dei Babyshambles, la band del ex-frontman dei The Libertines, Pete Doherty.\n\"Down In Albion\" \u00e8 stato pubblicato il 14 novembre 2005, ma l'album era gi\u00e0 su internet dal 19 ottobre 2005. Prodotto da Mick Jones (chitarrista dei The Clash), \"Down In Albion\" contiene una nuova versione del loro secondo singolo \"Killamangiro\" e una versione reggae del brano \"Pentonville\". La prima traccia \"La Belle Et La B\u00eate\" \u00e8 stata registrata da Pete Doherty con la sua ex-fidanzata Kate Moss e \"Pentonville\" \u00e8 stata registrata da Doherty e The General, un amico conosciuto nella prigione di Pentonville.\nQuesto album \u00e8 considerato un allontanamento dallo stile pi\u00f9 duro e aggressivo dei The Libertines, \"Down In Albion\" contiene pi\u00f9 romanticismo e una struttura delle liriche pi\u00f9 complessa, uno stile pi\u00f9 vario ed articolato che si esprime in nuovi suoni sperimentali.\nL'album \u00e8 stato non ben recensito dalla critica, ma su Discogs, un sito musicale di collezionismo ed intenditori \u00e8 stato recensito con 4.17/5 dagli utenti."}
{"id": "1427673", "revid": "1573940", "url": "https://it.wikipedia.org/wiki?curid=1427673", "title": "Notodontidae", "text": "I Notodontidi (Notodontidae ) sono una famiglia cosmopolita di lepidotteri, appartenente alla superfamiglia Noctuoidea.\nTassonomia.\nLa famiglia \u00e8 suddivisa in tredici sottofamiglie, sei delle quali sono presenti anche in Europa. Le sottofamiglie Thaumetopoeinae e Dioptinae sono considerate famiglie valide da alcuni autori.\nGeneri: \"Cargida\"\u00a0- \"Cerasana\"\u00a0- \"Crinodes\"\u00a0- \"Dudusa\"\u00a0- \"Euhampsonia\"\u00a0- \"Gangarides\"\u00a0- \"Gangaridopsis\"\u00a0- \"Goacampa\"\u00a0- \"Leucolopha\"\u00a0- \"Megashachia\"\u00a0- \"Netria\"\u00a0- \"Neotarsolepis\"\u00a0- \"Poncetia\"\u00a0- \"Scrancia\"\u00a0- \"Stigmatophorina\"\u00a0- \"Tarsolepis\"\u00a0- \"Zaranga\"\nGeneri: \"Cyphanta\"\u00a0- \"Platychasma\"\nGeneri:\"Ambadra\"\u00a0- \"Archigargetta\"\u00a0- \"Armiana\"\u00a0- \"Baradesa\"\u00a0- \"Besaia\"\u00a0- \"Besida\"\u00a0- \"Bireta\"\u00a0- \"Blakeia\"\u00a0- \"Brykia\"\u00a0- \"Changea\"\u00a0- \"Eushachia\"\u00a0- \"Gargetta\"\u00a0- \"Honveda\"\u00a0- \"Hunyada\"\u00a0- \"Hypambadra\"\u00a0- \"Hyperaeschra\"\u00a0- \"Liccana\"\u00a0- \"Niganda\"\u00a0- \"Odnarda\"\u00a0- \"Periergos\"\u00a0- \"Phycidopsis\"\u00a0- \"Porsica\"\u00a0- \"Pydnella\"\u00a0- \"Ramesa\"\u00a0- \"Saliocleta\"\u00a0- \"Stictogargetta\"\u00a0- \"Tensha\"\u00a0- \"Togaritensha\"\u00a0- \"Torigea\"\u00a0- \"Turnaca\"\nGeneri: \"Acmeshachia\"\u00a0- \"Antiphalera\"\u00a0- \"Benbowia\"\u00a0- \"Betashachia\"\u00a0- : \"Cerura\"\u00a0- \"Cnethodonta\"\u00a0- \"Dicranura\"\u00a0- \"Egonociades\"\u00a0- \"Fentonia\"\u00a0- \"Formofentonia\"\u00a0- \"Franzdaniela\"\u00a0- \"Furcula\"\u00a0- \"Fusadonta\"\u00a0- \"Harpyia\"\u00a0- \"Hemifentonia\"\u00a0- \"Liparopsis\"\u00a0- \"Miostauropus\"\u00a0- \"Neoharpyia\"\u00a0- \"Neopheosia\"\u00a0- \"Oxoia\"\u00a0- \"Palaeostauropus\"\u00a0- \"Pantanopsis\"\u00a0- \"Parachadisra\"\u00a0- \"Parasinga\"\u00a0- \"Pseudohoplitis\"\u00a0- \"Rachia\"\u00a0- \"Shachia\"\u00a0- \"Somera\"\u00a0- \"Stauroplitis\"\u00a0- \"Stauropus\"\u00a0- \"Syntypistis\"\u00a0- \"Teleclita\"\u00a0- \"Uropyia\"\u00a0- \"Vaneeckeia\"\u00a0- \"Wilemanus\"\nGeneri: \"Chadisra\"\u00a0- \"Cleapa\"\u00a0- \"Drymonia\"\u00a0- \"Ellida\"\u00a0- \"Homocentridia\"\u00a0- \"Hupodonta\"\u00a0- \"Leucodonta\"\u00a0- \"Lophocosma\"\u00a0- \"Melagonina\"\u00a0- \"Mesophalera\"\u00a0- \"Metriaeschra\"\u00a0- \"Mimesisomera\"\u00a0- \"Neodrymonia\"\u00a0- \"Nephodonta\"\u00a0- \"Nerice\"\u00a0- \"Norracoides\"\u00a0- \"Notodonta\"\u00a0- \"Odontosiana\"\u00a0- \"Paradrymonia\"\u00a0- \"Paranerice\"\u00a0- \"Peridea\"\u00a0- \"Periphalera\"\u00a0- \"Peroara\"\u00a0- \"Pheosia\"\u00a0- \"Pheosiopsis\"\u00a0- \"Pseudofentonia\"\u00a0- \"Pseudosomera\"\u00a0- \"Pseudostauropus\"\u00a0- \"Rachiades\"\u00a0- \"Semidonta\"\u00a0- \"Shaka\"\nGeneri: \"Allodonta\"\u00a0- \"Allodontoides\"\u00a0- \"Epinotodonta\"\u00a0- \"Epodonta\"\u00a0- \"Hagapteryx\"\u00a0- \"Hexafrenum\"\u00a0- \"Higena\"\u00a0- \"Himeropteryx\"\u00a0- \"Hiradonta\"\u00a0- \"Hyperaeschrella\"\u00a0- \"Jurivalentinia\"\u00a0- \"Lophontosia\"\u00a0- \"Megaceramis\"\u00a0- \"Microphalera\"\u00a0- \"Odontosia\"\u00a0- \"Odontosina\"\u00a0- \"Pterostoma\"\u00a0- \"Ptilodon\"\u00a0- \"Ptilodontosia\"\u00a0- \"Ptilophora\"\u00a0- \"Spatalina\"\u00a0- \"Togepteryx\"\nGeneri: \"Datana\"\u00a0- \"Phalera\"\u00a0- \"Phalerodonta\"\u00a0- \"Snellenita\"\nGeneri: \"Allata\"\u00a0- \"Caschara\"\u00a0- \"Clostera\"\u00a0- \"Coscodaca\"\u00a0- \"Ginshachia\"\u00a0- \"Gluphisia\"\u00a0- \"Gonoclostera\"\u00a0- \"Metaschalis\"\u00a0- \"Micromelalopha\"\u00a0- \"Pterotes\"\u00a0- \"Pygaera\"\u00a0- \"Rhegmatophila\"\u00a0- \"Rosama\"\u00a0- \"Spatalia\"\nGeneri: \"Dasylophia\"\u00a0- \"Didugua\"\u00a0- \"Elasmia\"\u00a0- \"Elymiotis\"\u00a0- \"Hippia\"\u00a0- \"Notela\"\u00a0- \"Nystalea\"\u00a0-\"Pentobesa\"\u00a0- \"Strophocerus\"\u00a0- \"Symmerista\"\nGeneri: \"Boriza\"\u00a0- \"Disphragis\"\u00a0- \"Goodgeria\"\u00a0- \"Heterocampa\"\u00a0- \"Malocampa\"\u00a0- \"Rhuda\"\u00a0- \"Rifargia\"\u00a0- \"Schizura\"\u00a0- \"Sericochroa\"\nGeneri: \"Hemiceras\"\nGeneri: \"Adrallia\"\u00a0- \"Aglaosoma\"\u00a0- \"Anaphe\"\u00a0- \"Arctiomorpha\"\u00a0- \"Axiocleta\"\u00a0- \"Coenostegia\"\u00a0- \"Cynosarga\"\u00a0- \"Diceratucha\"\u00a0- \"Epanaphe\"\u00a0- \"Epicoma\"\u00a0- \"Epicomana\"\u00a0- \"Gazalina\"\u00a0- \"Helianthocampa\"\u00a0- \"Hypsoides\"\u00a0- \"Lomatosticha\"\u00a0- \"Marane\"\u00a0- \"Mesodrepta\"\u00a0- \"Nesanaphe\"\u00a0- \"Nycteropa\"\u00a0- \"Ochrogaster\"\u00a0- \"Oligoclona\"\u00a0- \"Oxymetopa\"\u00a0- \"Paradrallia\"\u00a0- \"Pseudohypsoides\"\u00a0- \"Sthenadelpha\"\u00a0- \"Tanystola\"\u00a0- \"Teara\"\u00a0- \"Tearina\"\u00a0- \"Thaumetopoea\"\u00a0- \"Themerastis\"\u00a0- \"Traumatocampa\"\u00a0- \"Trichiocercus\"\u00a0- \"Zastonia\"\nGeneri: \"Adelphoneura\"\u00a0- \"Anatolis\"\u00a0- \"Anticoreura\"\u00a0- \"Authyala\"\u00a0- \"Brachyglene\"\u00a0- \"Cacolyces\"\u00a0- \"Campylona\"\u00a0- \"Ceraeotricha\"\u00a0- \"Clastognatha\"\u00a0- \"Cleptophasia\"\u00a0- \"Cyanotricha\"\u00a0- \"Cymopsis\"\u00a0- \"Dialephtis\"\u00a0- \"Dolophrosyne\"\u00a0- \"Ephialtias\"\u00a0- \"Erbessa\"\u00a0- \"Erilyces\"\u00a0- \"Euchontha\"\u00a0- \"Euforbesia\"\u00a0- \"Euscoturopsis\"\u00a0- \"Getta\"\u00a0- \"Glissa\"\u00a0- \"Gnatholophia\"\u00a0- \"Hadesina\"\u00a0- \"Hyrmina\"\u00a0- \"Isionda\"\u00a0- \"Isostyla\"\u00a0- \"Josia\"\u00a0- \"Leptactea\"\u00a0- \"Lyces\"\u00a0- \"Macroneurodes\"\u00a0- \"Mitradaemon\"\u00a0- \"Momonipta\"\u00a0- \"Monocreagra\"\u00a0- \"Neolaurona\"\u00a0- \"Oricia\"\u00a0- \"Paradioptis\"\u00a0- \"Pareuchontha\"\u00a0- \"Phaeochlaena\"\u00a0- \"Phalcidon\"\u00a0- \"Phanoptis\"\u00a0- \"Phavaraea\"\u00a0- \"Phelloe\"\u00a0- \"Phintia\"\u00a0- \"Phryganidia\"\u00a0- \"Polypoetes\"\u00a0- \"Polyptychia\"\u00a0- \"Pseuderbessa\"\u00a0- \"Pseudoricia\"\u00a0- \"Scea\"\u00a0- \"Scedros\"\u00a0- \"Scotura\"\u00a0- \"Scoturopsis\"\u00a0- \"Stenoplastis\"\u00a0- \"Tanaostyla\"\u00a0- \"Thirmida\"\u00a0- \"Tithraustes\"\u00a0- \"Tolimicola\"\u00a0- \"Xenomigia\"\u00a0- \"Xenorma\"\u00a0- \"Xenormicola\"\u00a0- \"Zunacetha\""}
{"id": "1427674", "revid": "663330", "url": "https://it.wikipedia.org/wiki?curid=1427674", "title": "Laurel Holloman", "text": "Formazione e primi anni (fino al 1994).\nLaurel Holloman frequenta l'Universit\u00e0 del North Carolina e consegue la laurea in Bachelor of Arts. Studia, inoltre, pittura e scultura presso l'Istituto d'arte di San Francisco UCLA. La passione della Holloman per la pittura emerge sin dall'infanzia proseguendo anche durante gli anni del college, ma passa in secondo piano per dar spazio alla carriera di attrice quando nel 1994 interpreta il ruolo della quindicenne Mick Kelly nella produzione teatrale \"The Heart Is a Lonely Hunter\", messa in scena al Theatre for the New City a New York.\nLa carriera di attrice (dal 1995 al 2009).\nDopo le prime esperienze teatrali, nel 1995 Laurel Holloman inizia la propria carriera cinematografica interpretando il ruolo di Randy Dean nel film diretto da Maria Maggenti \"Due ragazze innamorate\" (\"The Incredible True Adventure of Two Girls in Love\") per il quale riceve numerose critiche positive.\nTra il 1995 e il 2004 Laurel Holloman sceglie con cura i ruoli che intende interpretare, orientandosi principalmente su film del cinema indipendente, quali \"The Myth of Fingerprints\", \"Boogie Nights\" e \"Tumbleweeds\".\nDal 2004 al 2009 Laurel Holloman interpreta Tina Kennard nella serie televisiva \"cult\" intitolata \"The L Word\". Per questo ruolo riceve nel 2005 un Golden Satellite Award come miglior attrice nella sezione Serie Televisive Drammatiche.\nNel 2009 interpreta un personaggio secondario nel primo episodio della seconda stagione della serie televisiva \"Castle\" intitolato \"Deep in Death\" (Senza Limite).\nLa pittura e l'attivit\u00e0 artistica.\nDal 2010 la Holloman abbandona la carriera di attrice per dedicarsi esclusivamente alla pittura. Questa scelta \u00e8 guidata dalla necessit\u00e0 dell'artista di voler controllare in modo completo la propria creativit\u00e0, trovando l'ispirazione emotiva nel desiderio di esplorare i quesiti del proprio subconscio.\nLa pittura di Laurel Holloman si inserisce nella tradizione dell'Espressionismo astratto americano e si caratterizza per la potenza e l'espressivit\u00e0 della pennellata, per le grandi dimensioni delle sue opere e il loro impatto emotivo. In particolare, la monumentalit\u00e0 per Holloman rappresenta un bisogno di intimit\u00e0, \u00e8 un modo per creare un dialogo segreto tra s\u00e9 stessa e il mondo che la circonda. \"La grande dimensione ha anche il compito di trasportare, trascinare chi guarda all'interno del quadro. Laurel Holloman riesce a farci avvolgere dalla pittura, lei pu\u00f2 far sentire il suo respiro\" (citazione dal discorso di presentazione della curatrice della mostra \"All The World Inside\" \"Lea Mattarella\").\nDal 2012 \u00e8 protagonista di mostre personali a Parigi, Venezia e Berlino. Nel 2013 l'opera intitolata \"Swell\" \u00e8 stata presentata in occasione dell'evento collaterale \"Nell'Acqua Capisco\" della 55 Biennale di Venezia. Nel 2014 vince il primo premio \"Banco Ciudad Award for Best Overall\" presso la Biennale d'Arte Contemporanea Argentina. Nel 2015 ha vinto un premio per \"Into the Woods\" durante la Biennale di Firenze. Nel 2015 ha tenuto una mostra personale alla \"Menier Gallery\" di Londra dal titolo \"The Innocents\". Nel 2016 tiene una mostra personale, \"Everglow\", ad Amstelveen, in Olanda nel Museo Jan Van der Togt. Nel 2017 tiene una mostra personale, \"Fertile Ground\", presso la Bankside Gallery. \nMostre personali e collettive.\nMostra personale \"Coeur Libre - My Heart is Free\", presso Marie du 5e, Parigi, Francia (dal 3 al 22 aprile 2012).\nMostra personale \"Free Falling\", presso Ateneo Veneto, Venezia, Italia (dal 12 luglio al 30 settembre 2012).\nMostra personale \"All The World Inside\", presso Palazzo-Italia, Berlino, Germania (dal 28 aprile al 23 giugno 2013).\nMostra collettiva \"Nell'Acqua Capisco\", Evento collaterale della 55 Biennale di Venezia, Italia (dal 1\u00ba giugno al 3 novembre 2013).\nMostra personale \"The Fifth Element\", presso Galerie Joseph Froissart (dal 13 al 20 luglio 2014).\nMostra collettiva at The Opera Gallery. Monaco, France 2014.\nPartecipazione alla Biennale d'Arte Contemporanea Argentina e vincitrice del premio Banco Ciudad Award for Best Overall. Buenos Aires, Argentina 2014.\nPartecipazione alla Biennale di Firenze e vincitrice del quinto premio. Firenze, Italia (dal 17 al 25 ottobre 2015).\nMostra personale \"The Innocents\", presso Menier Gallery, Londra, Regno Unito (dal 17 al 21 novembre 2015).\nMostra personale \"Everglow\", presso il Museo Jan Van Der Togt, Amstelveen, Olanda (dall'8 luglio al 28 agosto 2016).\nMostra personale \"Fertile Ground\", presso la Bankside Gallery, Londra, Regno Unito (dal 4 luglio al 16 luglio 2017)."}
{"id": "1427676", "revid": "1573940", "url": "https://it.wikipedia.org/wiki?curid=1427676", "title": "Arctiinae", "text": "Le Arctiinae sono una sottofamiglia di lepidotteri appartenente alla famiglia Erebidae, diffusa in tutti i continenti. Comprendono circa 11.000 specie e fino al 2005 venivano considerate una famiglia a s\u00e9 stante.\nComportamento.\nNumerose specie presentano colorazioni aposematiche e vi sono anche casi di mimetismo batesiano e m\u00fclleriano. Per difendersi da predatori come i pipistrelli, che individuano la preda con l'udito e non con la vista, le Arctinae possiedono organi timpanici in grado di percepire gli ultrasuoni; come risposta esse emettono a loro volta ultrasuoni, in modo che i pipistrelli le possano riconoscere ed evitare a causa del loro sapore disgustoso.\nTassonomia.\nTrib\u00f9: Arctiini.\nComprendono le sottotrib\u00f9 Arctiina, Callimorphina, Pericopina, Phaegopterina, Ctenuchina, Euchromiina.\nGeneri: \"Acantharctia\"\u00a0- \"Acerbia\"\u00a0- \"Acyclania\"\u00a0- \"Aemilia\"\u00a0- \"Afroarctia\"\u00a0- \"Agaltara\"\u00a0- \"Agoraea\"\u00a0- \"Agunaix\"\u00a0- \"Alexicles\"\u00a0- \"Alpenus\"\u00a0- \"Amastus\"\u00a0- \"Amaxia\"\u00a0- \"Amerila\"\u00a0- \"Ammalo\"\u00a0- \"Amphelarctia\"\u00a0- \"Amphicallia\"\u00a0- \"Amsacta\"\u00a0- \"Amsactarctia\"\u00a0- \"Amsactoides\"\u00a0- \"Anaphela\"\u00a0- \"Anaxita\"\u00a0- \"Antiotricha\"\u00a0- \"Apantesis\"\u00a0- \"Aphyarctia\"\u00a0- \"Aphyle\"\u00a0- \"Apiconoma\"\u00a0- \"Apocrisias\"\u00a0- \"Apyre\"\u00a0- \"Arachnis\"\u00a0- \"Araeomolis\"\u00a0- \"Arctagyrta\"\u00a0- \"Arctia\"\u00a0- \"Arctiarpia\"\u00a0- \"Ardices\"\u00a0- \"Areas\"\u00a0- \"Argina\"\u00a0- \"Astralarctia\"\u00a0- \"Axiopoena\"\u00a0- \"Axiopoeniella\"\u00a0- \"Azatrephes\"\u00a0- \"Balaca\"\u00a0- \"Baritius\"\u00a0- \"Baroa\"\u00a0- \"Belemnia\"\u00a0- \"Bernathonomus\"\u00a0- \"Bertholdia\"\u00a0- \"Binna\"\u00a0- \"Biturix\"\u00a0- \"Bucaea\"\u00a0- \"Calidota\"\u00a0- \"Callindra\"\u00a0- \"Calpenia\"\u00a0- \"Camptoloma\"\u00a0- \"Carales\"\u00a0- \"Carathis\"\u00a0- \"Carcinarctia\"\u00a0- \"Carcinopyga\"\u00a0- \"Carpostalagma\"\u00a0- \"Caryatis\"\u00a0- \"Castrica\"\u00a0- \"Cheliosea\"\u00a0- \"Chlorhoda\"\u00a0- \"Chlorocrisia\"\u00a0- \"Cisseps\"\u00a0- \"Cissura\"\u00a0- \"Coiffaitarctia\"\u00a0- \"Coscinia\"\u00a0- \"Cratoplastis\"\u00a0- \"Creatonotos\"\u00a0- \"Cresera\"\u00a0- \"Ctenucha\"\u00a0- \"Curoba\"\u00a0- \"Cyanarctia\"\u00a0- \"Cycnia\"\u00a0- \"Cymaroa\"\u00a0- \"Cymbalophora\"\u00a0- \"Dasyarctia\"\u00a0- \"Demolis\"\u00a0- \"Dialeucias\"\u00a0- \"Digama\"\u00a0- \"Dinia\"\u00a0- \"Dionychoscelis\"\u00a0- \"Disconeura\"\u00a0- \"Disparctia\"\u00a0- \"Dodia\"\u00a0- \"Echeta\"\u00a0- \"Ectypia\"\u00a0- \"Elysius\"\u00a0- \"Emurena\"\u00a0- \"Epicrisias\"\u00a0- \"Epilacydes\"\u00a0- \"Epimolis\"\u00a0- \"Epimydia\"\u00a0- \"Eriostepta\"\u00a0- \"Ernassa\"\u00a0- \"Estigmene\"\u00a0- \"Eucereon\"\u00a0- \"Euceriodes\"\u00a0- \"Euchaetes\"\u00a0- \"Eucharia\"\u00a0- \"Euchlaenidia\"\u00a0- \"Euchromia\"\u00a0- \"Eucyrta\"\u00a0- \"Euerythra\"\u00a0- \"Euplesia\"\u00a0- \"Eupseudosoma\"\u00a0- \"Evius\"\u00a0- \"Eyralpenus\"\u00a0- \"Fasslia\"\u00a0- \"Fodinoidea\"\u00a0- \"Galtara\"\u00a0- \"Gastrochrysia\"\u00a0- \"Glaucostola\"\u00a0- \"Gonotrephes\"\u00a0- \"Gorgonidia\"\u00a0- \"Grammarctia\"\u00a0- \"Grammia\"\u00a0- \"Graphea\"\u00a0- \"Graphelysia\"\u00a0- \"Haemanota\"\u00a0- \"Haemaphlebiella\"\u00a0- \"Halysidota\"\u00a0- \"Haploa\"\u00a0- \"Haplonerita\"\u00a0- \"Heliozona\"\u00a0- \"Hemihyalea\"\u00a0- \"Hiera\"\u00a0- \"Himerarctia\"\u00a0- \"Holomelina\"\u00a0- \"Hyalarctia\"\u00a0- \"Hyalarctia\"\u00a0- \"Hyalocoa\"\u00a0- \"Hyperandra\"\u00a0- \"Hyperborea\"\u00a0- \"Hypercompe\"\u00a0- \"Hypercompe\"\u00a0- \"Hyperthaema\"\u00a0- \"Hyphantria\"\u00a0- \"Hyphoraia\"\u00a0- \"Hypidalia\"\u00a0- \"Hypidota\"\u00a0- \"Hypocrisias\"\u00a0- \"Hypomolis\"\u00a0- \"Hyponerita\"\u00a0- \"Idalus\"\u00a0- \"Ilemodes\"\u00a0- \"Ischnarctia\"\u00a0- \"Ischnocampa\"\u00a0- \"Ischnognatha\"\u00a0- \"Karschiola\"\u00a0- \"Kiriakoffalia\"\u00a0- \"Kodiosoma\"\u00a0- \"Laelapia\"\u00a0- \"Lafajana\"\u00a0- \"Lalanneia\"\u00a0- \"Lampruna\"\u00a0- \"Lepidojulia\"\u00a0- \"Lepidokirbyia\"\u00a0- \"Lepidolutzia\"\u00a0- \"Lepidozikania\"\u00a0- \"Leptarctia\"\u00a0- \"Leucaloa\"\u00a0- \"Leucanopsis\"\u00a0- \"Leucopardus\"\u00a0- \"Lophocampa\"\u00a0- \"Machadoia\"\u00a0- \"Machaeraptenus\"\u00a0- \"Mallocephala\"\u00a0- \"Mannina\"\u00a0- \"Mazaeras\"\u00a0- \"Melanarctia\"\u00a0- \"Melese\"\u00a0- \"Mellamastus\"\u00a0- \"Mellona\"\u00a0- \"Menegites\"\u00a0- \"Metacrias\"\u00a0- \"Metacrisia\"\u00a0- \"Metacrisiodes\"\u00a0- \"Metaxanthia\"\u00a0- \"Migoplastis\"\u00a0- \"Munona\"\u00a0- \"Nannodota\"\u00a0- \"Nebrarctia\"\u00a0- \"Neidalia\"\u00a0- \"Neoarctia\"\u00a0- \"Neochelonia\"\u00a0- \"Neochelonia\"\u00a0- \"Neonerita\"\u00a0- \"Neozatrephes\"\u00a0- \"Neritos\"\u00a0- \"Neuroxena\"\u00a0- \"Nezula\"\u00a0- \"Niasana\"\u00a0- \"Nikaea\"\u00a0- \"Notarctia\"\u00a0- \"Nyctemera\"\u00a0- \"Nyearctia\"\u00a0- \"Ochrodota\"\u00a0- \"Ocnogyna\"\u00a0- \"Omochroa\"\u00a0- \"Onythes\"\u00a0- \"Opharus\"\u00a0- \"Ordishia\"\u00a0- \"Ormetica\"\u00a0- \"Pachydota\"\u00a0- \"Palaeomolis\"\u00a0- \"Panachranta\"\u00a0- \"Panaxia\"\u00a0- \"Paracles\"\u00a0- \"Paralacydes\"\u00a0- \"Paramaenas\"\u00a0- \"Paramsacta\"\u00a0- \"Paranerita\"\u00a0- \"Paraplastis\"\u00a0- \"Pararctia\"\u00a0- \"Parasemia\"\u00a0- \"Parathyris\"\u00a0- \"Pareuchaetes\"\u00a0- \"Parevia\"\u00a0- \"Pelochyta\"\u00a0- \"Pericallia\"\u00a0- \"Phaegoptera\"\u00a0- \"Phaeomolis\"\u00a0- \"Phaos\"\u00a0- \"Philoros\"\u00a0- \"Phlyctaenogastra\"\u00a0- \"Phragmatobia\"\u00a0- \"Phryganopteryx\"\u00a0- \"Pithea\"\u00a0- \"Platarctia\"\u00a0- \"Platyprepia\"\u00a0- \"Poecilarctia\"\u00a0- \"Premolis\"\u00a0- \"Preparctia\"\u00a0- \"Procanthia\"\u00a0- \"Proschaliphora\"\u00a0- \"Pryteria\"\u00a0- \"Pseudalus\"\u00a0- \"Pseudapistosia\"\u00a0- \"Pseudarctia\"\u00a0- \"Pseudischnocampa\"\u00a0- \"Pseudogaltara\"\u00a0- \"Pseudopharus\"\u00a0- \"Pseudotessellarctia\"\u00a0- \"Psychophasma\"\u00a0- \"Pteroodes\"\u00a0- \"Purius\"\u00a0- \"Pydnaodes\"\u00a0- \"Pygarctia\"\u00a0- \"Pyrrharctia\"\u00a0- \"Regobarrosia\"\u00a0- \"Rhipha\"\u00a0- \"Rhodogastria\"\u00a0- \"Robinsonia\"\u00a0- \"Romualdia\"\u00a0- \"Saenura\"\u00a0- \"Scaptius\"\u00a0- \"Schalotomis\"\u00a0- \"Sebastia\"\u00a0- \"Secusio\"\u00a0- \"Seirarctia\"\u00a0- \"Selenarctia\"\u00a0- \"Senecauxia\"\u00a0- \"Seydelia\"\u00a0- \"Soritena\"\u00a0- \"Spilosoma\"\u00a0- \"Stenarctia\"\u00a0- \"Stenucha\"\u00a0- \"Stidzaeras\"\u00a0- \"Sutonocrea\"\u00a0- \"Sychesia\"\u00a0- \"Symphlebia\"\u00a0- \"Syntomostola\"\u00a0- \"Tamsita\"\u00a0- \"Teracotona\"\u00a0- \"Tessella\"\u00a0- \"Tessellarctia\"\u00a0- \"Tessellota\"\u00a0- \"Theages\"\u00a0- \"Thyromolis\"\u00a0- \"Thysanoprymna\"\u00a0- \"Tinoliodes\"\u00a0- \"Trichromia\"\u00a0- \"Trichura\"\u00a0- \"Tricypha\"\u00a0- \"Trocodima\"\u00a0- \"Turuptiana\"\u00a0- \"Tyria\"\u00a0- \"Utetheisa\"\u00a0- \"Venedictoffia\"\u00a0- \"Virbia\"\u00a0- \"Viviennea\"\u00a0- \"Wanderbiltia\"\u00a0- \"Watsonidia\"\u00a0- \"Xanthoarctia\"\u00a0- \"Xanthomaenas\"\u00a0- \"Xanthophaeina\"\u00a0- \"Zaevius\"\u00a0- \"Zatrephes\"\nTrib\u00f9: Lithosiini.\nComprendono le sottotrib\u00f9 Phryganopterygina, Acsalina, Eudesmiina, Cisthenina, Nudariina, Endrosina, Lithosiina.\nGeneri: \"Abrochocis\"\u00a0- \"Acanthofrontia\"\u00a0- \"Acco\"\u00a0- \"Achroosia\"\u00a0- \"Aclytophanes\"\u00a0- \"Acsala\"\u00a0- \"Adoxosia\"\u00a0- \"Adrepsa\"\u00a0- \"Aeolosia\"\u00a0- \"Aethosia\"\u00a0- \"Agkonia\"\u00a0- \"Aglossosia\"\u00a0- \"Agrisius\"\u00a0- \"Agylla\"\u00a0- \"Agylloides\"\u00a0- \"Alepista\"\u00a0- \"Allochrista\"\u00a0- \"Amalodeta\"\u00a0- \"Amplicincia\"\u00a0- \"Anaemosia\"\u00a0- \"Anaene\"\u00a0- \"Anaphleps\"\u00a0- \"Anaphosia\"\u00a0- \"Anaulosia\"\u00a0- \"Antona\"\u00a0- \"Apaidia\"\u00a0- \"Apistosia\"\u00a0- \"Apogurea\"\u00a0- \"Apothosia\"\u00a0- \"Aptilosia\"\u00a0- \"Archilema\"\u00a0- \"Archithosia\"\u00a0- \"Ardonea\"\u00a0- \"Ardonissa\"\u00a0- \"Aresia\"\u00a0- \"Areva\"\u00a0- \"Arhabdosia\"\u00a0- \"Arrhythmica\"\u00a0- \"Ascaptesyle\"\u00a0- \"Asparus\"\u00a0- \"Astacosia\"\u00a0- \"Asura\"\u00a0- \"Asurgylla\"\u00a0- \"Asuridia\"\u00a0- \"Asuridoides\"\u00a0- \"Asythosia\"\u00a0- \"Atelophleps\"\u00a0- \"Ateucheta\"\u00a0- \"Atolmis\"\u00a0- \"Avela\"\u00a0- \"Balbura\"\u00a0- \"Barsinella\"\u00a0- \"Birgorima\"\u00a0- \"Bitecta\"\u00a0- \"Blabioides\"\u00a0- \"Blavia\"\u00a0- \"Boadicea\"\u00a0- \"Boenasa\"\u00a0- \"Brachiosia\"\u00a0- \"Bruceia\"\u00a0- \"Bryantia\"\u00a0- \"Brycea\"\u00a0- \"Byrsia\"\u00a0- \"Calamidia\"\u00a0- \"Callisthenia\"\u00a0- \"Caprimimodes\"\u00a0- \"Carcinopodia\"\u00a0- \"Carilephia\"\u00a0- \"Castronia\"\u00a0- \"Castulo\"\u00a0- \"Caulocera\"\u00a0- \"Celamodes\"\u00a0- \"Chamaita\"\u00a0- \"Chionaema\"\u00a0- \"Chionosia\"\u00a0- \"Chiretolpis\"\u00a0- \"Chlorogenia\"\u00a0- \"Chrysaeglia\"\u00a0- \"Chrysaegliodes\"\u00a0- \"Chrysallactis\"\u00a0- \"Chrysasura\"\u00a0- \"Chrysochlorosia\"\u00a0- \"Chrysomesia\"\u00a0- \"Chrysorabdia\"\u00a0- \"Chrysoscota\"\u00a0- \"Chrysozana\"\u00a0- \"Cincia\"\u00a0- \"Clemendana\"\u00a0- \"Clemensia\"\u00a0- \"Cloesia\"\u00a0- \"Comachara\"\u00a0- \"Conilepia\"\u00a0- \"Costarcha\"\u00a0- \"Cragia\"\u00a0- \"Crambidia\"\u00a0- \"Cristulosia\"\u00a0- \"Crocodeta\"\u00a0- \"Crocosia\"\u00a0- \"Ctenane\"\u00a0- \"Ctenosia\"\u00a0- \"Cybosia\"\u00a0- \"Cyclomilta\"\u00a0- \"Cyclosiella\"\u00a0- \"Cyclosodes\"\u00a0- \"Cyclosticta\"\u00a0- \"Damias\"\u00a0- \"Darantasia\"\u00a0- \"Darantasiella\"\u00a0- \"Darantoides\"\u00a0- \"Deloplotela\"\u00a0- \"Deua\"\u00a0- \"Diaconisia\"\u00a0- \"Diadesmola\"\u00a0- \"Diarhabdosia\"\u00a0- \"Dichrostoptera\"\u00a0- \"Diduga\"\u00a0- \"Didymonyx\"\u00a0- \"Dipaenae\"\u00a0- \"Disaulota\"\u00a0- \"Disoidemata\"\u00a0- \"Dixanaene\"\u00a0- \"Dohertya\"\u00a0- \"Dolichesia\"\u00a0- \"Dolichesia\"\u00a0- \"Dotha\"\u00a0- \"Eilema\"\u00a0- \"Endrosa\"\u00a0- \"Epeiromulona\"\u00a0- \"Epitalara\"\u00a0- \"Eriomastyx\"\u00a0- \"Euclemensoides\"\u00a0- \"Euconosia\"\u00a0- \"Eucyclopera\"\u00a0- \"Eudesmia\"\u00a0- \"Eudoliche\"\u00a0- \"Eugoa\"\u00a0- \"Eugonosia\"\u00a0- \"Eugraphosia\"\u00a0- \"Euproctosia\"\u00a0- \"Eurosia\"\u00a0- \"Eurozonosia\"\u00a0- \"Eurylomia\"\u00a0- \"Eurynora\"\u00a0- \"Eurypeplella\"\u00a0- \"Eutane\"\u00a0- \"Eutelesia\"\u00a0- \"Euthyone\"\u00a0- \"Euzeugapteryx\"\u00a0- \"Exilisia\"\u00a0- \"Fabresema\"\u00a0- \"Gampola\"\u00a0- \"Garudinia\"\u00a0- \"Garudinistis\"\u00a0- \"Garudinodes\"\u00a0- \"Gaudeator\"\u00a0- \"Genus unknown\"\u00a0- \"Geridixis\"\u00a0- \"Geriojennsa\"\u00a0- \"Glaucosia\"\u00a0- \"Gnamptonychia\"\u00a0- \"Graphosia\"\u00a0- \"Graptasura\"\u00a0- \"Grucia\"\u00a0- \"Gylla\"\u00a0- \"Gymnasura\"\u00a0- \"Gymnochroma\"\u00a0- \"Habrochroma\"\u00a0- \"Haematomis\"\u00a0- \"Halone\"\u00a0- \"Halurgia\"\u00a0- \"Hanoisiella\"\u00a0- \"Hassleria\"\u00a0- \"Hectobrocha\"\u00a0- \"Heliorabdia\"\u00a0- \"Heliosia\"\u00a0- \"Hemipsilia\"\u00a0- \"Hemonia\"\u00a0- \"Hestiarcha\"\u00a0- \"Hesychopa\"\u00a0- \"Heterallactis\"\u00a0- \"Heterotropa\"\u00a0- \"Hobapromea\"\u00a0- \"Holochrea\"\u00a0- \"Holocraspedon\"\u00a0- \"Hypagoptera\"\u00a0- \"Hypareva\"\u00a0- \"Hypasura\"\u00a0- \"Hypermaepha\"\u00a0- \"Hyperthagylla\"\u00a0- \"Hypeugoa\"\u00a0- \"Hypoprepia\"\u00a0- \"Hyposhada\"\u00a0- \"Hyposiccia\"\u00a0- \"Idopterum\"\u00a0- \"Illice\"\u00a0- \"Inopsis\"\u00a0- \"Ionthas\"\u00a0- \"Isorropus\"\u00a0- \"Katmeteugoa\"\u00a0- \"Lacydoides\"\u00a0- \"Lambula\"\u00a0- \"Lambulodes\"\u00a0- \"Lambulosia\"\u00a0- \"Lamprosiella\"\u00a0- \"Lamprostola\"\u00a0- \"Lepidilema\"\u00a0- \"Lepista\"\u00a0- \"Leptopepla\"\u00a0- \"Lerina\"\u00a0- \"Leucorhodia\"\u00a0- \"Lexis\"\u00a0- \"Licnoptera\"\u00a0- \"Lithoprocris\"\u00a0- \"Lithosarctia\"\u00a0- \"Lithosia\"\u00a0- \"Lobilema\"\u00a0- \"Lobobasis\"\u00a0- \"Lomuna\"\u00a0- \"Lycomorpha\"\u00a0- \"Lycomorphodes\"\u00a0- \"Lymantriopsis\"\u00a0- \"Lysceia\"\u00a0- \"Macaduma\"\u00a0- \"Macadumosia\"\u00a0- \"Machairophora\"\u00a0- \"Macrobrochis\"\u00a0- \"Macroptila\"\u00a0- \"Macrosia\"\u00a0- \"Mahensia\"\u00a0- \"Malesia\"\u00a0- \"Mantala\"\u00a0- \"Marsypophora\"\u00a0- \"Megalobosia\"\u00a0- \"Melaneama\"\u00a0- \"Melastrota\"\u00a0- \"Meneclia\"\u00a0- \"Metagylla\"\u00a0- \"Metallosia\"\u00a0- \"Metalobosia\"\u00a0- \"Metareva\"\u00a0- \"Meterythrosia\"\u00a0- \"Meteugoa\"\u00a0- \"Meteura\"\u00a0- \"Metexilisia\"\u00a0- \"Micrilema\"\u00a0- \"Microhyle\"\u00a0- \"Micrommia\"\u00a0- \"Microtane\"\u00a0- \"Miltasura\"\u00a0- \"Miltochrista\"\u00a0- \"Mimulosia\"\u00a0- \"Mintopola\"\u00a0- \"Mithuna\"\u00a0- \"Monosyntaxis\"\u00a0- \"Mulona\"\u00a0- \"Muxta\"\u00a0- \"Nanna\"\u00a0- \"Narosodes\"\u00a0- \"Neagylla\"\u00a0- \"Neardonaea\"\u00a0- \"Neasura\"\u00a0- \"Neasuroides\"\u00a0- \"Neoblavia\"\u00a0- \"Neobrocha\"\u00a0- \"Neoduma\"\u00a0- \"Neomulona\"\u00a0- \"Neoplynes\"\u00a0- \"Neoscaptia\"\u00a0- \"Neosiccia\"\u00a0- \"Neotalara\"\u00a0- \"Neothyone\"\u00a0- \"Neozana\"\u00a0- \"Nephelomilta\"\u00a0- \"Nephelosia\"\u00a0- \"Nesiotica\"\u00a0- \"Nilgiricola\"\u00a0- \"Nipponasura\"\u00a0- \"Nishada\"\u00a0- \"Nodozana\"\u00a0- \"Nolinophanes\"\u00a0- \"Novosia\"\u00a0- \"Nudaria\"\u00a0- \"Nudina\"\u00a0- \"Nudosia\"\u00a0- \"Nudur\"\u00a0- \"Nyctochroa\"\u00a0- \"Nyctosia\"\u00a0- \"Ochrota\"\u00a0- \"Odozana\"\u00a0- \"Oedaleosia\"\u00a0- \"Oeonistis\"\u00a0- \"Oeonosia\"\u00a0- \"Omiosia\"\u00a0- \"Onychipodia\"\u00a0- \"Onymapata\"\u00a0- \"Opsaroa\"\u00a0- \"Oreopola\"\u00a0- \"Ovenna\"\u00a0- \"Ovipennis\"\u00a0- \"Oxacme\"\u00a0- \"Pachasura\"\u00a0- \"Pachycerosia\"\u00a0- \"Padenia\"\u00a0- \"Padenodes\"\u00a0- \"Pagara\"\u00a0- \"Paidia\"\u00a0- \"Palaeopsis\"\u00a0- \"Palaeosia\"\u00a0- \"Palaeosiccia\"\u00a0- \"Palaeotype\"\u00a0- \"Palaeozana\"\u00a0- \"Parabitecta\"\u00a0- \"Paracincia\"\u00a0- \"Paradohertya\"\u00a0- \"Paradoxosia\"\u00a0- \"Paragylla\"\u00a0- \"Paralithosia\"\u00a0- \"Paramulona\"\u00a0- \"Paraona\"\u00a0- \"Paraonagylla\"\u00a0- \"Parapalosia\"\u00a0- \"Parascolia\"\u00a0- \"Parashada\"\u00a0- \"Parasiccia\"\u00a0- \"Paratalara\"\u00a0- \"Paratype\"\u00a0- \"Parelictis\"\u00a0- \"Paremonia\"\u00a0- \"Parexilisia\"\u00a0- \"Parvicincia\"\u00a0- \"Pasteosia\"\u00a0- \"Paulianosia\"\u00a0- \"Paurophleps\"\u00a0- \"Pelosia\"\u00a0- \"Phacusosia\"\u00a0- \"Phaeophlebosia\"\u00a0- \"Phaeosia\"\u00a0- \"Phaulosia\"\u00a0- \"Phenacomorpha\"\u00a0- \"Philenora\"\u00a0- \"Phlogomera\"\u00a0- \"Physetocneme\"\u00a0- \"Pitane\"\u00a0- \"Pliniola\"\u00a0- \"Plumareola\"\u00a0- \"Poliodule\"\u00a0- \"Poliosia\"\u00a0- \"Porphyrochrysa\"\u00a0- \"Prepiella\"\u00a0- \"Prinasura\"\u00a0- \"Procridia\"\u00a0- \"Procrimima\"\u00a0- \"Progona\"\u00a0- \"Prolobosia\"\u00a0- \"Pronola\"\u00a0- \"Prosiccia\"\u00a0- \"Protolithosia\"\u00a0- \"Proxhyle\"\u00a0- \"Pseudilema\"\u00a0- \"Pseudlepista\"\u00a0- \"Pseudoblabes\"\u00a0- \"Pseudomacroptila\"\u00a0- \"Pseudophanes\"\u00a0- \"Pseudoscaptia\"\u00a0- \"Ptychoglene\"\u00a0- \"Pusiola\"\u00a0- \"Pusiolania\"\u00a0- \"Pygoctenucha\"\u00a0- \"Ranghana\"\u00a0- \"Rhabdatomis\"\u00a0- \"Rhagophanes\"\u00a0- \"Rhodographa\"\u00a0- \"Saozana\"\u00a0- \"Scaphidriotis\"\u00a0- \"Scaptesyle\"\u00a0- \"Schalodeta\"\u00a0- \"Schistophleps\"\u00a0- \"Scoliacma\"\u00a0- \"Scoliosia\"\u00a0- \"Serincia\"\u00a0- \"Seripha\"\u00a0- \"Setina\"\u00a0- \"Siccia\"\u00a0- \"Sicciaemorpha\"\u00a0- \"Siculifer\"\u00a0- \"Siopastea\"\u00a0- \"Snellenopsis\"\u00a0- \"Sozusa\"\u00a0- \"Spatulosia\"\u00a0- \"Stenarcha\"\u00a0- \"Stenaulis\"\u00a0- \"Stenilema\"\u00a0- \"Stenopterosia\"\u00a0- \"Stenoscaptia\"\u00a0- \"Stenosia\"\u00a0- \"Sterrhosia\"\u00a0- \"Stictosia\"\u00a0- \"Stigmatophora\"\u00a0- \"Striosia\"\u00a0- \"Sylescaptia\"\u00a0- \"Symmetrodes\"\u00a0- \"Syntomimorpha\"\u00a0- \"Talara\"\u00a0- \"Tampea\"\u00a0- \"Teinomastyx\"\u00a0- \"Teratopora\"\u00a0- \"Tesma\"\u00a0- \"Teulisna\"\u00a0- \"Thallarcha\"\u00a0- \"Thermeola\"\u00a0- \"Thermograpta\"\u00a0- \"Threnosia\"\u00a0- \"Thumatha\"\u00a0- \"Tigrioides\"\u00a0- \"Tineopsis\"\u00a0- \"Tmetoptera\"\u00a0- \"Tortricosia\"\u00a0- \"Torycus\"\u00a0- \"Tospitis\"\u00a0- \"Trichareva\"\u00a0- \"Trischalis\"\u00a0- \"Trissobrocha\"\u00a0- \"Tropacme\"\u00a0- \"Tuina\"\u00a0- \"Turlinia\"\u00a0- \"Tylanthes\"\u00a0- \"Urozana\"\u00a0- \"Utriculofera\"\u00a0- \"Vianania\"\u00a0- \"Viettesia\"\u00a0- \"Vulmara\"\u00a0- \"Xanthetis\"\u00a0- \"Xantholopha\"\u00a0- \"Yelva\"\u00a0- \"Zadadrina\"\u00a0- \"Zobida\"\u00a0- \"Zygaenosia\"\nTrib\u00f9: Syntomini.\nComprendono le sottotrib\u00f9 Syntomina e Thyretina.\nGeneri: \"Amata\"\u00a0- \"Anapisa\"\u00a0- \"Apisa\"\u00a0- \"Automolis\"\u00a0- \"Balacra\"\u00a0- \"Bergeria\"\u00a0- \"Collartisa\"\u00a0- \"Collocaliodes\"\u00a0- \"Dysauxes\"\u00a0- \"Hippurarctia\"\u00a0- \"Meganaclia\"\u00a0- \"Melisa\"\u00a0- \"Metamicroptera\"\u00a0- \"Microbergeria\"\u00a0- \"Nacliodes\"\u00a0- \"Neobalacra\"\u00a0- \"Neophemula\"\u00a0- \"Owambarctia\"\u00a0- \"Pachyceryx\"\u00a0- \"Paramelisa\"\u00a0- \"Pseudmelisa\"\u00a0- \"Pseudodiptera\"\u00a0- \"Rhipidarctia\"\u00a0- \"Takwa\"\u00a0- \"Thyretarctia\"\u00a0- \"Thyretes\"\nIncertae sedis.\nGeneri: \"Abnormipterus\"\u00a0- \"Abrochia\"\u00a0- \"Aclytia\"\u00a0- \"Aethria\"\u00a0- \"Agyrta\"\u00a0- \"Agyrtidia\"\u00a0- \"Agyrtiola\"\u00a0- \"Alandria\"\u00a0- \"Allanwatsonia\"\u00a0- \"Anaphlebia\"\u00a0- \"Androcharta\"\u00a0- \"Antichloris\"\u00a0- \"Anycles\"\u00a0- \"Aphra\"\u00a0- \"Apocerea\"\u00a0- \"Are\"\u00a0- \"Argyroeides\"\u00a0- \"Atucia\"\u00a0- \"Atyphopsis\"\u00a0- \"Autochloris\"\u00a0- \"Belemniastis\"\u00a0- \"Bodosa\"\u00a0- \"Bombopsyche\"\u00a0- \"Borearctia\"\u00a0- \"Burtia\"\u00a0- \"Cacostatia\"\u00a0- \"Caeneressa\"\u00a0- \"Callitomis\"\u00a0- \"Callopepla\"\u00a0- \"Calodesma\"\u00a0- \"Calonotos\"\u00a0- \"Caribarctia\"\u00a0- \"Caridarctia\"\u00a0- \"Ceramidia\"\u00a0- \"Ceramidiodes\"\u00a0- \"Cercocladia\"\u00a0- \"Cercopimorpha\"\u00a0- \"Ceryx\"\u00a0- \"Chetone\"\u00a0- \"Chrostosoma\"\u00a0- \"Chrysocale\"\u00a0- \"Clystea\"\u00a0- \"Composia\"\u00a0- \"Corematura\"\u00a0- \"Coreura\"\u00a0- \"Correbia\"\u00a0- \"Correbidia\"\u00a0- \"Cosmosoma\"\u00a0- \"Crocomela\"\u00a0- \"Ctenuchidia\"\u00a0- \"Cyanohypsa\"\u00a0- \"Cyanopepla\"\u00a0- \"Dahana\"\u00a0- \"Dasysphinx\"\u00a0- \"Delphyre\"\u00a0- \"Diaxanthia\"\u00a0- \"Didaphne\"\u00a0- \"Didasys\"\u00a0- \"Diospage\"\u00a0- \"Diptilon\"\u00a0- \"Dixophlebia\"\u00a0- \"Dubianaclia\"\u00a0- \"Dycladia\"\u00a0- \"Dysschema\"\u00a0- \"Ecdemus\"\u00a0- \"Empyreuma\"\u00a0- \"Enope\"\u00a0- \"Epanycles\"\u00a0- \"Epectaptera\"\u00a0- \"Ephestris\"\u00a0- \"Epidesma\"\u00a0- \"Episcea\"\u00a0- \"Epitoxis\"\u00a0- \"Eressa\"\u00a0- \"Eriphioides\"\u00a0- \"Euagra\"\u00a0- \"Euchlorostola\"\u00a0- \"Eucyanoides\"\u00a0- \"Eumenogaster\"\u00a0- \"Eunomia\"\u00a0- \"Eupyra\"\u00a0- \"Eurata\"\u00a0- \"Eutomis\"\u00a0- \"Fletcherinia\"\u00a0- \"Galtarodes\"\u00a0- \"Gangamela\"\u00a0- \"Gardinia\"\u00a0- \"Gnophaela\"\u00a0- \"Gymnelia\"\u00a0- \"Heliura\"\u00a0- \"Herea\"\u00a0- \"Histioea\"\u00a0- \"Holoarctia\"\u00a0- \"Holophaea\"\u00a0- \"Homoeocera\"\u00a0- \"Homoneuronia\"\u00a0- \"Hoppiana\"\u00a0- \"Horama\"\u00a0- \"Horamella\"\u00a0- \"Hyalaethea\"\u00a0- \"Hyaleucerea\"\u00a0- \"Hyalomis\"\u00a0- \"Hyalurga\"\u00a0- \"Hyda\"\u00a0- \"Hypatia\"\u00a0- \"Hyperphara\"\u00a0- \"Hypocladia\"\u00a0- \"Hypocrita\"\u00a0- \"Ichoria\"\u00a0- \"Isanthrene\"\u00a0- \"Isia\"\u00a0- \"Isostola\"\u00a0- \"Ixylasia\"\u00a0- \"Josiomorpha\"\u00a0- \"Leopoldina\"\u00a0- \"Lepidoneiva\"\u00a0- \"Leptoceryx\"\u00a0- \"Leucopleura\"\u00a0- \"Leucotmemis\"\u00a0- \"Loxomima\"\u00a0- \"Loxophlebia\"\u00a0- \"Loxozona\"\u00a0- \"Lymire\"\u00a0- \"Macrocneme\"\u00a0- \"Maculonaclia\"\u00a0- \"Mallodeta\"\u00a0- \"Marecidia\"\u00a0- \"Maurica\"\u00a0- \"Melanonaclia\"\u00a0- \"Mesenochroa\"\u00a0- \"Mesocerea\"\u00a0- \"Mesothen\"\u00a0- \"Metacrocea\"\u00a0- \"Metaloba\"\u00a0- \"Metamya\"\u00a0- \"Metastatia\"\u00a0- \"Methysia\"\u00a0- \"Mevania\"\u00a0- \"Micragrella\"\u00a0- \"Micragyrta\"\u00a0- \"Micralarctia\"\u00a0- \"Microgiton\"\u00a0- \"Micronaclia\"\u00a0- \"Microstola\"\u00a0- \"Midara\"\u00a0- \"Mimagyrta\"\u00a0- \"Mydromera\"\u00a0- \"Myopsyche\"\u00a0- \"Mystrocneme\"\u00a0- \"Nannoceryx\"\u00a0- \"Neeressa\"\u00a0- \"Neotrichura\"\u00a0- \"Neritonaclia\"\u00a0- \"Notophyson\"\u00a0- \"Nyridela\"\u00a0- \"Orcynia\"\u00a0- \"Oreoceryx\"\u00a0- \"Osmocneme\"\u00a0- \"Paraceryx\"\u00a0- \"Paradinia\"\u00a0- \"Paraethria\"\u00a0- \"Paralaethia\"\u00a0- \"Paramevania\"\u00a0- \"Paramyopsyche\"\u00a0- \"Parascaptia\"\u00a0- \"Parascepsis\"\u00a0- \"Parastatia\"\u00a0- \"Patreliura\"\u00a0- \"Pezaptera\"\u00a0- \"Phaenarete\"\u00a0- \"Phaeosphecia\"\u00a0- \"Phaio\"\u00a0- \"Phaloe\"\u00a0- \"Phaloesia\"\u00a0- \"Pheia\"\u00a0- \"Phoenicoprocta\"\u00a0- \"Phoeniostacta\"\u00a0- \"Pleurosoma\"\u00a0- \"Poecilosoma\"\u00a0- \"Poliopastea\"\u00a0- \"Pompiliodes\"\u00a0- \"Pompilopsis\"\u00a0- \"Praemastus\"\u00a0- \"Procalypta\"\u00a0- \"Proctocopis\"\u00a0- \"Propyria\"\u00a0- \"Prosopidia\"\u00a0- \"Prytania\"\u00a0- \"Pseudaclytia\"\u00a0- \"Pseudaethria\"\u00a0- \"Pseudamastus\"\u00a0- \"Pseudoceryx\"\u00a0- \"Pseudohyaleucerea\"\u00a0- \"Pseudonaclia\"\u00a0- \"Pseudophaio\"\u00a0- \"Pseudophaloe\"\u00a0- \"Pseudopompilia\"\u00a0- \"Pseudosphecosoma\"\u00a0- \"Pseudosphenoptera\"\u00a0- \"Pseudosphex\"\u00a0- \"Psichotoe\"\u00a0- \"Psilopleura\"\u00a0- \"Psoloptera\"\u00a0- \"Ptychotricos\"\u00a0- \"Rhynchopyga\"\u00a0- \"Riccia\"\u00a0- \"Romualdisca\"\u00a0- \"Sagaropsis\"\u00a0- \"Sarosa\"\u00a0- \"Saurita\"\u00a0- \"Sauritinia\"\u00a0- \"Scearctia\"\u00a0- \"Scelilasia\"\u00a0- \"Scena\"\u00a0- \"Schasiura\"\u00a0- \"Sciopsyche\"\u00a0- \"Seileria\"\u00a0- \"Sermyla\"\u00a0- \"Sesiura\"\u00a0- \"Soganaclia\"\u00a0- \"Sonorarctia\"\u00a0- \"Sphaeromachia\"\u00a0- \"Sphecomimax\"\u00a0- \"Sphecops\"\u00a0- \"Sphecosoma\"\u00a0- \"Sthenognatha\"\u00a0- \"Stictonaclia\"\u00a0- \"Streptophlebia\"\u00a0- \"Symphlebomis\"\u00a0- \"Syntomeida\"\u00a0- \"Syntomidopsis\"\u00a0- \"Syntrichura\"\u00a0- \"Telioneura\"\u00a0- \"Tenuinaclia\"\u00a0- \"Tervurenia\"\u00a0- \"Thermidarctia\"\u00a0- \"Thumathoides\"\u00a0- \"Thylacoptera\"\u00a0- \"Thyrgis\"\u00a0- \"Thyrogonia\"\u00a0- \"Thyrosticta\"\u00a0- \"Tigridania\"\u00a0- \"Timalus\"\u00a0- \"Tipulodes\"\u00a0- \"Toulgoetinaclia\"\u00a0- \"Trichaeta\"\u00a0- \"Tritonaclia\"\u00a0- \"Tsarafidynia\"\u00a0- \"Tsirananaclia\"\u00a0- \"Uraga\"\u00a0- \"Uranophora\"\u00a0- \"Urolosia\"\u00a0- \"Vadonaclia\"\u00a0- \"Vitronaclia\"\u00a0- \"Vulsinia\"\u00a0- \"Watsonarctia\"\u00a0- \"Xantharete\"\u00a0- \"Xanthomis\"\u00a0- \"Xanthopleura\"\u00a0- \"Xenosoma\"\u00a0- \"Zellatilla\"\u00a0- \"Zigira\""}
{"id": "1427678", "revid": "1573940", "url": "https://it.wikipedia.org/wiki?curid=1427678", "title": "Bombycidae", "text": "I Bombicidi (Bombycidae ) sono una famiglia di Lepidotteri, che annovera 185 specie, diffuse in tutto il mondo.\nDescrizione.\nAdulto.\nLe falene di questa famiglia presentano di regola un corpo tondeggiante e molto peloso. Le parti boccali sono atrofizzate, in quanto in questo taxon gli adulti non si alimentano.\nNelle ali anteriori, l'apice \u00e8 spesso leggermente uncinato (Carter, 1993).\nLarva.\nIl bruco \u00e8 solo apparentemente liscio, ma ad un'osservazione pi\u00f9 attenta, rivela una pelosit\u00e0 densa e fine; di solito abbastanza rigonfio nella parte anteriore, mostra un unico cornetto caudale carnoso (Carter, 1993).\nPupa.\nLa crisalide \u00e8 rivestita di un bozzolo sericeo, spesso di rilevante valore economico, come nel caso della specie pi\u00f9 nota, il Baco da seta o Bombice del moro (\"Bombyx mori\") (Chinery, 1987).\nDistribuzione e habitat.\nL'areale della famiglia copre tutti i continenti, ma con una forte predominanza dell'Ecozona orientale, di cui \u00e8 originaria (Carter, 1993).\nBiologia.\nGli adulti sono attivi durante la notte. I maschi vengono attirati, grazie a sensibilissimi recettori posti sulle antenne, da feromoni sessuali liberati da speciali ghiandole, poste nell'addome delle femmine.\nAlimentazione.\nI bruchi parassitano soprattutto piante delle famiglie Urticaceae e Moraceae (Carter, 1993).\nTassonomia.\nSottofamiglie.\nLa sistematica interna di questo taxon \u00e8 molto incerta e discussa; vengono riconosciute due sottofamiglie, per un totale di trentuno generi:\nTuttavia altre fonti riportano anche una terza sottofamiglia (Apatelodinae), di norma elevata al rango di famiglia (vedi Apatelodidae), ed una quarta sottofamiglia (Oberthuerinae), dai pi\u00f9 considerata una trib\u00f9 delle Prismostictinae (Oberthuerini).\nSinonimi.\nNon sono stati riportati sinonimi."}
{"id": "1427683", "revid": "438678", "url": "https://it.wikipedia.org/wiki?curid=1427683", "title": "Moschee della Cina", "text": "Una moschea (arabo: \u0645\u0633\u062c\u062f \"masjid\") \u00e8 un luogo di culto dei seguaci della fede islamica. In La prima moschea in Cina fu la Grande Moschea di Xian, o Moschea di Xian, che fu costruita durante la dinastia Tang nell'VIII secolo d.C.\nLa maggior parte delle moschee hanno certi aspetti in comune tra loro, tuttavia come in altre regioni l'architettura islamica cinese riflette nel suo stile l'architettura locale. La Cina \u00e8 celebre per le sue belle moschee, che assomigliano in genere a templi orientali. Tuttavia nella Cina occidentale le moschee assomigliano a quelle del Medio Oriente, con minareti alti e sottili, archi curvi e tetti a forma di cupola. Nella Cina nordoccidentale, dove gli Hui cinesi hanno costruito le loro moschee, vi \u00e8 una combinazione di stili orientali e occidentali. Le moschee hanno tetti svasati in stile buddista posti in cortili cinti da mura, ai quali si accede attraverso archi con cupole e minareti in miniatura (vedi la Moschea di Beytullah).\nFamose moschee in Cina.\nVi sono oggi oltre 45.000 moschee in Cina."}
{"id": "1427688", "revid": "125961573", "url": "https://it.wikipedia.org/wiki?curid=1427688", "title": "Saturniidae", "text": "I Saturnidi (Saturniidae ) sono una famiglia di Lepidotteri. Comprendono oltre 1800 specie, presenti in tutti i continenti ma diffuse soprattutto nelle regioni tropicali e subtropicali.\nIl nome Saturnide deriva dagli anelli che circondano le macchie ocellari presenti sulle ali che ricordano, appunto, gli anelli di Saturno. \nAlcune Saturnidi sono di piccole e medie dimensioni, ma la maggior parte sono molto grandi. Appartengono a questa famiglia alcuni tra i Lepidotteri pi\u00f9 grandi del mondo. Certe femmine di \"Attacus atlas\" e \"Coscinocera hercules\" raggiungono quasi i 300\u00a0mm di apertura alare. \"Saturnia pyri\" \u00e8 la pi\u00f9 grande farfalla europea.\nDescrizione.\nGli adulti hanno corpo peloso e sono privi di organi timpanici. L'apparato boccale \u00e8 rudimentale e mancano di tubo digerente, sopravvivono quindi grazie ai lipidi immagazzinati durante gli stadi larvali. Le antenne dei maschi sono bi- o quadripettinate e portano cellule sensoriali in grado di percepire la presenza dei feromoni emessi dalle femmine anche a chilometri di distanza. Il collegamento tra l'ala anteriore e la posteriore avviene grazie alla forma di quest'ultima, senza che vi siano strutture particolari. La famiglia \u00e8 caratterizzata anche da alcune peculiarit\u00e0 nel sistema delle nervature alari.\nI bruchi neonati presentano un cornetto dorsale sull'ottavo segmento addominale o urite. Sono presenti dei tubercoli, detti scolii, spesso ramificati e ricchi di setole e spine, la cui lunghezza in genere diminuisce negli stadi larvali successivi. Nella maggior parte delle sottofamiglie la pupa \u00e8 priva di bozzolo e la metamorfosi avviene sotto terra in una celletta. Tuttavia alcuni membri della loro famiglia vengono utilizzati per produrre seta.\nComportamento.\nLa maggior parte delle Saturnidi ha attivit\u00e0 notturna, ma talvolta i maschi volano di giorno e le femmine di notte; in questo caso l'accoppiamento pu\u00f2 avvenire di giorno. Le specie a volo diurno hanno sviluppato particolari strategie difensive. Nelle ali possono essere presenti macchie che imitano grandi occhi; spesso essi vengono esibiti all'improvviso, come nella specie \"Automeris io\", spaventando il predatore che crede di essere fissato e minacciato da un vertebrato. Molte specie presentano setole urticanti.\nTassonomia.\nLe Saturnidi sono suddivise in nove sottofamiglie, delle quali solo due sono presenti in Europa e in Italia.\nUn solo genere con tre o quattro specie, diffuse nelle regioni paleartiche: Europa ed Asia centrosettentrionale fino al Giappone.\nUna decina di generi, con 65 specie, diffuse in America centrale e meridionale.\n27 generi con 176 specie, proprie del continente americano. \"Anisota senatoria\" pu\u00f2 essere dannosa alle querce.\n4 generi, in tutto 12 specie, diffuse in America centrale e meridionale.\n51 generi con pi\u00f9 di 700 specie, diffuse nel continente americano. Le larve giovani sono gregarie. Gli scolii sono velenosi e, a differenza di quanto avviene nelle altre sottofamiglie, sono molto sviluppati anche nelle larve mature. La metamorfosi avviene all'interno di un bozzolo. \"Coloradia pandora\" pu\u00f2 essere dannosa ai pini.\n8 generi. Sono Saturnidi di piccole dimensioni propri dell'Africa. Spesso le femmine depongono uova non fecondate da cui si sviluppano solo individui di sesso femminile. Da alcuni autori sono incluse nelle Saturniinae.\n3 generi, in tutto 36 specie, diffuse in America centrale e meridionale.\n1 solo genere con 12 specie, proprie dell'Asia tropicale.\nUna sessantina di generi con diverse centinaia di specie (circa 860 insieme alle Ludiinae). Sono diffuse in tutti i continenti e comprendono le specie di dimensioni maggiori. Nei generi \"Graesllia\", \"Actias\" e \"Argema\" le ali posteriori sono fornite di lunghe code. Gli scolii delle larve sono velenosi. La metamorfosi avviene all'interno di un bozzolo, che in alcuni casi (\"Antheraea\") pu\u00f2 essere sfruttato commercialmente per la produzione della seta.\nDistribuzione delle specie europee.\nDalla Spagna settentrionale, attraverso l'Europa centrale, settentrionale e orientale, fino alla Siberia occidentale e all'Iran settentrionale. In Italia \u00e8 presente nelle regioni alpine, nell'Appennino settentrionale e nelle Marche.\nSpagna e Francia sudorientale. In Francia \u00e8 presente anche nella Valle della Durance, a pochissima distanza dal Monginevro e dal confine italiano.\nNord Africa, Europa ed Asia Minore, fino all'Armenia e all'Iran. In Italia \u00e8 diffusa in tutte le regioni, isole comprese.\nEuropa centrale e settentrionale (a ovest fino all'Irlanda, a nord fino alla Scandinavia e alla Russia artica, a sud fino alla Spagna settentrionale, alle Alpi settentrionali e alla Slovacchia), Caucaso, Kazakistan e Siberia. In Italia \u00e8 completamente sostituita dalla specie seguente.\nRegioni alpine dell'Austria, Italia, Repubblica Ceca, Europa sudorientale. La sua presenza in Turchia settentrionale, Caucaso e Francia sudorientale \u00e8 possibile ma deve essere ancora accertata. In Italia \u00e8 diffusa in tutte le regioni, isole comprese. La validit\u00e0 di questa specie \u00e8 stata riconosciuta solo nel 2003; in precedenza era stata confusa con \"Saturnia pavonia\", alla quale \u00e8 molto simile.\nDall'Austria orientale e dalla Slovacchia, attraverso la ex Jugoslavia, fino alla Grecia e ai paesi che si affacciano sul Mar Nero. In Italia sono stati catturati due soli esemplari in Val Venosta (Alto Adige) nel 1927; successivamente non \u00e8 stata pi\u00f9 trovata.\nStiria meridionale, Carniola, Istria, Serbia, Dalmazia, Bosnia, Albania, Grecia e paesi del Mar Nero. In Italia \u00e8 presente solo in Venezia Giulia. All'inizio del Novecento alcuni bruchi sarebbero stati raccolti anche in Abruzzo.\nIntrodotta in Europa dal Giappone nel 1861 per la produzione della seta, attualmente \u00e8 diffusa in Slovenia settentrionale, Ungheria meridionale, parte dell'Austria, Istria e regioni adriatiche settentrionali dell'ex Jugoslavia. In Italia si \u00e8 acclimatata esclusivamente in Friuli orientale e Venezia Giulia.\nIntrodotta dalla Cina per la produzione della seta, attualmente \u00e8 presente nel territorio di Barcellona e nelle isole Baleari.\nIntrodotta dall'Asia sudorientale nel 1856 per la produzione della seta, si \u00e8 acclimatata in varie regioni europee. In Italia \u00e8 diffusa nella Pianura Padana, dal Piemonte fino all'Alto Adige e al Veneto, a sud fino al pesarese. Un esemplare sarebbe stato catturato anche sul Gargano in Puglia."}
{"id": "1427690", "revid": "167080", "url": "https://it.wikipedia.org/wiki?curid=1427690", "title": "Pronomi personali", "text": ""}
{"id": "1427691", "revid": "767487", "url": "https://it.wikipedia.org/wiki?curid=1427691", "title": "The Blinding", "text": "The Blinding EP \u00e8 un EP della band indie rock inglese Babyshambles. Questo EP \u00e8 il primo disco pubblicato con la major Parlophone. \"The Blinding EP\" \u00e8 stato pubblicato il 4 dicembre 2006 in Gran Bretagna dalla casa discografica Regal ricevendo ottime critiche e il 5 dicembre \u00e8 stato pubblicato negli Stati Uniti dalla Capitol Records.\nDopo una sola settimana dalla sua pubblicazione l'album raggiunge la seconda posizione negli album pi\u00f9 venduti su iTunes.\nIn Gran Bretagna l'album raggiunse "}
{"id": "1427696", "revid": "27723", "url": "https://it.wikipedia.org/wiki?curid=1427696", "title": "Luigi Bombicci", "text": "Biografia.\nFiglio di Tito e dalla Contessa Bulgarini, a 15 anni, nel 1848, si iscrisse all'Universit\u00e0 di Pisa, dove consegu\u00ec il baccellierato in Matematiche il 26 giugno 1850. Tre anni pi\u00f9 tardi si laure\u00f2 in Scienze Naturali con pieni voti. Il suo curriculum accademico si complet\u00f2 nel 1857, quando si diplom\u00f2 in Magistero alla Scuola Normale Superiore di Pisa, ottenendo nuovamente pieni voti e anche la lode.\nIl suo maestro principale fu Giuseppe Meneghini, docente di Mineralogia e Geologia, cattedra presso la quale Bombicci venne nominato assistente il 16 ottobre del 1858, venendo confermato l'anno successivo. Ma la sua attivit\u00e0 didattica non si ferm\u00f2 all'ambito accademico, essendo nominato anche professore di Storia naturale presso il Liceo di Pisa, nel novembre del 1860.\nLa sua permanenza a Pisa si interruppe molto presto, poich\u00e9 il 5 dicembre 1861 venne chiamato a ricoprire la neonata cattedra di Mineralogia all'Universit\u00e0 di Bologna, carica di cui viene investito ufficialmente il 30 gennaio seguente. Alla docenza fu associata anche la carica di direttore e curatore del Museo di Mineralogia annesso all'Istituto nel quale avrebbe insegnato. A 27 anni circa, nel 1862, Luigi Bombicci si trov\u00f2 a essere docente ordinario e direttore del Museo di Mineralogia, attivit\u00e0 che svolse nei 41 anni successivi. A queste cariche\nsi aggiunsero l'insegnamento di Geologia applicata presso la Scuola di Applicazione degli Ingegneri di Bologna (a partire dall'11 ottobre 1877 per 23 anni consecutivi), brevi periodi di presidenza della facolt\u00e0 (nel 1874 e nel 1896) e la direzione della Scuola Universitaria di Magistero (dal 1880 al 1886).\nA Bologna si sent\u00ec legatissimo, considerando la citt\u00e0 \u201ccome sua seconda patria\u201d, mettendosi a disposizione della collettivit\u00e0, ricoprendo per molti anni ruoli pubblici pi\u00f9 o meno importanti. In particolare, fu Presidente della Giunta Provinciale per i materiali edilizi del territorio bolognese dal 1872 al 1878, membro della Commissione per le biblioteche e musei del Municipio di Bologna, consigliere provinciale e comunale, consigliere provinciale scolastico. Inoltre, non si deve dimenticare la sua affiliazione alla locale sezione del Club Alpino Italiano, di cui fu anche presidente per un breve periodo.\nPer conto della Societ\u00e0 degli insegnanti di Bologna realiz\u00f2 un originale Museo Didattico Circolante con apposite guide per gli insegnanti ispirate al metodo del positivismo pedagogico e didattico, promosse inoltre l'istituzione del ricreatorio laico e pubblic\u00f2 numerosi scritti su questioni scolastiche. In generale, i suoi interessi extrascientifici erano principalmente diretti alla scuola, come luogo privilegiato per l'educazione dei ragazzi, e alla montagna, passione sicuramente molto utile anche alla sua professione e che culmin\u00f2 nella coordinazione di una monumentale opera, intitolata \"L'Appennino bolognese. Descrizione itinerari\", composta di 887 pagine e contenente numerose illustrazioni e tavole, stilate da Bombicci stesso.\nIl lavoro scientifico.\nSe la mole di lavoro sopportata da Bombicci (oltre 200 opere date alle stampe, oltre alla catalogazione del museo e il suo continuo ampliamento) impressiona colui che si avvicina a questo personaggio, la variet\u00e0 dei temi trattati, invece, induce a pensare ad una concezione enciclopedica del sapere in cui \u201cl'attivit\u00e0 di docente, ricercatore, museologo e divulgatore erano tutt'uno, intimamente fuse, in armonia del resto con la cultura delle Scienze Naturali (e della Mineralogia tra queste) del suo tempo, cos\u00ec come Museo ed Istituto erano veramente un tutto inscindibile\u201d, come sottolinea Claudio D'Amico, a sua volta direttore del Museo di Mineralogia di Bologna. Bombicci, infatti, tratt\u00f2 indifferentemente dell'associazione poligenica dei minerali, della formazione delle montagne piuttosto che dei terremoti, dell'organizzazione scolastica o di argomenti artistici o della pratica sociale.\nTutti i rami della sua attivit\u00e0 erano connessi, in modo pi\u00f9 o meno diretto, gli uni con gli altri, senza nessun'apparente forzatura. Per esempio, se Bombicci lamentava la scarsa predisposizione degli italiani a divenire dei buoni naturalisti, egli attribuiva parte di questa responsabilit\u00e0 anche al modo assolutamente inadeguato con cui le scienze naturali venivano insegnate nelle scuole, sia elementari, sia di livello superiore: \u201cio credo che una spiegazione della scarsit\u00e0 in Italia dei naturalisti possa trovarsi nella nausea di zoologia, di botanica, di mineralogia che si prova da ragazzi, quando si \u00e8 costretti ad avere dinanzi agli occhi, per pi\u00f9 anni, come incubi diurni, le figure affollate in quelli schemi ingialliti e verniciati dell'arca di No\u00e8\u201d (da una sua conferenza).\nTale ordine di considerazioni, applicato alle opere strettamente scientifiche, assume una rilevanza particolare. Bombicci, sebbene docente di Mineralogia, tratt\u00f2 anche argomenti riguardanti altre discipline, come la litologia, la geologia, la fisica terrestre. Si potrebbe anche aggiungere che le digressioni sulla fisica dei passaggi di stato della materia sono un ambito di indagine tipico della chimica, ma Bombicci considera necessaria la conoscenza di quei fenomeni da parte del lettore per comprendere le sue teorie sulla poligenesi dei minerali. Il corpus delle sue opere scientifiche appare, quindi, caratterizzato da una certa interdisciplinarit\u00e0, legata indissolubilmente ad una visione unitaria della scienza, visione che emerge nelle applicazioni scientifiche: un ingegnere che deve realizzare un certo progetto dovr\u00e0 certo conoscere la fisica statica e la matematica, ma non potr\u00e0 prescindere da conoscenze dei materiali da costruzione o da indagini sul terreno su cui il progetto sar\u00e0 realizzato, ovvero dalla conoscenza delle discipline legate alle scienze della terra.\nCollegamenti esterni.\nM. D'Ascenzo, R. Vignoli, \"Scuola, didattica e musei tra Otto e Novecento. Il museo didattico Luigi Bombicci di Bologna\", Bologna, CLUEB, 2008.\nhttp://dbe.editricebibliografica.it/dbe/indici.html "}
{"id": "1427698", "revid": "1272592", "url": "https://it.wikipedia.org/wiki?curid=1427698", "title": "Ogliastro Marina", "text": "Ogliastro Marina (\"U' Gliastro\" in dialetto cilentano) \u00e8 una frazione del comune di Castellabate, in provincia di Salerno.\nGeografia fisica.\nTerritorio.\nOgliastro Marina sorge sulla costa tirrenica, immediatamente a sud del Golfo di Salerno, sovrastata dalla collina della Torricella e dal declino del Salvatore.\nIl torrente Rio dell'Arena funge da confine con il comune di Montecorice, nell'attigua frazione di Case del Conte, con la quale Ogliastro condivide un'estesa spiaggia. Immerso nella macchia mediterranea con le sue vaste pinete che si estendono fino al mare, conta anche alcune specie non-autoctone, tra cui spicca per propagazione la pianta succulenta \"Carpobrotus\", genere di Aizoaceae. La costa di Ogliastro Marina \u00e8 caratterizzato dalla presenza del \"Flysch del Cilento\", una rara tipologia di roccia composta da diverse stratificazioni, alternanze cicliche di arenaria, di argilla o marna, di calcare). Tali rocce, formatosi in epoca preistorica, degradano lentamente dalla pineta di macchia mediterranea nel mare estendendosi anche per oltre cinque miglia. Nei fondali questa conformazione rocciosa, formata da numerose cavit\u00e0 e spaccature, viene utilizzata come rifugio da diversi organismi animali e vegetali.\nDall'abitato di Licosa dista circa 4\u00a0km, 3 da Case del Conte, circa 7 da Agnone, 7 da S.Marco, 10 da S.Maria e da Castellabate, 14 da Acciaroli, 23 da Agropoli e circa 80 da Salerno.\nClima.\nLa zona, data la sua posizione geografica sulla costa tirrenica, \u00e8 contraddistinta da un clima mediterraneo, con estati calde, inverni miti e tante giornate di sole. Le temperature medie del mese pi\u00f9 freddo, gennaio, vanno da una minima di 4\u00a0\u00b0C a una massima di 12\u00a0\u00b0C, mentre in luglio e agosto si passa dai 18\u00a0\u00b0C ai 29\u00a0\u00b0C. Il clima temperato \u00e8 favorito anche dalla protezione dell'Appennino campano che ripara la zona dai venti freddi in inverno. Le precipitazioni, molto scarse nei mesi estivi, toccano il picco massimo in dicembre, quando piove in media un giorno ogni due.\nLa stazione meteorologica pi\u00f9 vicina \u00e8 quella di Casal Velino. In base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +8,7\u00a0\u00b0C; quella del mese pi\u00f9 caldo, agosto, \u00e8 di +25,7\u00a0\u00b0C.\nStoria.\nNel X secolo Ogliastro Marina era un villaggio, divenuto poi casale nel 1131 alle dipendenze del Castello dell'abate. La sua storia segue per cui le vicende della baronia di Castellabate. La marina di Ogliastro ospitava un porto di propriet\u00e0 della Badia di Cava, che veniva utilizzato per i traffici con la Sicilia e il nord Africa. Tale approdo, denominato \"Oliarola\" o \"Duliarola\" per la presenza di un magazzino, dava il nome al villaggio che sorgeva nei suoi pressi. Ogliastro, prima di diventare luogo di villeggiatura, era rinomata per la coltivazione dei fichi e delle mandorle.\nSociet\u00e0.\nDialetto.\nIl dialetto che parlano gli ogliastresi \u00e8 il cilentano, ma con alcune varianti e peculiarit\u00e0 che lo differenziano da quello dei paesi limitrofi (uso della \"e\" al posto della \"i\" per una serie di vocaboli e per l'articolo determinativo \"u\" invece di \"lu\"). \u00c8 molto simile al dialetto cilentano meridionale specie per quanto riguarda la pronuncia chiara e distinta delle vocali finali (a differenza degli altri dialetti campani che le indeboliscono), la doppia \"l\" che diventa doppia \"d\" e l'uso del doppio congiuntivo (\"si u sapia, tu dicia\", in italiano \"se lo sapessi, te lo direi\").\nReligione.\nOgliastro Marina affonda le sue radici storiche nella cultura cristiana, essendo stata amministrata per diversi secoli dai benedettini della Badia di Cava, come testimonia il monumento della croce luminosa eretto a piazza Giovanni Paolo II. La maggioranza della popolazione locale \u00e8 di religione cristiana (Chiesa cattolica). Nella frazione \u00e8 molto diffusa la venerazione per la santa patrona Santa Maria delle Grazie. \u00c8 la sede della parrocchia di Santa Maria delle Grazie, che appartiene alla diocesi di Vallo della Lucania.\nCultura.\nScuole.\nHa sede a Ogliastro Marina una scuola dell'infanzia.\nGeografia antropica.\nOgliastro Marina rappresenta la frazione pi\u00f9 meridionale del comune di Castellabate. Il suo abitato si estende per circa 3\u00a0km lungo via Arena, strada provinciale ed arteria stradale principale del paese, dalla punta di Ogliastro (dove inizia l'area di Licosa) al bivio della Strada statale 267 del Cilento. Il centro della frazione \u00e8 localizzato presso piazza Giovanni Paolo II, dove la chiesa di Santa Maria delle Grazie e sono visibili i paesaggi delle colline \"Ripe Rosse\" (Montecorice), di Acciaroli e della punta di Ogliastro con la torre di avvistamento. La baia della punta di Ogliastro funge da approdo naturale per svariate piccole imbarcazioni. Il paese conta anche la contrada Arena, che si estende sino alla zona chiamata Piet\u00e0, lungo il fiume omonimo.\nEconomia.\nTurismo.\nDal punto di vista turistico, Ogliastro Marina \u00e8 una localit\u00e0 turistica piuttosto recettiva, competitivamente con le altre localit\u00e0 balneari comunali, anche grazie alla vicinanza con il parco di Licosa e la sua riserva marina.\nInfrastrutture e trasporti.\nStrade.\nIl principale collegamento stradale \u00e8 la ex strada statale 267, declassata in strada regionale.\nLa strada provinciale che attraversa il territorio \u00e8:\nMobilit\u00e0 urbana.\nI collegamenti tra le varie frazioni del comune di Castellabate sono garantiti dagli autobus della compagnia SMEC. Per i collegamenti regionali, Ogliastro Marina \u00e8 servita da una linea di autobus della compagnia salernitana CSTP, nella tratta Salerno-Acciaroli. Alcune di queste corse partono da Napoli nel periodo estivo e altre raggiungono anche Fisciano (sede dell'Universit\u00e0 degli Studi di Salerno) e Vallo della Lucania."}
{"id": "1427700", "revid": "287204", "url": "https://it.wikipedia.org/wiki?curid=1427700", "title": "Alto Tr\u00e1s-os-Montes", "text": "L'Alto Tr\u00e1s-os-Montes (in mirandese \"Alto Tr\u00e1s ls Montes\") \u00e8 una subregione statistica del Portogallo, parte della regione Nord, divisa tra il Distretto di Bragan\u00e7a ed il Distretto di Vila Real. Confina a nord con la Spagna, a sud col fiume Douro e ad ovest con la subregione di T\u00e2mega, la subregione Ave e C\u00e1vado.\nSuddivisioni.\nComprende 14 comuni:"}
{"id": "1427701", "revid": "1543377", "url": "https://it.wikipedia.org/wiki?curid=1427701", "title": "Eriocraniidae", "text": "Gli Eriocranidi (Eriocraniidae ) sono una famiglia di lepidotteri, diffusa con una trentina di specie in Eurasia e America settentrionale. Sono i soli rappresentanti dell'infraordine Dacnonypha e della superfamiglia Eriocranioidea ; viene considerata una delle famiglie pi\u00f9 primitive dei lepidotteri.\nDescrizione.\nL'apertura alare va da 8 a 15\u00a0mm. Hanno ali lunghe e strette, colori metallici, antenne filiformi relativamente corte. L'apparato boccale dell'adulto \u00e8 una via di mezzo tra quello masticatore (con le mandibole presenti anche se non funzionanti) e quello succhiatore proprio dell'ordine.\nCiclo vitale ed abitudini alimentari.\nLa maggior parte delle specie vola di giorno, ma alcune sono attive di notte. Le farfalle non visitano i fiori, ma succhiano la linfa dalle gemme.\nGli adulti compaiono molto presto in primavera, in modo che i loro bruchi possano nutrirsi delle foglioline giovani. La femmina presenta all'estremit\u00e0 dell'addome un ovopositore con il quale perfora l'epidermide delle foglie (soprattutto Betulacee e Fagacee), deponendo le uova al loro interno, dove le larve apode scavano delle mine, che inizialmente hanno la forma di gallerie lunghe e strette ma negli stadi larvali successivi si allargano e diventano ampie. Dopo 4-6 settimane le larve mature cominciano a incrisalidarsi all'interno delle mine, ma successivamente la pupa, provvista di appendici libere, scende al suolo dove costruisce il bozzolo. Completato lo sviluppo la pupa dectica lo perfora grazie alle sue mandibole articolate e ne fuoriesce, dopodich\u00e9 avviene lo sfarfallamento.\nSpecie europee.\nIn Europa sono presenti 9 specie, in Italia finora ne sono state trovate 5. \"Eriocrania sparrmannella\" pu\u00f2 causare danni alle betulle."}
{"id": "1427705", "revid": "767487", "url": "https://it.wikipedia.org/wiki?curid=1427705", "title": "Due ragazze innamorate", "text": "Due ragazze innamorate \u00e8 un film del 1995 scritto e diretto da Maria Maggenti con protagoniste Laurel Holloman e Nicole Ari Parker.\nTrama.\nRandy \u00e8 una diciassettenne problematica secondo gli standard della cittadina americana dove vive. Abita con Rebecca, la sua zia lesbica, e l'amante di lei, Vicky, in seguito alla morte dei genitori anni addietro. Anche lei \u00e8 lesbica, si veste in modo androgino, e le sue compagne di scuola ritengono che ostenti il proprio orientamento sessuale; in quell'ambiente Randy non ha nessun altro al di fuori di Frank, il suo migliore amico gay. La scuola comunque non le interessa molto, ha o sembra avere una scarsa progettualit\u00e0: \"io vivo alla giornata\" dice. Per questo, non riuscir\u00e0 a diplomarsi a giugno (cosa che, in contrasto con le idee che esprime abitualmente, apprende con un certo disappunto).\nUn giorno, mentre lavora alla stazione di servizio della sua amica Regina, conosce Evie. Evie \u00e8 una ragazza ricca, nera e non molto felicemente fidanzata con Hayjay, un ragazzo che frequenta la sua stessa scuola.\nQualcosa scocca in Randy, che si innamora di Evie.\nUn giorno, le due ragazze si incontrano nel bagno della scuola. Una perch\u00e9 \u00e8 stata cacciata fuori dalla classe, l'altra perch\u00e9 ha appena litigato col fidanzato. Diventano amiche, si confidano e poi Randy le confessa di essere lesbica. La reazione di Evie \u00e8 neutra. Non le importa poi molto.\nTornata a casa, Randy dice a tutte: \"Oggi ho detto a una che sono gay\". \"E la sua reazione?\" chiede Rebecca. E Randy risponde \"Non \u00e8 scappata, \u00e8 gi\u00e0 qualcosa\". Rebecca la mette in guardia sui pericoli che pu\u00f2 correre stando con lei e Randy le chiede \"Perch\u00e9 trasformi sempre tutto in un caso di discriminazione federale!?\".\nUna sera Evie viene invitata a cena a casa di Randy. Finita la cena, Randy ed Evie stanno da sole, fuori, nel cortile della piccola casa, e si scambiano il loro primo bacio.\n\"Stasera ho baciato una ragazza per la prima volta in vita mia. La domanda adesso \u00e8: che cosa faccio?\" scrive Evie nel suo diario.\nEvie e Randy cominciano a diventare sempre pi\u00f9 intime. Evie mostra a Randy il suo mondo fatto di musica classica e poeti (le d\u00e0 un libro di Walt Whitman, \"Foglie d'erba\"), mentre Randy le fa sentire la sua musica, rock e punk. E infine formano una coppia, fatto sancito dalla rivelazione che Evie fa alle sue amiche storiche, che prontamente la abbandonano.\nUna sera, Evie invita Randy a casa sua: \u00e8 il compleanno della ragazza, fa diciotto anni. Le due ragazze cenano insieme e poi si confidano: Randy le dice di non avere i voti sufficienti per diplomarsi a giugno, mentre Evie confessa alla fidanzata di aver perso le sue migliori amiche perch\u00e9 ha detto loro che sta con una ragazza. Le due finiscono a letto insieme per fare l'amore.\nLa mattina seguente, la madre di Evie torna a casa prima del previsto (doveva andare a Parigi per un viaggio di lavoro) per festeggiare con la figlia. Quando trova Evie a letto con Randy, viene colta da una crisi di nervi.\nNel frattempo, Rebecca ha scoperto la lettera del preside che dice della bocciatura di Randy.\nLe due ragazze, che si sentono braccate, fuggono in un motel, dove hanno la loro prima lite, che non viene per altro risolta. \nDa quella stanza nel finale del film usciranno baciandosi, facendo cos\u00ec coming out a tutti gli effetti.\nRiconoscimenti.\nGLAAD Media Award (1996), come film di maggior rilievo"}
{"id": "1427706", "revid": "287204", "url": "https://it.wikipedia.org/wiki?curid=1427706", "title": "David Williams (chitarrista)", "text": "Diventa famoso come chitarrista nella band inglese Son of Dork insieme a James Bourne, Steve Rushton, Danny Hally e Chris Leonard.\nCresciuto a Birmingham, si trasfer\u00ec a Berlino e successivamente in Galles. Ora si divide fra Londra, Southend e l'Italia. Nel 2014 nasce la sua primogenita Roux Williams. \nSon of Dork.\nA 17 anni, David fa l'audizione per entrare come chitarrista nei Son of Dork, la nuova pop rock band del gi\u00e0 noto ex-cantante dei Busted James Bourne. A settembre 2005 esce \"Welcome to Loserville\" primo album dei Son of Dork. Album di successo in tutta l'Inghilterra, presentato dal famoso singolo \"Ticket Outta Loserville\" che da popolarit\u00e0 alla band. Nel gennaio del 2006 esce il loro secondo singolo \"Eddie's Song\". David \u00e8 il protagonista del video e la sua vera fama inizia qui. David interpreta la parte di Eddie, trasgressiva rockstar.\nKobe.\nIl 28 luglio 2007, Dave fa la sua prima apparizione pubblica con i Kobe, altra band inglese dalla musicalit\u00e0 punk rock. Dave diventa il bassista ufficiale. . Dave lascia la band il 16 agosto 2008.\nProgetti attuali.\nDopo aver lasciato i Kobe, David inizia a lavorare al suo progetto solista. Ma il 15 febbraio inizier\u00e0 la sua nuova carriera come chitarrista per una band emergente: Adelaide. Nel frattempo continuano le sue numerosissime collaborazioni con band famose ed emergenti. \nDal 2012, collabora come autore dello show televisivo \"The Big Brother\", versione inglese del \"Grande Fratello\". "}
{"id": "1427714", "revid": "729019", "url": "https://it.wikipedia.org/wiki?curid=1427714", "title": "Battaglia di Pertuso", "text": "La battaglia di Pertuso, si riferisce ad uno scontro tra le truppe della Wehrmacht, aiutate da camicie nere della Scuola Allievi Ufficiali di Novi Ligure guidati da Siegfried Engel e le forze partigiane garibaldine della Divisione \"Cichero\" del tortonese e del genovesato.\nLa battaglia, che avvenne presso le Strette di Pertuso, cominci\u00f2 quando, dopo il fallito tentativo di occupare l'alta val Borbera il 22 agosto 1944, il 24 agosto le forze nazifasciste tentarono di rioccupare l'alta valle.\nI partigiani per\u00f2 avevano raggruppato a Pertuso altre forze della Divisione Garibaldi \"Cichero\", chiamate dal partigiano \"Marco\": la brigata Capettini, il distaccamento Verardo comandato da Pinan, il distaccamento Peter al comando di \"Scrivia\".\nDopo tre giorni di scontro, i partigiani avevano esaurito le munizioni, si devono ritirare anche per il rischio di esser presi alle spalle.\nUna lapide ricorda la battaglia, mentre una stele \u00e8 stata eretta in omaggio alla Divisione Pinan-Cichero. Un film, della durata di 40 minuti, raccoglie le testimonianze di quella battaglia: \"La battaglia di Pertuso\", regia di Anna Gasco, Paolo Gobetti, Giovan Battista Lazagna, Paola Olivetti."}
{"id": "1427715", "revid": "287204", "url": "https://it.wikipedia.org/wiki?curid=1427715", "title": "Gabriela Zapolska", "text": "Nacque nella Volinia, ora parte dell'Ucraina.\n\u00c8 sepolta nel Cimitero Lychakivs'kyi di Leopoli."}
{"id": "1427725", "revid": "1632387", "url": "https://it.wikipedia.org/wiki?curid=1427725", "title": "Pietro Giampaoli", "text": "Biografia.\nPietro Valentino Giampaoli \u00e8 figlio di secondo letto di Luigi (Pagnacco, 13 novembre 1867 \u2013 ?) e Teresa Pischiutta (San Daniele del Friuli, 1876 \u2013 ?). Soldato nella prima guerra mondiale, fu fatto prigioniero e deportato in Ungheria. Qui, da un altro prigioniero russo, apprese i primi rudimenti dell'arte incisoria.\nRientrando in Italia, nel 1920 intraprese studi d'arte all'Accademia di Brera.\nStabilitosi quindi a Roma inizi\u00f2 l'arte dello scultore e dell'incisore, con talento e capacit\u00e0, tanto da essere nominato nel 1936 incisore capo presso la Zecca di Stato.\nFu maestro dei fratelli incisori Celestino Giuseppe Giampaoli e Vittorio Giampaoli che lo raggiunsero a Roma prendendo dimora nella Torre dei Capocci. Anche Guerrino Mattia Monassi, capo incisore alla Zecca di Stato dal 1963, fu a bottega con lui a Roma dal 1934.\nSono suoi i conii di gran parte delle monete italiane, da solo o con Giuseppe Romagnoli: dalla serie completa del 1946 (1, 2, 5, 10, 50 e 100), alla moneta da 20 lire emessa dal 1956.\nLa sua moneta pi\u00f9 apprezzata \u00e8 stata la moneta d'argento da 500 lire di cui incise il conio del dritto con un busto muliebre in stile rinascimentale.\nBibliografia.\nVittoria Masutti (a cura di), \"Pietro Giampaoli Medaglista - Catalogo della mostra organizzata dal Comune di Buja dal 17 maggio al 15 giugno 1986\". Udine, Comune di Buja, 1986"}
{"id": "1427726", "revid": "1543377", "url": "https://it.wikipedia.org/wiki?curid=1427726", "title": "Friedrich August Wolf", "text": "Biografia.\nAllievo di Christian Gottlob Heyne, Wolf studi\u00f2 a G\u00f6ttingen come \"studiosus philologiae\". Nel 1783 fu nominato professore all'universit\u00e0 di Halle.\nNel 1795 pubblic\u00f2 i \"Prolegomena ad Homerum\", fondamentali per l'analisi dei poemi omerici e per la nascita della filologia storica.\nNei suoi studi Wolf giunse alla conclusione che i testi omerici non potevano essere stati formulati da un unico autore, ma erano una serie di canti separati, tramandati dagli a\u00e8di per via orale e quindi soggetti a modificazioni e ampliamenti e fissati in una redazione scritta intorno al VI secolo a.C.\nNel 1840 gli venne dedicata una medaglia."}
{"id": "1427728", "revid": "767487", "url": "https://it.wikipedia.org/wiki?curid=1427728", "title": "Lomas (gruppo musicale)", "text": "Lomas \u00e8 un gruppo musicale punk rock italiano.\nStoria.\nLa band nasce nella provincia di Modena grazie ad Alessandro Formigoni (Fox) dopo lo scioglimento della Paolino Paperino Band, di cui era il chitarrista. I primi due album dei Lomas vedono la collaborazione di un'altra band modenese, i Bassnazz (o Basnazz). L'ultimo album della band \u00e8 stato pubblicato in poche copie nel 2004. I Lomas suonano ancora di tanto in tanto, per esempio hanno suonato il 25 aprile 2009 al Mattatoio di Carpi (MO), il 24 aprile 2010, il 22 aprile 2011 all'Off di Modena e il 27 ottobre 2013 al Donchy Pub di Cadelbosco di Sopra (RE) durante il MONNdEY, serata in ricordo di Marco Monney.\nNei primi anni novanta Bitto e Fox, per l'occasione Speaker Jesus e Mc Abramo (Omelia Posse), hanno anche cantato un pezzo rap di argomento religioso per ironizzare su una tendenza dei preti di quel periodo ad attrarre i giovani in parrocchia cantando canzoni rap.\nIl pezzo si intitola \"Alleluia\" ed \u00e8 stato composto da Termos, compagno di Fox nell'esperienza con la Paolino Paperino Band."}
{"id": "1427734", "revid": "88740", "url": "https://it.wikipedia.org/wiki?curid=1427734", "title": "Ogliastro (disambigua)", "text": ""}
{"id": "1427735", "revid": "80598", "url": "https://it.wikipedia.org/wiki?curid=1427735", "title": "Gerry Bruno", "text": "Biografia.\nGli inizi con i Brutos.\nLa carriera di Ettore Bruno (soprannominato \"Gerry\" per la rassomiglianza con l'attore americano Jerry Lewis) \u00e8 strettamente legata, per quel che riguarda gli inizi, al gruppo de I Brutos, di cui \u00e8 stato uno dei fondatori e con cui ha raggiunto la notoriet\u00e0 mondiale. Nel 1954, dopo aver conseguito la licenza media, inizia a lavorare come linotipista-compositore alla \"Tipografia Sociale Torinese\": in questo periodo inizia ad appassionarsi al rock and roll, in particolare a nomi come Bill Haley, al cinema (ovviamente a \"Jerry Lewis\") e al baseball (\u00e8 un fan di Joe Di Maggio). Nel 1958 lascia il lavoro per dedicarsi all'attivit\u00e0 di fantasista nel mondo dello spettacolo: con l'amico Giacomo Guerrini, detto \"Jack\" (con cui si conosce perch\u00e9 sono vicini di casa), forma una coppia sullo stile di quella formata oltre oceano da Jerry Lewis e Dean Martin.\nVengono notati dall'impresario Aldo Zanfrognini che, ricercando nuovi talenti, ha l'idea di unire i due ad altri tre comici che gi\u00e0 lavorano in Torino, e di scritturare i cinque per la rivista \"Il teatro dei pazzi\", che va in scena al teatro Alcione di corso Regina Margherita nel 1958: le prime sere gli artisti, ancora senza nome, vestiti con enormi pigiama a strisce bianconere, dicono poche battute, ma un giorno (su sollecitazione del loro impresario) hanno l'idea di far cantare una canzone romantica a Jack Guerrini, il \"bello\" della compagnia, mentre gli altri quattro, i \"brutti\", fanno smorfie orribili e cori, Ettore Bruno poi si imbruttisce annerendosi i denti frontali tranne uno dando cos\u00ec l'impressione di averli persi, storpiando poi il testo originale delle canzoni: nascono cos\u00ec i Brutos.\nIl nome del gruppo si deve a una lavorante dell'Alcione che una mattina li incroci\u00f2 mentre essi entravano stazzonati dall'aver passato in bianco la notte precedente e in piemontese disse loro: \u00ab\"Ai s\u00e8ve tant simpatic ma ai s\u00e8ve anca tant brut\"\u00bb (siete molto simpatici ma siete anche tanto brutti!): ed \u00e8 cos\u00ec che quella stessa sera, sempre al teatro Alcione di Torino, nascono i Brutos. Gerry Bruno \u00e8 quello che si occupa di preparare gli arrangiamenti vocali: tra le canzoni riproposte dal gruppo ricordiamo \"Little Darling\", \"Blue Moon\", \"Summertime\" e molte altre, non tutte pubblicate su disco. In questo periodo, inoltre, Gerry apre a Torino alcuni locali (come \"La Barcaccia\"), gestiti per\u00f2 dai fratelli a causa dei suoi impegni, dove hanno modo di farsi le ossa con i loro gruppi beat alcuni musicisti torinesi che in seguito diventeranno molto noti, come Furio Chirico e Pino Sinnone.\nDa solista: attore.\nDopo pi\u00f9 di dieci anni di carriera insieme, Gerry abbandona i Brutos, poich\u00e9 gli capita un'occasione professionale molto importante: viene infatti chiamato da Garinei e Giovannini per recitare la parte de \"lo medicino Simone\" in \"Alleluja brava gente\", commedia musicale con musiche di Domenico Modugno e Renato Rascel, e da l\u00ec parte la sua carriera come solista, in cui privileger\u00e0 decisamente l'aspetto della recitazione rispetto al canto. \"Alleluja brava gente\" \u00e8 un enorme successo di pubblico: rappresentata in tutti i maggiori teatri italiani (dal Sistina di Roma al Lirico di Milano) rimane in cartellone per due intere stagioni, 1970-1971 e 1971-1972.\nNello stesso periodo partecipa allo spettacolo di Mario Castellacci e Pier Francesco Pingitore \"Women's power\", presentato poco prima di \"Alleluja brava gente\", nell'ottobre 1970, al Bagaglino di Roma, con Pippo Franco, Francesco Mul\u00e8 e Gino Pagnani (le musiche sono curate da Dimitri Gribanovski). Il successo ottenuto da entrambi gli spettacoli spinge Gerry verso la carriera di attore: girer\u00e0 molte pellicole, a partire dallo stesso 1971, anno in cui recita in \"Quando gli uomini armarono la clava e... con le donne fecero din don\" di Bruno Corbucci, con Aldo Giuffr\u00e9; gira poi due film in cui recita insieme a Giancarlo Giannini, \"Ettore lo fusto\" (di Enzo G. Castellari) e \"Sono stato io!\" (di Alberto Lattuada). Ha lavorato spesso con Adriano Celentano in pellicole come \"Innamorato pazzo\", \"Asso\" e \"Grand Hotel Excelsior\". In seguito, nel 1999, parteciper\u00e0 anche a \"Svitati\" (regia di Ezio Greggio), avendo l'occasione di recitare insieme a Mel Brooks.\nSi esibisce anche come cabarettista per alcune stagioni al Derby Club di Milano, uno dei templi del cabaret italiano; in coppia con Teo Teocoli si esibisce al \"El Maroco\" e al \"Burlesque\" il noto locale di Beppe Cardile, sempre di Milano.\nNumerose sono anche le partecipazioni televisive, in molti programmi Rai, tra i quali sono da ricordare nel 1972 \"Permette questo ballo\", spettacolo condotto da Milva con la regia di Maurizio Corgnati (allora suo marito) e nel 1979 \"Saltimbanchi si muore\", ideato da Enzo Jannacci (il titolo deriva dal ritornello della celebre canzone del cantautore milanese \"Saltimbanchi\", contenuta in \"Foto ricordo\"), dove ha modo di lavorare insieme a molti giovani cabarettisti e comici che in seguito diventeranno molto noti, come Massimo Boldi, Giorgio Porcaro, Diego Abatantuono e Giorgio Faletti.\nIl \"Sacha Show\".\nNel 1974 Gerry Bruno viene contattato per partecipare ad uno spettacolo di livello internazionale: infatti il cantante e attore francese Sacha Distel (conosciuto da Gerry gi\u00e0 ai tempi dei Brutos) gli propone di entrare a far parte del suo \"Sacha Show\": Bruno accetta, continuando quindi ad affinare le sue capacit\u00e0 comiche a livello internazionale, esibendosi in tutto il mondo, dall'Olympia di Parigi al Talk of the town di Londra, dal Teatro dell'Opera di Manaus allo Sporting Club di Montecarlo) e ottenendo anche il suo nome in evidenza in cartellone. La collaborazione con Distel continuer\u00e0 (seppur inframezzata da altre attivit\u00e0) fino alla morte dell'artista francese, nel 2004.\nAltri progetti: musica, radio, pubblicit\u00e0, televisione.\nTra le varie attivit\u00e0 artistiche portate avanti da Gerry Bruno, \u00e8 da citare il ritorno alla musica, che avviene a pi\u00f9 di dieci anni dalla fine della sua esperienza con i Brutos: ad ottobre del 1981 infatti pubblica per la G &amp; G Records (etichetta discografica del gruppo Dischi Ricordi) un 45 giri contenente la versione italiana di un successo europeo, \"Dance little bird\", che in italiano diventa \"Il ballo del qua qua\" (il testo \u00e8 scritto da Lorenzo Raggi, traduttore di molte canzoni di Charles Aznavour) e che viene pubblicata quasi un anno prima rispetto a Romina Power; sul lato B \u00e8 incisa la stessa canzone, ma cantata con una voce alla Barry White con l'aggiunta di alcuni versi e vocalizzi. Sempre per la stessa etichetta incider\u00e0 un secondo 45 giri l'anno successivo.\nMolto numerose anche le sue esperienze radiofoniche: \u00e8 da ricordare nel 1976 \"I pipistrelli della notte\", programma di Radio Stramilano (FM 102), una delle prime trasmissioni notturne realizzate da una radio privata, e la sua collaborazione dal 1977 al 1981 con Radio Milano International (FM 101) e, negli anni successivi, con Top Italia Radio e RTL102.5, in un programma condotto a rotazione da molti noti DJ come Gianni Riso, Massimo Oldani e Guido Monti.\nUn altro dei suoi campi lavorativi, in continuit\u00e0 con i \"Caroselli\" dei Brutos, \u00e8 la pubblicit\u00e0: \u00e8 infatti testimonial di moltissimi prodotti (da \"Glicemille\" nel 1971 alla \"China Martini\" nel 1980, da \"Zoppas\" nel 1972 a \"Scottex\" nel 1978), realizzando moltissimi spot fino a tutti gli anni Novanta.\nInfine sono da ricordare le sue partecipazioni negli anni Ottanta a programmi nelle televisioni private, in particolare ad Antennatre (viene chiamato dal fondatore Renzo Villa), dove nel 1981 \u00e8 il protagonista di \"Lo squizzofrenico\", 14 puntate scritte da Gino e Michele, per la regia di Beppe Recchia; con lo stesso gruppo di lavoro realizzer\u00e0, negli anni seguenti, \"Buonasera con\" (realizzato nel 1988, in collaborazione con Renzo Villa, condotto tre giorni da Gerry Bruno e tre giorni da Villa), \"Il telegramma\", \"Non lo sapessi ma lo so\" (con Massimo Boldi), \"Il guazzabuglio\", \"Incrocia la fortuna\", \"Fermata a richiesta\", \"La pulce nell'orecchio\".\nUn altro lavoro di quel periodo \u00e8 \"Il Bingoo\", trasmissione di Antennatre in cui, nella stagione 1982-1983 partecipa alle parodie del Quartetto Cetra (\"La storia secondo i Cetra\"): tra le altre, in \"Una spia chiamata Cicero\" recita la parte di un agente segreto inglese, mentre in \"Gli ultimi giorni di Hitler\" quella di un soldato.\n\u00c8 inoltre \"guest star\" in due fiction, \"I cinque del quinto piano\" (con Gian) e \"Finalmente soli\" (con Gerry Scotti).\nNel 2007 \u00e8 ospite d'onore del programma \"Soir\u00e9e\" di Marco Giusti, con Nicola Savino, in onda su Raidue, cantando una canzone; il 20 maggio 2016 Gerry Bruno \u00e8 ospite del programma \"I migliori anni\" in cui, intervistato da Carlo Conti, racconta le vicende legate ai Brutos e alla storia del gruppo. Il 3 febbraio 2017 \u00e8 ospite del programma televisivo in onda su Rai 2 in seconda serata Stracult, sempre di Marco Giusti.."}
{"id": "1427744", "revid": "110157", "url": "https://it.wikipedia.org/wiki?curid=1427744", "title": "Abbazia di Santa Maria di Acquaformosa", "text": "Santa Maria di Acquaformosa \u00e8 un'abbazia cistercense, nota anche col nome di Santa Maria di San Leucio, situata presso l'omonima localit\u00e0 di Acquaformosa, in Calabria.\nStoria.\nOrigine.\nLa data di fondazione dell'abbazia \u00e8 ancora oggetto di discussione. L'opinione seguita maggiormente dagli studiosi \u00e8 che l'abbazia di Acquaformosa sia stata fondata nel 1195 da una comunit\u00e0 di Cistercensi dell'abbazia di Santa Maria della Sambucina sotto il governo dell'abate Luca Campano, lo stesso che nel 1203 fu eletto arcivescovo di Cosenza.\nSviluppo.\nL'abbazia di Acquaformosa raggiunse in breve tempo un certo prestigio. Nel 1204 il papa Innocenzo III affianc\u00f2 l'abate di Acquaformosa all'abate di Santa Maria di Corazzo e al Vescovo di Martirano per un contratto di permuta tra l'arcivescovo di Cosenza e l'abate dell'abbazia di San Giovanni in Fiore. L'abbazia di Acquaformosa divenne infatti in breve tempo molto ricca soprattutto grazie alle generose donazioni da parte di Federico II il quale nel 1206 don\u00f2 all'abate di Acquaformosa, gi\u00e0 donata da Federico II all'Abbazia, l'Isola di Dino ,e Corazzo, presso Praia a Mare, Scalea, il Mercurion e le rendite per lo sfruttamento di una miniera di ferro (sale) nei pressi di Lungro (Salina di Lungro).\nDeclino.\nIl declino dell'abbazia di Acquaformosa inizi\u00f2 gi\u00e0 nel XIV secolo. Sotto il regno di Giuseppe Bonaparte, con il decreto 13 febbraio 1807 il monastero di Acquaformosa fu definitivamente soppresso, come peraltro numerosi altri monasteri e conventi del Regno di Napoli."}
{"id": "1427753", "revid": "438678", "url": "https://it.wikipedia.org/wiki?curid=1427753", "title": "Mondo operaio", "text": ""}
{"id": "1427767", "revid": "1833487", "url": "https://it.wikipedia.org/wiki?curid=1427767", "title": "Villa Gobernador G\u00e1lvez", "text": "Villa Gobernador G\u00e1lvez \u00e8 una citt\u00e0 della provincia di Santa Fe, in Argentina, che si trova sulla riva occidentale del fiume Paran\u00e1, dentro l'area metropolitana della Grande Rosario. Ha 74.509 abitanti (censimento INDEC 2001). \u00c8 la quarta citt\u00e0 pi\u00f9 popolata della provincia e la seconda nell'area metropolitana.\nLa citt\u00e0 \u00e8 stata fondata da un immigrato italiano, ingegnere Enrico Mosconi, il 25 febbraio 1888 (era il padre dell'ingegnere militare Generale Enrique Mosconi, primo direttore del YPF(compagnia petrolifera). Dr. Jos\u00e9 G\u00e1lvez, il governatore di Santa Fe dal 1886, assunse Mosconi per creare il sistema ferroviario, per il collegamento alla provincia di Mendoza. A questo scopo Mosconi acquist\u00f2 un terreno, e su autorizzazione del governatore, istitu\u00ec un villaggio, popolato in gran parte da altri immigrati provenienti dall'Italia e dalla Spagna.\nIl centro \u00e8 stato dichiarato citt\u00e0 dal governatore Carlos Sylvestre Begnis il 12 aprile 1962. All'epoca aveva circa 18.000 abitanti. Ci\u00f2 che oggi si chiama \"Villa Gobernador G\u00e1lvez\" \u00e8 in realt\u00e0 un insieme di tre citt\u00e0: V. G. G\u00e1lvez, Villa Diego e Pueblo Nuevo. La storia della citt\u00e0 \u00e8 conservata in un museo pubblico (Dr. Ra\u00fal Malatesta Municipal Museum), istituito nel 1986 e gestito da un'associazione di cittadini.\nVilla Gobernador G\u00e1lvez \u00e8 divisa in circa 20 quartieri. Ha un ospedale pubblico (Anselmo Gamen Hospital), e diversi centri di assistenza sanitaria pubblica, un certo numero di club sportivi, cinque banche, due stazioni radio FM. Telefono e servizi Internet sono forniti da una cooperativa."}
{"id": "1427768", "revid": "267975", "url": "https://it.wikipedia.org/wiki?curid=1427768", "title": "Braniewo", "text": "Braniewo (in tedesco: \"Braunsberg\", nome della citt\u00e0 fino al 1945, in lituano: \"Branevas\", in latino: \"Brunsberga\") \u00e8 una citt\u00e0 nella Polonia nordorientale nel voivodato della Varmia-Masuria, con una popolazione, nel 2004, di circa 18.000 abitanti. Situata a circa 5 chilometri dalla laguna della Vistola, sul fiume Pas\u0142\u0119ka, \u00e8 a circa met\u00e0 strada tra Danzica e la citt\u00e0 russa di Kaliningrad.\nStoria.\nNel periodo delle crociate del Nord e della cristianizzazione della Prussia, i cavalieri dell'Ordine Teutonico conquistarono (nel 1240 circa) un villaggio di nome \"Brusebergue\", costruendo una nuova citt\u00e0 al di sopra di esso sul fiume Pas\u0142\u0119ka. Il nome della citt\u00e0 venne quindi modificato in Braunsberg, con significato di \"montagna marrone\": l'etimologia potrebbe essere legata a una germanizzazione del nome polacco oppure a San Bruno di Querfurt, martirizzato nelle vicinanze.\nNel 1243 la citt\u00e0 e la regione di Varmia venne donata dai cavalieri al neonato vescovado di Varmia, il cui vescovo ne fece costruire la cattedrale, rendendola la sua residenza. Nel 1254 venne resa citt\u00e0, secondo le leggi di Lubecca, per essere pochi anni dopo (1261) distrutta e spopolata da una seconda rivolta degli abitanti originari. Nel 1273 venne ricostruita in un diverso sito, abitata da una popolazione d'origine di Lubecca; la nuova Braunsberg venne rinominata citt\u00e0, sempre secondo le stesse leggi, nel 1284. Dopo pochi anni, il vescovo di quel periodo trasfer\u00ec il capitolo a Frombork, dove rimase fino al XX secolo.\nNel 1296 si costru\u00ec un'abbazia francescana: circa 50 anni dopo venne iniziato un nuovo quartiere, che \u00e8 tutt'oggi chiamato \"Neustadt\" oppure \"Nowe Miasto\", che significa \"citt\u00e0 nuova\"; successivamente divenne un membro tra i pi\u00f9 ricchi e prosperosi della Lega Anseatica. Fu parte fino al 1466 dello Stato Monastico dei Cavalieri Teutonici, anno in cui, in seguito al trattato di Tor\u00f9n che mise fine alla guerra dei tredici anni, pass\u00f2 al regno di Polonia, come parte di una provincia, autonoma fino al 1569, la Prussia Reale: nel 1487 dovette sottostare a un assedio polacco.\nDurante il regno del duca Alberto nel confinante ducato di Prussia, una gran parte della popolazione di Braniewo si convert\u00ec al luteranesimo protestante. Il duca tent\u00f2 di unire il suo territorio alla Varmia e questo port\u00f2 i cattolici rimasti in citt\u00e0 a giurare fedelt\u00e0 al re di Polonia in cambio d'aiuto contro la Prussia protestante. Nel 1526 una commissione reale polacca liber\u00f2 gli abitanti di Braniewo dal giuramento al re e riconsegn\u00f2 la citt\u00e0 al principe-vescovo Mauritius Ferber, che ebbe la fiducia del popolo, pur dovendo denunciare gli insegnamenti luterani e consegnare le scritti appartenenti a questa religione.\nLa citt\u00e0 soffr\u00ec le conseguenze della guerra e la torre campanaria non fu ricostruita fino al 1544, quando il vescovo principe Jan Dantyszek acquist\u00f2 20 zentner di rame, che poterono essere pagati solo con rate annuali di 100 marchi. Fino al 1557, inoltre, Braniewo non fu in grado di inviare i propri rappresentanti ai congressi della lega anseatica a Lubecca. Subito dopo, ci fu l'inizio della prima guerra del nord, e la citt\u00e0 fu occupata dagli svedesi per alcuni anni.\nGli insegnamenti luterani divennero nuovamente molto seguiti durante il periodo di regno di Stanislao Osio, per essere nuovamente allontanati quando il vescovo invit\u00f2 ed accett\u00f2 la Compagnia di Ges\u00f9 i cui proseliti fondarono una scuola. All'istituto venne aggiunto un seminario nel 1564 e un secondo da papa Gregorio XIII per gli stati dell'Europa dell'est. Un abitante della citt\u00e0, Regina Protmann, fu anche colei che fond\u00f2 l'ordine religioso di santa Caterina, riconosciuto dalla Chiesa nel 1583.\nLa popolazione, etnicamente tedesca, politicamente polacca e quasi totalmente cattolica fu annessa nel 1772 al regno di Prussia, principalmente protestante, durante le spartizioni della Polonia e resa una semplice provincia della Prussia orientale l'anno seguente.\nUna connessione ferroviaria un\u00ec Braniewo al resto del mondo nel 1852: dopo un ventennio, divenne parte integrante dell'Impero tedesco a seguito della unificazione della Germania, guidata dalla Prussia. \nSituata nei pressi di K\u00f6nigsberg, fu il principale centro accademico della regione prussiana, e nel 1912 quello che era il collegio gesuita divenne la base dell'accademia di stato della citt\u00e0.\nDurante la seconda guerra mondiale, venne conquistata dall'Armata Rossa sovietica, patendo una pesante distruzione e il seguente saccheggio: gli abitanti di origine tedesca vennero evacuati prima dell'arrivo dell'armata oppure uccisi durante i combattimenti o ancora esiliati ad ovest al termine del conflitto, momento in cui, secondo la conferenza di Potsdam, la citt\u00e0 venne passata sotto l'amministrazione polacca.\nNel 2001, la chiesa di santa Caterina, che era stata costruita nel 1346 sui resti di una precedente chiesa lignea del 1280, distrutta verso la fine del conflitto, e ricostruita dopo il 1979, venne dichiarata basilica.\nAssedi della citt\u00e0.\nComunit\u00e0 urbane e rurali: \nLocalit\u00e0 minori: Bemowizna (\"B\u00f6hmenh\u00f6fen\"), Brzeszczyny (\"Schwillgarben\"), Ciel\u0119tnik (\"K\u00e4lberhaus\"), Chru\u015bciel (\"Tiedmannshof\"), Dzia\u0142y (\"Albertshof\"), El\u017cbiecin (\"Lisettenhof\"), Glinka (\"Hermannshof\"), Goleszewo (\"Wilhelmshof\"), Grodzie, Gron\u00f3wko (\"Grunenfeld\"), Grz\u0119dowo (\"R\u00f6dersdorf\"), J\u00f3zefowo (\"Josephsau\"), Kalina (\"Kayling\"), Kalin\u00f3wek (\"Einigkeit\"), Kiersy (\"Kirschdorf\"), Klejn\u00f3wko (\"Gut Klenau\"), Lipowina (\"Lindenau\"), Maciejewo (\"Maternh\u00f6fen\"), Marcinkowo (\"Anticken\"), M\u0142oteczno (\"Hammersdorf\"), Podle\u015bne (\"Vorderwalde\"), Pr\u0105tnik (\"Marienfelde\"), Pr\u0119tki (\"Marienh\u00f6he\"), Rud\u0142ow (\"Rodelsh\u00f6fen\"), Rydz\u00f3wka, R\u00f3\u017caniec (\"Rosenort\"), Stara Pa\u0142\u0119ka (\"Alt Passarge\"), Strubiny (\"Strauben\"), Uj\u015bcie (\"Pfahlbude\"), U\u0142owo (\"Auhof\"), Wielewo (\"Fehlau\"), Wikielec (\"Winkelsdorf\"), Wilki (\"Birkenau\"), Zgoda (\"Gerlachsdorf\").\nVie di comunicazione.\nLa citt\u00e0 di Braniewo \u00e8 capolinea della sezione attualmente realizzata di un sentiero a lunga distanza europeo che parte dalla citt\u00e0 di Hendaye in Francia; il sentiero europeo del litorale dovrebbe collegare Cabo de San Vicente in Portogallo a Narva-J\u00f5esuu in Estonia, con un tragitto programmato di circa 5000 chilometri."}
{"id": "1427774", "revid": "79141", "url": "https://it.wikipedia.org/wiki?curid=1427774", "title": "Cerambice dalle lunghe antenne", "text": ""}
{"id": "1427776", "revid": "712828", "url": "https://it.wikipedia.org/wiki?curid=1427776", "title": "Anime Modificate", "text": ""}
{"id": "1427777", "revid": "101478", "url": "https://it.wikipedia.org/wiki?curid=1427777", "title": "Musica liturgica", "text": ""}
{"id": "1427780", "revid": "1909146", "url": "https://it.wikipedia.org/wiki?curid=1427780", "title": "Regno di Sardegna", "text": "Il Regno di Sardegna fu un'entit\u00e0 statuale dell'Europa meridionale che esistette tra il 1297 e il 1861 quando venne legalmente sostituita dal Regno d'Italia.\nIl Regno di Sardegna fu creato in ottemperanza al trattato di Anagni da papa Bonifacio VIII con il nome di \"Regnum Sardiniae et Corsicae\" divenendo il 5 aprile 1297 una nazione costitutiva della Corona d'Aragona. Alla sua creazione per\u00f2 la Corsica si trovava in una situazione di sostanziale anarchia, mentre la Sardegna era suddivisa tra il Giudicato di Arborea, il libero comune di Sassari e tre stati signorili appartenenti ai della Gherardesca, ai Malaspina e ai Doria. A partire dal 1323 gli aragonesi iniziarono la conquista della Sardegna inglobandola completamente nel Regno di Sardegna e Corsica solo nel 1420 al termine della guerra sardo-catalana. Rinominato semplicemente Regno di Sardegna nel 1479 il regno rimase parte della Corona d'Aragona fino al 1516 quando in seguito all'unione dinastica con la Corona di Castiglia pass\u00f2 alla Corona di Spagna.\nNel 1700, con lo scoppio della guerra di successione spagnola il Regno di Sardegna fu conteso tra gli Asburgo e i Borbone fino al 1720 quando in seguito al trattato dell'Aia fu consegnato ai duchi Savoia. Con l'acquisizione del Regno di Sardegna i Savoia formarono una federazione composta dal principato di Piemonte, il Ducato di Savoia, la contea di Nizza e il Regno di Sardegna che grazie all'importanza del suo titolo diede il nome all'intera federazione. La federazione fin\u00ec il 3 dicembre 1847 quando gli stati federati furono riuniti sotto un unico regno, il Regno di Sardegna. Nel corso del Risorgimento la conquista della penisola italiana da parte del Regno di Sardegna provoc\u00f2 il 17 marzo 1861 la proclamazione del Regno d'Italia ponendo cos\u00ec fine alla storia del Regno di Sardegna.\nStoria.\nLa lunga durata della sua storia istituzionale e le varie fasi storiche attraversate fanno s\u00ec che comunemente la storiografia distingua tre diversi periodi in funzione dell'entit\u00e0 politica dominante: un periodo aragonese (1324-1479), uno spagnolo-imperiale (1479-1720) e uno sabaudo (1720-1861).\nIl \"Regnum Sardiniae\" fu creato per risolvere la crisi politica e diplomatica sorta tra la Corona d'Aragona e la dinastia capetingia d'Angi\u00f2, a seguito della Guerra del Vespro per il controllo della Sicilia. L'atto di infeudazione, datato 5 aprile 1297, affermava che il regno apparteneva alla Chiesa e veniva dato in perpetuo ai re della Corona di Aragona in cambio di un giuramento di vassallaggio e del pagamento di un censo annuo. \nDopo la sua creazione il regno fu conquistato territorialmente a partire dal 1324 con la guerra mossa dai sovrani Aragonesi contro i Pisani, in alleanza col Regno giudicale di Arborea.\nMariano IV, figlio di Ugone II, sovrano arborense, era quasi riuscito nello storico obiettivo di unificare l'isola sotto la propria bandiera e cacciare via gli Aragonesi. Mor\u00ec improvvisamente mentre mancava ancora la conquista delle citt\u00e0 di Alghero e Cagliari. Con la pace del 1388, Eleonora, sorella di Ugone III, e Giovanni I Cacciatore re d'Aragona, riportavano il giudicato di Arborea ai suo precedenti confini.\nLa conquista fu a lungo contrastata dalla resistenza sull'isola dello stesso Giudicato di Arborea e pot\u00e9 considerarsi parzialmente conclusa solo nel 1420, con l'acquisto dei rimanenti territori dall'ultimo Giudice per fiorini d'oro, nel 1448 con la conquista della citt\u00e0 di Castelsardo (allora \"Castel Doria\"). Fece parte della Corona di Aragona fino al 1713, anche dopo il matrimonio di Ferdinando II con Isabella di Castiglia, allorquando l'Aragona si leg\u00f2 sotto il profilo dinastico (ma non politico-amministrativo) prima alla Castiglia, poi - in epoca gi\u00e0 asburgica (a partire dal 1516) - anche alle altre entit\u00e0 statuali governate da tale Casa (Contea di Fiandra, Ducato di Milano, ecc.).\nNel 1713 subito dopo la guerra di successione spagnola, la Sardegna entr\u00f2 a far parte dei domini degli Asburgo d'Austria che lo cedettero, dopo un fallito tentativo di riconquista da parte della Spagna, a Vittorio Amedeo II (gi\u00e0 duca di Savoia), ricevendone in cambio il Regno di Sicilia (1720). Nel 1767-69 Carlo Emanuele III di Savoia sottrasse l'arcipelago della Maddalena al controllo genovese. Nel 1847 confluirono nel Regno tutti gli altri stati della Casa Reale sabauda con la cosiddetta fusione perfetta.\nCon il riordino dello Stato sardo e la conseguente scomparsa delle antiche istituzioni, l'isola divenne una regione di uno Stato pi\u00f9 ampio, non pi\u00f9 limitato alla sola isola come era stato fin dalla sua fondazione, ma \"unitario\", con un unico territorio doganale, un solo popolo, un unico parlamento ed un'unica legge costituzionale (lo Statuto Albertino), comprendente la Sardegna, la Savoia, il Nizzardo, la Liguria e il Piemonte (che ospitava la capitale Torino), conservando il nome di \"Regno di Sardegna\" ancora per qualche anno, finch\u00e9, una volta raggiunta l'Unit\u00e0 d'Italia, con la proclamazione del Regno d'Italia, cambi\u00f2 il proprio nome in Regno d'Italia.\nRegno di Sardegna aragonese.\nLa conquista aragonese dei territori sardi della Repubblica di Pisa.\nLa prima parte della storia del Regno di Sardegna \u00e8 caratterizzata dalla conquista aragonese della porzione dell'isola gi\u00e0 in mano a Pisa (corrispondente ai territori degli ex giudicati di Calari e Gallura) e dal lungo conflitto che oppose questo primo nucleo territoriale del nuovo Stato al regno giudicale di Arborea. Solo nel 1323 re Giacomo II di Aragona decise di intraprendere la conquista territoriale della Sardegna inviando sull'isola un'armata guidata dal figlio, l'Infante Alfonso, che sconfisse i Pisani sia nell'assedio di Villa di Chiesa (luglio 1323 - febbraio 1324) che nella battaglia di Lucocisterna (febbraio 1324).\nSpingevano in tal senso gli interessi commerciali catalani e, in parte, la necessit\u00e0 di dare alla nobilt\u00e0 catalana ed aragonese l'opportunit\u00e0 di conquistare terre e feudi. La politica catalana di quel periodo era infatti volta all'egemonia commerciale nel Mediterraneo, attraverso la strategica \"ruta de las islas\", (la via delle isole), che dalle Baleari avrebbe dovuto toccare appunto la Sardegna, quindi la Sicilia, Malta e Cipro. Controllare una simile via di mare avrebbe dovuto consentire al ceto mercantile barcellonese di acquisire una posizione dominante rispetto a Pisa, Genova e alla stessa Venezia. Effettivamente cos\u00ec avvenne: diverse famiglie catalane influenti come i Canelles svilupparono importanti traffici commerciali tra la Sardegna e l'Aragona, impostando nuovi rapporti economici nell'area del Mar Mediterraneo Occidentale.\nLa vita del nuovo regno fu per\u00f2 alquanto precaria. Sin dall'inizio, l'imposizione del regime feudale a popolazioni che non l'avevano mai sperimentato, unito allo spostamento drastico degli interessi economici e politici verso l'esterno dell'isola, provocarono malumori e forti resistenze sia nei villaggi a vocazione agricola che nei ceti artigiani e commerciali delle citt\u00e0. Ugone II di Arborea aveva giurato sottomissione vassallatica al re d'Aragona, calcolando di diventarne una sorta di luogotenente nei territori sottratti ai Pisani e contemporaneamente mantenendo i propri titoli sovrani nei possedimenti arborensi: in pratica una sorta di signoria, detenuta a vario titolo e giuridicamente non uniforme, sull'intera isola. Tuttavia per la Corona d'Aragona, detentrice ora anche di fatto della sovranit\u00e0 sul Regno di Sardegna, l'Arborea non era altro che una porzione del regno medesimo, affidata semplicemente ad un vassallo della corona. Da tale equivoco nasceranno fatali incomprensioni e persino procedimenti giurisdizionali contro la casata di Arborea.\nRivolta anti-aragonese dei Doria e guerre fra Giudicato di Arborea e Regno di Sardegna.\nNel 1347, mentre in Europa iniziava a diffondersi la terribile epidemia della Peste Nera, affrescata dal Boccaccio nel suo Decamerone, in Sardegna gli eventi precipitarono. I Doria, timorosi dell'egemonia aragonese che ne minacciava i possedimenti, decisero di passare all'azione scatenando la guerra e massacrando l'esercito dei regnicoli nella Battaglia di Aidu de Turdu.\nA causa della terribile pestilenza le azioni di guerra si fermarono, salvando momentaneamente i regnicoli dalla completa disfatta nel nord dell'isola, ma sei anni pi\u00f9 tardi, nel 1353, con delibera della Corona de Logu, scese in campo a fianco dei Doria il nuovo sovrano di Arborea Mariano IV. Questa decisione, da parte di chi era considerato nient'altro che un vassallo della corona aragonese, venne ritenuta un tradimento. Le sorti per il giovane Regno di Sardegna volsero rapidamente al peggio, anche per la ribellione generalizzata delle popolazioni sottomesse. Nel 1353 lo stesso re d'Aragona e di Sardegna, Pietro IV il Cerimonioso, dovette allestire una grande spedizione sull'isola, ponendosi di persona al suo comando. Ottenuta una tregua dai Doria e da Mariano IV (che uscirono politicamente rafforzati dalla vicenda), Pietro IV si impossess\u00f2 di Alghero, cacciandone la popolazione sarda e i commercianti genovesi che vi risiedevano e ripopolandola con famiglie catalane e valenzane, quindi stipul\u00f2 un trattato di pace con i contendenti (a Sanluri) e, arrivato a Castel di Calari, riun\u00ec per la prima volta le \"cortes\" del regno, il parlamento in cui sedevano i rappresentanti della nobilt\u00e0, del clero e delle citt\u00e0 del Regno di Sardegna (1355). Ma era inevitabile, data la situazione dell'isola, che le ostilit\u00e0 riprendessero. Non erano passati dieci anni che, nonostante l'imperversare della peste, l'Arborea scese di nuovo in guerra contro il Regno di Sardegna (1364). Lo scontro assunse presto una connotazione nazionalista, contrapponendo Sardi e Catalani, in un conflitto che per durata, durezza e crudelt\u00e0 non ebbe nulla da invidiare alla contemporanea guerra dei cent'anni tra Regno di Francia e Regno d'Inghilterra. Per lunghi anni (a parte una parentesi tra 1388 e 1390) il Regno di Sardegna fu ridotto alle due citt\u00e0 di Alghero e Cagliari e a poche piazzeforti assediate. \nSotto il re Martino il Vecchio, i Catalani ottennero la vittoria decisiva il 30 giugno 1409 nella battaglia di Sanluri, e di l\u00ec a poco conquistarono Oristano, riducendo cos\u00ec il territorio giudicale a Sassari e al suo circondario; infine, nel 1420 ottennero dall'ultimo sovrano arborense, Guglielmo III di Narbona, la cessione di quanto rimaneva dell'antico regno giudicale, al prezzo di 100.000 fiorini d'oro. L'anno successivo a Cagliari si poteva riunire di nuovo il parlamento delle Cortes, che da quel momento si denomineranno \"Stamenti\". Tale organo di rappresentanza istituzionale continu\u00f2 a funzionare di fatto fino alla fine del XVIII secolo, venendo abolito di diritto nel 1847, insieme alle altre istituzioni del regno. Bench\u00e9 il Regno di Sardegna continuasse a far parte della Corona aragonese, nel corso del XV secolo l'assetto istituzionale iberico sub\u00ec un'evoluzione decisiva, nella quale fu coinvolto anche il regno sardo.\nNel 1409, in occasione della sconfitta decisiva del regno d'Arborea nella Battaglia di Sanluri, il regno d'Aragona perse l'erede al trono nonch\u00e9 re di Sicilia Martino il Giovane. L'anno successivo mor\u00ec senza altri eredi suo padre, Martino il Vecchio: si estingueva cos\u00ec la casata dei conti-re di Barcellona, a lungo detentrice della Corona aragonese. La successione al trono fu problematica. Alla fine, dopo due anni di conflitti, si impose la casata castigliana dei Trast\u00e1mara. Da quel momento la componente catalana della Corona aragonese pass\u00f2 sempre pi\u00f9 in secondo piano, con notevoli conseguenza sul piano economico, politico e culturale. Tale situazione avrebbe scatenato periodiche rimostranze da parte dei Catalani ed anche vere e proprie ribellioni. Dopo la definitiva uscita di scena del regno di Arborea nel 1420, in Sardegna rimanevano alcuni centri di resistenza anti-aragonese.\nNel 1448 venne conquistata l'ultima roccaforte dei Doria rimasta sull'isola, \"Castelgenovese\" (l'attuale Castelsardo), cui venne dunque mutato il nome in \"Castelaragonese\". Negli stessi anni, sulle montagne del Gennargentu furono represse le ultime resistenze sarde. L'isola fu suddivisa in feudi, assegnati a coloro che avevano contribuito alla vittoriosa conquista.\nIl Regno di Sardegna sotto i Re Cattolici e gli Asburgo di Spagna.\nAlla fallita rivolta e mancata successione nobiliare di Leonardo de Alagon, ultimo marchese di Oristano, segu\u00ec anche il tramonto di una politica autonoma della Corona aragonese a seguito dell'unione dinastica con il Regno di Castiglia. Alla morte di Giovanni II d'Aragona, nel 1479, gli succedette il figlio Ferdinando II, sposatosi dieci anni prima con Isabella, regina di Castiglia. L'unione dinastica dei due Stati non diede un avvio formale all'unificazione territoriale della Spagna, tuttavia la Corona d'Aragona, e con essa il Regno di Sardegna che ne continu\u00f2 a far parte, fu da allora coinvolta nella politica di potenza prima dei \"Re Cattolici\", poi degli Asburgo di Spagna.\nLa Corona d'Aragona e gli Stati che la formavano, fra cui il Regno di Sardegna, furono massicciamente ispanizzati a tutti i livelli; nella lingua (il castigliano), nella cultura, nelle mode, in quel senso di appartenenza ad un'organizzazione politica, l'impero spagnolo, forse la pi\u00f9 potente apparsa nel mondo fino ad allora, a cui appartenevano numerosi popoli, diversi fra loro, e situati in ogni angolo del mondo, dall'Europa mediterranea a quella centrale, dalle Americhe alle Filippine, dalle colonie portoghesi in Brasile, Africa e in India alle Isole Marianne. Un sentimento di appartenenza cui anche la classe dirigente sarda ader\u00ec pienamente, anche con incarichi politici di alto prestigio, come con Vicente Bacallar y Sanna, e culturali di buon livello per \"una piccola provincia di un grande impero\". I sardi condivisero pienamente, nel bene e nel male, le scelte politiche e gli interessi economici del Regno \"delle Spagne\", come si diceva allora, roccaforte del potere asburgico in Europa, seguendone la parabola storica dal periodo di massimo splendore e di egemonia europea e mondiale (XVI secolo) al declino finale (seconda met\u00e0 del XVII secolo).\nNel corso del XVI secolo, alle incursioni dei corsari barbareschi e turchi si aggiunsero per l'isola la minaccia delle potenze europee rivali della Spagna (prima la Francia, poi l'Inghilterra). Lo stato di belligeranza quasi continuo richiese un certo dispendio di risorse e di uomini. Sotto Carlo V d'Asburgo e soprattutto sotto suo figlio Filippo II, i litorali sardi vennero dotati di una fitta rete di torri costiere come prima misura di difesa. Tuttavia, tali misure non furono mai sufficienti ad assicurare una decisiva difesa dalle incursioni nemiche.\nDal punto di vista culturale, continu\u00f2 il progressivo e profondo processo di ispanizzazione di tutte le strutture amministrative e sociali dell'isola. Il tribunale dell'Inquisizione spagnola (con sede a Sassari) perseguit\u00f2 tanto le espressioni di pensiero eterodosso delle classi dominanti (famoso il processo e la condanna al rogo del giurista cagliaritano Sigismondo Arquer, nel 1561), quanto le manifestazioni della religiosit\u00e0 e delle tradizioni popolari (una cui porzione molto ampia era retaggio di culti e conoscenza mistico-mediche antichissime). A tale opera repressiva fece da contraltare la nuova evangelizzazione compiuta nelle campagne e nelle zone interne dai Gesuiti i quali, attenti alle usanze e alle lingue locali, ridisegneranno - salvaguardandole - celebrazioni, feste e pratiche liturgiche di matrice chiaramente pre-cristiana sopravvissute fino allora (e da allora fino ai nostri giorni). Sempre ai padri Gesuiti si deve l'erezione di collegi nelle principali citt\u00e0 dell'isola; da quelli di Sassari e Cagliari si sarebbero sviluppate, nei primi decenni del XVII secolo, le due universit\u00e0 sarde di Sassari e Cagliari. Nel 1566 venne fondata inoltre a Cagliari la prima tipografia del regno ad opera di Nicol\u00f2 Canelles, favorendo il progresso culturale nell'intera isola.\nIl sistema feudale, specie nel corso del XVII secolo, fu in parte temperato dal regime pattizio che molte comunit\u00e0 riuscirono ad imporre ai rappresentanti in loco del signore riguardo all'imposizione fiscale e all'amministrazione della giustizia, altrimenti esposte all'arbitrio del barone e degli appaltatori delle rendite. La fiscalit\u00e0 feudale rimase comunque gravosa e spesso insostenibile, specie per l'estrema variabilit\u00e0 dei raccolti. Periodicamente, recrudescenze della peste afflissero la Sardegna (cos\u00ec come il resto dell'Europa durante l'Antico Regime): tristemente memorabile rimase quella del 1652. La seconda met\u00e0 del XVII secolo fu un periodo di crisi economica, culturale e politica. L'aristocrazia sarda, di origini catalane, si divise in fazioni: una filo-governativa pi\u00f9 conservatrice, una seconda guidata da Agostino di Castelv\u00ec, marchese di Laconi e \"primavoce\" dello Stamento militare, desiderosa di maggiore autonomia politica. Nel 1668 tali dissidi portarono alla negazione da parte del Parlamento della tassa del \"donativo\", evento inedito e potenzialmente eversivo. Poche settimane dopo, il marchese di Laconi, capo riconosciuto della fazione anti-governativa che aveva avanzato la richiesta di assegnazione delle cariche in via esclusiva ai nativi dell'Isola, venne ucciso a tradimento.\nUn mese pi\u00f9 tardi, a subire la stessa sorte per le strade del Castello di Cagliari fu nientemeno che il vicer\u00e9 in persona, Manuel de los Cobos y Luna, marchese di Camarassa. Tale susseguirsi di eventi suscit\u00f2 grande scandalo a Madrid e il sospetto che in Sardegna si preparasse una rivolta generalizzata, cos\u00ec come era accaduto in Catalogna meno di trent'anni prima. La repressione fu severissima; tuttavia la popolazione rimase sostanzialmente estranea a tali eventi. Nel 1698 si concluse l'ultima sessione deliberativa del parlamento sardo. Perch\u00e9 gli Stamenti tornino a radunarsi, autoconvocandosi, bisogner\u00e0 attendere il 1793, in circostanze eccezionali. Alla morte dell'ultimo erede degli Asburgo di Spagna, si apr\u00ec la difficile successione al trono iberico, conteso dai Borbone di Luigi XIV di Francia e gli Asburgo d'Austria, con gli altri stati europei schierati con l'uno o con l'altro pretendente. Ne consegu\u00ec il sanguinoso conflitto conosciuto come la Guerra di successione spagnola.\nIl Regno di Sardegna agli Asburgo d'Austria.\nLa Guerra di successione spagnola ebbe le dimensioni di una vera e propria guerra mondiale, coinvolgendo tutte le potenze europee e i rispettivi imperi coloniali; nell'agosto del 1708, durante il conflitto, una flotta anglo-olandese inviata da Carlo d'Austria assedi\u00f2 Cagliari mettendo cos\u00ec fine dopo quasi quattro secoli alla dominazione iberica. Dopo una prima conclusione, regolata dalla pace di Utrecht e dal trattato di Rastatt, il Regno di Sardegna entr\u00f2 in possesso degli Asburgo d'Austria che tennero l'isola per quattro anni.\nNel 1717, tuttavia, un corpo di spedizione spagnolo, inviato dal cardinal Alberoni, potente ministro iberico, occup\u00f2 di nuovo l'isola, cacciandone i funzionari asburgici. Fu solo una parentesi breve, che serv\u00ec solo a rinfocolare i due partiti filo-austriaco e filo-spagnolo in cui era divisa la classe dominante sarda.\nRegno di Sardegna sabaudo.\nIn seguito alla pace di Utrecht, Vittorio Amedeo II, duca di Savoia, era divenuto nel 1713 re di Sicilia. Tra il 1718 e il 1720, con le trattative diplomatiche di Londra e dell'Aia, dovette cedere il Regno di Sicilia all'Impero e accettare al suo posto il Regno di Sardegna. Il sovrano sabaudo divenne cos\u00ec il re di Sardegna.\nIl Regno di Sardegna si aggiungeva cos\u00ec ai domini di Casa Savoia, dinastia sovrana dal X secolo, che all'iniziale nucleo della Contea di Savoia - divenuta ducato nel 1416 - aveva aggiunto il Principato del Piemonte nel 1418, la contea di Asti nel 1531, il Marchesato di Saluzzo nel 1601, il Monferrato, parte nel 1630 e parte nel 1713, e ampie parti della Lombardia occidentale sempre nel 1713.\nPer i Savoia, che almeno dal ducato di Carlo II (1505-1553) avevano progressivamente spostato il proprio baricentro nei domini italiani, l'annessione della Sardegna fu il frutto d'una sconfitta sia militare sia diplomatica, che aveva rivelato la debolezza della politica estera sabauda dopo la morte della regina Anna d'Inghilterra e il conseguente allentarsi dell'appoggio inglese. Lo scambio fra Sicilia e Sardegna era diseguale sia dal punto di vista economico sia da quello politico. Il prestigio del Regno di Sicilia, uno dei pi\u00f9 antichi d'Europa, non era paragonabile a quello di un periferico stato iberico come quello di Sardegna; il Regno di Sicilia, per esempio, era uno dei soli quattro regni in Europa per cui fosse prevista una cerimonia d'incoronazione all'interno della quale era anche un'unzione con olio consacrato. Vittorio Amedeo II aveva quindi deciso di recarsi a Palermo per tale cerimonia ed egli e la sua corte si erano fermati a Palermo per circa un anno.\nAl contrario, nel 1720 a Torino si ragion\u00f2 a lungo se il re dovesse recarsi a Cagliari e procedere a una nuova incoronazione. Tuttavia la mancanza di una tradizione in merito avrebbe costretto il sovrano a inventarsene una nuova. Per una dinastia che aveva la sua stella polare nell'antichit\u00e0 e nella tradizione si trattava di un'opzione non considerabile. Il sovrano, quindi, rinunci\u00f2 a tale possibilit\u00e0 e non si rec\u00f2 in Sardegna, inviandovi da allora un Vicer\u00e8 nella funzione di governatore.\nSebbene il Regno di Sardegna avesse un valore minore rispetto a quello siciliano, i Savoia pensarono, contrariamente a quanto accaduto in Sicilia dove incontrarono una forte opposizione della ricca e potente nobilt\u00e0 locale, di potersi avvantaggiare della povera e debole nobilt\u00e0 sarda, inserendola con maggior facilit\u00e0 rispetto a quella siciliana nel proprio sistema degli onori. \nCarlo Emanuele III nel 1732 volle inserire fra i propri \u00abgentiluomini di camera\u00bb alcuni nobili sardi, come don Dalmazzo Sanjust, Marchese di Laconi, e don Felice Nin, Conte del Castillo. La cooptazione della classe dominante sarda nel sistema di potere sabaudo fu una costante, destinata ad accrescersi viepi\u00f9 sino al Risorgimento. In questo senso, \u00e8 importante notare come almeno dagli anni quaranta, poi, diverse famiglie della nobilt\u00e0 sarda iniziarono a mandare i propri figli a studiare all'Accademia Reale di Torino, ponendo cos\u00ec le basi per le loro carriere a corte. \u00c8 il caso, per esempio, dei Pes di Villamarina, una delle famiglie nobili sarde pi\u00f9 legate a Casa Savoia. Va notato, inoltre, che anche diversi funzionari sardi furono chiamati a far parte di magistrature nazionali, come l'avvocato cagliaritano Vincenzo Mellonda (m. 1747), che Vittorio Amedeo II volle prima docente all'Universit\u00e0 di Torino e poi nel 1730 nomin\u00f2 secondo presidente del Senato di Piemonte. Quando i Savoia, costretti dall'irruenza napoleonica, si trasferirono a Cagliari alla fine del Settecento, poterono cos\u00ec contare su un rapporto con le aristocrazie dell'isola, decisamente mutato rispetto a un settantennio prima.\nInoltre la Sardegna era pi\u00f9 facilmente gestibile e difendibile rispetto alla pi\u00f9 lontana Sicilia. Il che aiuta anche a capire i lavori di fortificazione posti in essere dai Savoia nelle principali citt\u00e0, a partire da Cagliari sin dai tempi del suo primo vicer\u00e9 Pallavicino.\nNon va trascurato, comunque, che a lungo i rapporti fra sardi e piemontesi furono improntati ad una forte diffidenza. Grandi erano le differenze fra le culture delle due popolazioni e dei rispettivi ceti dirigenti. Si tratta d'un tema delicato, che ha segnato a lungo la storiografia. Tuttavia, non va dimenticato che in generale il governo e le aristocrazie sabaude, dopo la lunga preponderanza francese, erano ormai molto lontane dalla cultura spagnola. Problemi analoghi a quelli avuti con i sudditi sardi si ebbero, infatti, anche con quelle citt\u00e0 della Lombardia passate sotto il controllo sabaudo, come Alessandria e Novara. I ceti dirigenti di tali citt\u00e0 erano abituati da secoli a confrontarsi con un potere lontano, che lasciava loro sostanziale mano libera sul governo locale, in cambio di tributi e servizi militari. Niente di pi\u00f9 lontano dalla politica sabauda, che stava costruendo uno Stato moderno di tipo francese, in cui ai ceti dirigenti locali erano lasciati ben pochi poteri e, comunque, sempre sotto il controllo del governo centrale. L'incomprensione fra sardi e piemontesi era prima di tutto un problema di cultura politica. In quest'ottica, risultano anche pi\u00f9 comprensibili frasi aspre come, per esempio, quelle scritte dal vicer\u00e9 Pallavicino nel 1723 al ministro Mellar\u00e9de: \u00abcome regola certa occorre non fidarsi mai dei sardi, i quali promettono meraviglie e non mantengono mai la parola\u00bb\nBench\u00e9 dal 1720 entrasse nell'uso corrente definire i Regi Stati come Regno di Sardegna, si trattava solo di una sorta di metonimia. Da un punto di vista formale, infatti, tutti gli Stati erano sullo stesso piano e se una gerarchia fra di loro esisteva, era determinata \"in primis\" dall'anzianit\u00e0 di possesso da parte della dinastia e, poi, dal titolo dello Stato (un marchesato, per esempio, precedeva un comitato). \nDal 1720 il titolo di re di Sardegna divenne certo quello pi\u00f9 importante detenuto dai sovrani sabaudi, ma ci\u00f2 non significava che l'isola cui esso era 'appoggiato' divenisse la parte principale dei Regi Stati. Anzi, se Vittorio Amedeo II non volle recarsi in Sardegna per farvisi incoronare re, sino al 1798 nessun sovrano sabaudo ritenne di visitare il territorio del Regno. Fu solo la perdita dei Regi Stati di Terraferma, in seguito alla sconfitta nella guerra contro la Francia rivoluzionaria, a determinare l'arrivo in Sardegna di Carlo Emanuele IV. Allo stesso modo, la sede della corte rest\u00f2 stabilmente Torino (e la rete di residenze che la circondava, in cui la corte trascorreva anche sette/otto mesi all'anno), ma nessun sovrano da Vittorio Amedeo II a Vittorio Amedeo III pens\u00f2 mai di portarla in Sardegna. Cagliari era la capitale del Regno di Sardegna, esattamente come Chamb\u00e9ry lo era del Ducato di Savoia e Torino del Principato di Piemonte, ma non era la capitale di tutti i Regi Stati: questa era l\u00e0 ove si trovavano il re, la corte e i ministeri. E questi restarono sempre a Torino.\nA determinare, poi, una certa diffidenza nell'impegno di Vittorio Amedeo II e di Carlo Emanuele III verso la Sardegna, fu il timore che nuovi conflitti in cui gli Stati sabaudi si fossero impegnati determinassero la perdita dell'isola o il suo scambio con altri territori. Dopo aver investito tanti soldi in Sicilia ed averla persa cos\u00ec inopinatamente, il timore di ripetere l'esperienza, era forte. Fu solo dopo il 1748 e la fine delle Guerre di successione che, con l'inizio di una cinquantennale fase di pace, il governo di Torino decise di provvedere ad un serio processo di riforme nel Regno.\nCi\u00f2 non vuol dire, peraltro, che negli anni precedenti i vicer\u00e9 sabaudi non avessero sviluppato - d'intesa con le Segreterie di Stato torinesi - una politica riformatrice, come mostrano, per esempio, recenti ricerche sul vicer\u00e9 Ercole Roero di Cortanze (vicer\u00e9 dal 1727 al 1731), il cui operato fu centrale nel limitare gli abusi del clero, grazie anche all'appoggio dell'arcivescovo di Cagliari, Raulo Costanzo Falletti di Barolo (arcivescovo dal 1727 al 1748): entrambi provenienti dalle fila della nobilt\u00e0 astigiana. Negli stessi anni, il gesuita Antonio Falletti di Barolo svilupp\u00f2 una politica volta a fare dell'italiano la sola lingua ufficiale dell'isola, anche se sino alla fine del Settecento questa rest\u00f2 per lo pi\u00f9 il castigliano assieme al sardo; l'italiano fu comunque introdotto in Sardegna nel 1760 per volont\u00e0 regia, a scapito delle lingue iberiche e locali.\nLa stessa politica di controllo dell'ordine pubblico e repressione del brigantaggio attuata dal marchese Carlo San Martino di Rivarolo (vicer\u00e9 dal 1735 al 1739) pu\u00f2 esser letta oggi con un'interpretazione meno critica di quella offerta da una parte della storiografia ottocentesca.\nLe istanze riformiste, innestate nella tradizione regalista-giurisdizionalista piemontese di ascendenza gallicana, che furono proprie del regno di Vittorio Amedeo II, non persero efficacia nemmeno durante il regno del suo successore Carlo Emanuele III. Tra il 1759 e il 1773, venne creato ministro per gli Affari di Sardegna Giovanni Battista Lorenzo Bogino, vero primo ministro dei Regi Stati, il quale attu\u00f2 nell'isola una vasta politica di riforme (l'istituzione dei Monti granatici, la riforma delle Universit\u00e0 di Cagliari e Sassari, una vasta legislazione in materia di giurisdizionalismo), che ebbero un'indubbia importanza nello sviluppo dell'isola.\nCerto, la borghesia nascente e il mondo produttivo restava vincolato alle rigide disposizioni accentratrici del fisco e delle dogane. Il popolo delle campagne e i lavoratori pi\u00f9 umili nelle citt\u00e0 - ossia la maggioranza della popolazione - subivano sia il regime fiscale feudale, sia il controllo del governo. La durezza del sistema giudiziario e carcerario sabaudo costituirono un elemento di forte malcontento, rimanendo a lungo nell'immaginario collettivo.\nTentata invasione francese della Sardegna e moti rivoluzionari sardi.\nAllorch\u00e9 la Francia rivoluzionaria, le cui idee democratiche ed emancipatrici erano ormai trapelate sull'isola, tent\u00f2 di occupare militarmente la Sardegna nell'inerzia del vicer\u00e9 piemontese, fu il Parlamento a radunarsi, raccogliere fondi e uomini e opporre una milizia sarda al tentativo di sbarco francese. Le circostanze favorirono un'imprevedibile vittoria dei Sardi e l'evento fece crescere la delusione verso il governo.\nIl 28 aprile del 1794 furono cacciati il vicer\u00e9 e tutti i funzionari piemontesi e stranieri dall'isola. Il parlamento e la \"Reale Udienza\" presero il controllo della situazione e governarono l'isola per alcuni mesi, fino alla nomina del nuovo vicer\u00e9. Nonostante ci\u00f2, ormai i problemi irrisolti emergevano prepotentemente. Le citt\u00e0 erano incontrollabili, le campagne in rivolta. L'inviato governativo a Sassari Giovanni Maria Angioy, postosi a capo della ribellione, marci\u00f2 verso Cagliari con l'intenzione di prendere il potere, abolire il regime feudale e proclamare la repubblica sarda. Aristocrazia e clero, insieme ad una parte cospicua della borghesia, abbandonarono ogni velleit\u00e0 riformatrice e nel 1796, con l'aiuto militare piemontese (di nuovo cospicuo dopo l'armistizio di Cherasco), bloccarono il tentativo rivoluzionario. L'Angioy dovette riparare in Francia, morendovi esule e in miseria di l\u00ec a qualche anno. Altri tentativi rivoluzionari, negli anni successivi (1802 e 1812), furono soffocati nel sangue. \nOccupazione francese del Piemonte e trasferimento dei Savoia a Cagliari.\nNel 1799, dopo che le armate napoleoniche si erano impossessate dell'Italia settentrionale, Carlo Emanuele IV e un'ampia parte della sua corte dovettero riparare a Cagliari. Qui essi restarono per qualche mese, trasferendosi poi di nuovo nella penisola, dopo aver nominato Carlo Felice vicer\u00e9 dell'isola. Vittorio Emanuele I vi fece ritorno nel 1806. Il soggiorno della famiglia reale in Sardegna dur\u00f2 fino al 1814 per Vittorio Emanuele I, sino al 1815 per la moglie Maria Teresa d'Asburgo Este e le loro figlie, sino al 1816 per Carlo Felice e sua moglie Maria Cristina di Borbone Napoli.\nI reali a Cagliari si stabilirono nel palazzo regio, edificio risalente al XIV secolo situato nel quartiere di Castello, gi\u00e0 residenza dei vicer\u00e8 di Sardegna dal 1337 fino al 1847\nLe spese di mantenimento della corte e dei funzionari statali gravarono certo sulla casse del regno, ma, nello stesso tempo, la trasformazione in palazzo regio del palazzo vice-regio e lo stabilirsi di una corte ebbe conseguenze importanti per lo sviluppo dell'isola. Per la prima volta si assistette allo nascita di artisti di corte sardi, che la Corona invi\u00f2 a formarsi sul continente (in particolare a Roma). Inoltre la nobilt\u00e0 e la borghesia sarda ebbero modo di stabilire rapporti assai stretti con i vari esponenti di Casa Savoia e alla Restaurazione ottennero a Torino incarichi che sarebbero stati impensabili nel corso dei decenni precedenti.\nLa Restaurazione e le riforme.\nCon la fine dell'epopea napoleonica e il Congresso di Vienna, i Savoia, rientrati a Torino, ottennero la Repubblica di Genova, senza un plebiscito che sancisse tale annessione. Gli interessi della casa regnante erano sempre pi\u00f9 rivolti alla Lombardia e all'Italia settentrionale, ma ancora senza collegamenti con le nascenti richieste di liberazione e di unit\u00e0 nazionale italiana. Bench\u00e9 avversa a qualsiasi innovazione radicale delle istituzioni, nel periodo della Restaurazione la casa regnante promosse un certo rinnovamento legislativo. Nel 1820 in Sardegna venne emanato dal re Vittorio Emanuele I un editto che consentiva a chiunque di diventare proprietario di un pezzo di terra che fosse riuscito a cingere: era il cosiddetto \"Editto delle Chiudende\". Nel 1827 il re Carlo Felice estese alla Sardegna il nuovo codice civile, abrogando cos\u00ec l'antica \"Carta de Logu\", legge di riferimento generale per tutta l'isola sin dai tempi di Eleonora d'Arborea, mantenuta in vigore da Catalani e Spagnoli. Tra il 1836 e il 1838, il re Carlo Alberto infine abol\u00ec il sistema feudale.\n Col ricavato, molte famiglie aristocratiche poterono addirittura ricomprare in propriet\u00e0 piena una larga parte dei terreni feudali. Questa serie di misure legislative, apparentemente volta a favorire il progresso economico dell'agricoltura e quindi dell'intera economia sarda, si rivel\u00f2 in buona parte controproducente, perch\u00e9 le nuove propriet\u00e0 fondiarie, non pi\u00f9 destinate agli usi comunitari, furono destinate all'affitto per il pascolo, meno costoso e pi\u00f9 remunerativo della messa a coltura, favorendo la rendita passiva rispetto alle attivit\u00e0 produttive. Mentre sui possedimenti sabaudi del continente si avviava il decisivo processo di modernizzazione, in Sardegna crescevano gli squilibri sociali ed economici e le risorse dell'isola (miniere, legname, saline, produzione lattiero-casearia) venivano appaltate e date in concessione per lo pi\u00f9 a stranieri, in un ciclo economico di stampo coloniale. La situazione sarda rimase dunque stagnante, con periodiche ribellioni popolari e alimento dell'atavico banditismo.\nIl processo di riforma si concluse nel 1847, su pressione della borghesia sassarese e cagliaritana, con la concessione da parte del re Carlo Alberto dell'Unione o Fusione Perfetta con gli stati di Terraferma. La Sardegna perse ogni forma residuale di sovranit\u00e0 e di autonomia statuale; Claudio Gabriele de Launay fu l'ultimo vicer\u00e8 dell'isola e questa conflu\u00ec in uno Stato pi\u00f9 grande, il cui baricentro risultava sul continente. L'obiettivo degli unionisti sardi, a detta di Pietro Martini, era il \u00abtrapiantamento in Sardegna, senza riserve ed ostacoli, della civilt\u00e0 e coltura continentale, la formazione d\u2019una sola famiglia civile sotto un solo Padre meglio che Re, il Grande Carlo Alberto\u00bb; purtuttavia, l'Unione Perfetta non apport\u00f2 i vantaggi auspicati all'isola, dal punto di vista economico, politico, sociale e culturale. Tale esito, ben chiaro sin dai primi anni dopo l'avvenuta fusione istituzionale, diede adito alla cosiddetta \"Questione Sarda\" con la prima stagione del pensiero autonomista sardo (Giorgio Asproni, Giovanni Battista Tuveri, ecc.). Ad ogni modo, durante l'intero periodo di governo Sabaudo (1720-1861), la popolazione della Sardegna crebbe dai 312.000 del 1728 ai 609.000 del 1861, con un incremento del 95%.\nIl Risorgimento italiano e la fine formale del Regno di Sardegna.\nSin dai primi anni dopo la Restaurazione, nella penisola italiana le borghesie liberali e gran parte del ceto intellettuale dei vari stati italici cominciarono a coltivare progetti politici di unificazione nazionale, alimentati dalla crescente presa delle idee romantiche.\nIntorno alla met\u00e0 del secolo, a partire dal 1848, anno di rivoluzioni in tutta Europa, si avvi\u00f2 concretamente con la prima guerra di indipendenza il processo di unificazione territoriale della Penisola.\nA capo del processo politico cos\u00ec avviato era appunto il Regno di Sardegna guidato dai Savoia. Nel medesimo 1848 Carlo Alberto concesse lo Statuto, prima costituzione del regno, rimasta formalmente in vigore fino al 1948, data di promulgazione dell'attuale Costituzione della repubblicana italiana.\nTra il 1859 (seconda guerra di indipendenza) e il 1861 (dopo la spedizione garibaldina dei Mille, 1860), l'Italia raggiunse l'unit\u00e0 sotto le insegne del regno sabaudo, con la conseguente scomparsa degli altri stati.\nIl 17 marzo 1861 il XXIV re di Sardegna, Vittorio Emanuele II, proclam\u00f2 la nascita del Regno d'Italia.\nLa legislazione.\nI codici sabaudi, ad eccezione del codice civile, furono provvisoriamente estesi a tutta l'Italia dopo l'unit\u00e0 d'Italia. Il codice civile del 1865 e il codice di commercio del 1882 (che subentrava a quello del 1865) furono sostituiti da un unico codice, il codice civile del 1942. Il codice penale del 1889 fu sostituito dal codice penale del 1930."}
{"id": "1427781", "revid": "1318658", "url": "https://it.wikipedia.org/wiki?curid=1427781", "title": "Libro Rosso Unesco delle lingue in pericolo", "text": "Il Libro rosso delle lingue in pericolo (\"Red Book of Endangered Languages\") era una pubblicazione dell'UNESCO che conteneva una lista delle lingue del mondo a maggior rischio d'estinzione. \u00c8 stato sostituito dall'Atlante delle lingue del mondo in pericolo (\"Atlas of the World\u2019s Languages in Danger\").\nNel 1992 in Qu\u00e9bec il Congresso Internazionale dei Linguisti (CIL) ha discusso sull'argomento delle lingue in pericolo, concludendo con la formazione del Comitato sulle Lingue in Pericolo, che nello stesso anno ha tenuto a Parigi un incontro internazionale per esporre il problema al mondo e cominciare le proprie attivit\u00e0. Tale incontro \u00e8 stato considerato abbastanza importante da finire sotto l'egida dell'UNESCO.\nSotto sprone di Stephen Wurm il comitato ha deciso di creare un centro di ricerca, l'Internazional Clearing House for Endangered Languages (ICHEL) e di pubblicare il Libro rosso dell'UNESCO delle lingue in pericolo, fondato sui dati che aveva fino ad allora raccolto. Shigeru Tsuchida ha dato inizio al centro di ricerca, che ha iniziato i suoi lavori nel 1994 all'Universit\u00e0 Imperiale di Tokyo sotto la direzione di Tasaka Tsunoda.\nNel frattempo, nel 1993, le prime relazioni sulle lingue in pericolo erano stati gi\u00e0 raccolti e sottoposti da esperti regionali alla visione dell'UNESCO. Nel 1994 ritornarono all'ICHEL, che cre\u00f2 un sito internet, regolarmente aggiornato.\nNel febbraio 2009 l'UNESCO lanci\u00f2 un'edizione online dell'Atlante delle lingue in pericolo che copre tutto il mondo, contiene pi\u00f9 informazione delle precedenti edizioni stampate e offre la possibilit\u00e0 agli utilizzatori di fornire \"feedback\" online, in modo da tenerlo costantemente aggiornato."}
{"id": "1427782", "revid": "339392", "url": "https://it.wikipedia.org/wiki?curid=1427782", "title": "Red Book on Endangered Languages", "text": ""}
{"id": "1427783", "revid": "167080", "url": "https://it.wikipedia.org/wiki?curid=1427783", "title": "Persephone", "text": ""}
{"id": "1427785", "revid": "212348", "url": "https://it.wikipedia.org/wiki?curid=1427785", "title": "Cherilo (tragico)", "text": "Biografia.\nDi lui si hanno scarse notizie. Fu attivo tra il VI e il V secolo a.C.; la sua prima rappresentazione risale alla 64\u00aa Olimpiade, ossia a un anno tra il 523 a.C. e il 520 a.C. Partecip\u00f2 ad un agone tragico con Eschilo e Pratina durante la 70\u00aa Olimpiade (tra il 499 a.C. e il 496 a.C.). Si tratta del pi\u00f9 antico agone tragico sul quale ci sono giunte notizie: \u00e8 ricordato per il crollo delle impalcature che ospitavano gli spettatori.\nL'anonima \"Vita di Sofocle\" menziona anche un agone nel quale il tragico sarebbe stato in competizione con Sofocle, ma si tratta di un evento cronologicamente improbabile se non impossibile.\nOpere.\nSecondo il lessico Suda Cherilo avrebbe scritto centosessanta drammi e riportato tredici vittorie; avrebbe inoltre apportato innovazioni nel campo delle maschere e dei costumi di scena. Conosciamo un solo titolo, trasmesso da Pausania, \"Alope\", opera nella quale la protagonista, appunto Alope, generava Ippotoonte con il dio Poseidone.\nSecondo un verso anonimo Cherilo sarebbe eccelso in particolare nei drammi satireschi. "}
{"id": "1427786", "revid": "1851848", "url": "https://it.wikipedia.org/wiki?curid=1427786", "title": "Jimmy Johnson", "text": "Johnson crebbe in una famiglia di musicisti: erano suoi fratelli il cantante Syl Johnson e il bassista Mac Thompson.\nNel 1950 si trasfer\u00ec a Chicago con la famiglia. Inizialmente la musica era per lui solo un hobby (di mestiere faceva il saldatore). Fu nel 1959 che finalmente intraprese la carriera del musicista."}
{"id": "1427791", "revid": "15756", "url": "https://it.wikipedia.org/wiki?curid=1427791", "title": "Ettore Sordini", "text": "Biografia.\nHa vissuto gli ultimi anni nelle Marche, a Cagli, patria del padre Giuseppe, che fu prima tromba al Teatro alla Scala di Milano con il maestro Arturo Toscanini.\nGli anni di Milano (dove nasce nel 1934) segnano in maniera indelebile la formazione di Sordini che studia all'Accademia di Brera. Sotto la guida di Arturo Malerba, scultore capo della Veneranda Fabbrica del Duomo, studia, disegna e scolpisce fino ai primi anni Cinquanta. Pi\u00f9 tardi far\u00e0 esperienza di pittura con A. Barchi, pittore eclettico di grande mestiere. Conosce Roberto Crippa, Cesare Peverelli, Lucio Fontana e ne diviene amico, collaboratore e discepolo. Frequentando l\"atelier\" di Cesare Peverelli, \"quei brividi del pennello rimarranno per sempre nel bagaglio della sua arte\", come scrive, dalle colonne del Corriere della Sera, Giorgio Cortenova, con l'articolo intitolato \"Un milanese fra i miti del '900\" (28 febbraio 2010). Nell'iter formativo va aggiunto il successivo lungo sodalizio romano con Giulio Turcato.\nArtista precoce, esordisce cos\u00ec in una Milano scossa da fremiti di grande vitalit\u00e0 creativa: dopo l'esperienza futurista, era nato un coacervo di artisti le cui idee originali risentivano favorevolmente dell'insegnamento e del fascino di Lucio Fontana, tornato nel 1947 dall'Argentina.\nE proprio Fontana lo invita nel 1954 a partecipare alla Triennale di Milano dove collabora alla sistemazione del Parco Sempione con gli architetti Pietro Porcinai e Vittoriano Vigan\u00f2 insieme a Chighine, Bergolli, Crippa, Peverelli e altri.\nIn questo periodo Sordini sviluppa una pittura parasurreale vicina a quella coeva di Piero Manzoni (del quale \u00e8 stato profondo conoscitore grazie agli anni milanesi di amicizia vissuti con Manzoni). E proprio con Manzoni e con Angelo Verga espone nel castello sforzesco di Soncino nel 1956.\nSempre con Manzoni e con Giuseppe Zecca e Camillo Corvi Mora nel dicembre del 1956 stila il manifesto \"Per la scoperta di una zona di immagini\", che auspica il raggiungimento di una pittura che attui la totale coincidenza fra mitologia personale e mitologia universale. \u00c8 il primo di una significativa serie di manifesti. Tra il 1957 e il 1958 redige e firma sette manifesti: \"L'arte non \u00e8 vera creazione\" e \"Oggi il concetto di quadro\u2026\" (con Manzoni e Verga); \"Per una pittura organica\" (firmato dai tre pi\u00f9 Guido Biasi e Mario Colucci); il \"Manifesto di Albissola Marina\" (con gli stessi artisti); \"Contro lo stile\", che proclama avversione tanto all'Astrattismo quanto all'Informale (firmato da ben ventiquattro nomi internazionali); Il manifesto dell\"Arte Interplanetaria\" (con Verga e Baj, Lucio Del Pezzo, Bruno di Bello, Farfa e altri), che risente tanto dello spazialismo di Fontana quanto dell'utopia positivistica; il \"Manifesto di Napoli\" (che ha tra i firmatari anche Edoardo Sanguineti).\nNel 1957, in piena atmosfera nuclearista, \u00e8 lo stesso Lucio Fontana a presentare la mostra collettiva di Sordini, Manzoni e Verga alla Galleria Pater di Milano.\nLa pittura di Sordini decanta progressivamente il valore materico e si raref\u00e0 sempre di pi\u00f9. Nel 1959 inizia il graduale allontanamento di Sordini e Verga da Manzoni, mentre si definisce l'interesse di Sordini per il segno: un segno esile e scarno, primario ma sinuoso; e per una cromia tenue e delicata, quasi impalpabile.\nGi\u00e0 nelle prime opere traspare, infatti, una sensibilit\u00e0 matura attraverso un grafismo del tutto originale e personalissimo. Sono immagini segniche intimamente complesse che trovano respiro nel campo incontaminato, \u201clibero\u201d della superficie. Sordini \u201csi avvale di una tecnica tutta grafica per costituire sulla tela. campita di un solo tono, tracce rade e sottili di colore che rimandano a memorie di immagini antropoidi filamentose\u201d, cos\u00ec da arrivare \u201cal segno gi\u00e0 attraverso un processo di azzeramento di una matericit\u00e0 di origine esistenziale come conquista di libert\u00e0 lirica\u201d. Verso la fine degli anni '50 attua un approfondimento del rapporto tra segno-gesto- natura e l'opera acquista cos\u00ec una spazialit\u00e0 lirica maggiore accompagnata da un cromatismo tenue e delicato. Si pu\u00f2 dire che Sordini \u201cparte dal segno per arrivare alla pittura servendosi del colore in funzione spaziale e luminosa\u201d.\nNella nuova serie di quadri \"Paesaggi\", poi nei \"Campi dei Paladini\", nelle \"Annotazioni\" e in seguito nelle \"Battaglie\", Sordini lavora in un'area di valori elementari sia sotto il profilo cromatico sia grafico, cercando di portare colore e segno alle loro costitutive propriet\u00e0 semantiche. I bianchi delle tele e le trasparenti campiture monocromatiche acquistano valenze spaziali, di uno spazio dilatato da una luce assoluta su cui vivono segni deputati, sequenze ritmiche orizzontali o ascendenti a significare presenze musicali, allusioni favolistiche, abbandoni intimistici.\nTraduzioni grafiche di meditazioni e letture, crittogrammi collegabili anche alla cultura Zen.\nNel 1962, gli ex nucleari Sordini e Verga con gli ex-naturalisti Agostino Ferrari e Arturo Vermi, ma anche con Ugo La Pietra e il poeta Alberto L\u00f9cia come teorico, danno vita a il Gruppo del Cenobio: tentativo estremo di opporsi sia alle tendenze nichilistiche e ipercritiche nei confronti della pittura e sia all'incipiente invasione della cultura artistica americana che con il successo della Pop Art segna la fine del microclima milanese legato alle avanguardie europee.\nCi\u00f2 che i milanesi evocano, scrive Fulvio Abbate \u201c\u00e8 in parte la tavola cuneiforme, la valenza magica di una scrittura epigrafica sommersa, ma anche il silenzio spaziale\u201d, mantenendo \u201cintatti i ferri del mestiere\u201d del pittore.\nGli artisti del Cenobio rappresentano il terzo volto della reazione milanese all'Informale, parallelamente a quello nichilista-manzoniano e a quello costruttivo-oggettuale. Nel Cenobio si accentua l'esigenza di togliere, di trasformare la pennellata in segno grafico tanto da anticipare gli esperimenti immediatamente seguenti di poesia visiva. Piattaforma operativa comune \u00e8, infatti, l'interesse per il segno raffreddato e ridotto all'essenziale.\nIl gruppo di artisti del Cenobio espone nel 1962 nella Galleria il Cenobio di Milano una serie di mostre personali e collettivamente l'anno successivo si avvicendano le mostre alla Saletta del Premio del Fiorino a Firenze e alla Galleria L\u2019Indice di Milano, nel 1964 \u00e8 la volta della Galleria Cavallino di Venezia a cui fanno seguito numerose altre occasioni.\nMostre dedicate agli artisti del Cenobio sono state molto dopo realizzate tanto da Bruno Passamani a Brescia nel 1981 ad AAB (Museo Laboratorio di Arti Visive) quanto da Angela Vettese nel 1989 con la mostra \"Milano et Mitologia\" (incentrata su anni cruciali della ricerca artistica milanese tra 1958 e 1964) e poi con \"Un percorso, ricerca e ipotesi 1959-1994: il Gruppo del Cenobio\" nel 1994 a Palazzo Martinengo a Brescia e nel 1995 alla \"Galleria Peccolo\" di Livorno. Nel 2013, a cura di Luciano Caramel si tiene, infine, la mostra \"Nel segno del segno. Dopo l'informale il Gruppo del Cenobio\" (Milano, Fondazione Gruppo Credito Valtellinese, Palazzo delle Stelline).\nL'orientamento verso il segno, del resto aveva gi\u00e0 contraddistinto in Italia gli esperimenti di quel gruppo romano in cui emergevano Capogrossi, Sanfilippo, Accardi, Novelli, Perilli, Tancredi Parmeggiani, Twombly.\nDel pittore, artista coltissimo e uomo di mondo il poeta Alberto L\u00f9cia scrive \u201cIo so che Ettore Sordini, uno dei pochi lettori delle cronache bizantine, \u00e8 molto vicino alla bellezza e anche alla conoscenza della forma, ma segue, per forza maggiore, il mestiere difficile d'assorbire l'idea nel segno stesso della sua bellezza, inebriandosi di questa\u201d.\nAncora una volta \u00e8 Sordini a fare da ponte tra le due situazioni, quella milanese e quella romana dove si trasferisce dopo lo scioglimento del Cenobio.\nNel 1966 partecipa alla Biennale di Venezia dove espone una serie di opere di preminente carattere grafico e monocromo. Per Sordini la geometria diviene sempre pi\u00f9 perno di un'emozionalit\u00e0 tanto intensa quanto rattenuta, fino a farsi realmente tridimensionale gioco di spazi.\nA Roma accanto alle numerose mostre personali (in particolare alla Galleria l\u2019Oca, alla Galleria Romero e alla Galleria La Salita) partecipa anche alle grandi rassegne nazionali quali \"Linee della ricerca artistica italiana\" allestita nel Palazzo delle Esposizioni del 1981 e la Quadriennale di Roma del 1986.\nDall'inizio degli anni Sessanta Sordini approfondisce l'uso del colore e vincola il segno in pi\u00f9 stringenti strutturazioni geometriche. Nel 1970 espone le sue prime \"Assonometrie\" dalle forti tonalit\u00e0. Il suo lavoro ora si gioca in una zona di ambiguit\u00e0 fra scultura e architettura, aprendo e problematizzando i luoghi. Si apre per Sordini una nuova fase che Bruno Passamani definisce \u201cdella emozione strutturata e del dialogo con la geometria\u201d\nIl suo progetto di ingresso per l'Orto Botanico di Gibellina, un portale monumentale concepito nel 1984, non \u00e8 stato eseguito, mentre \u00e8 stato inaugurato nel 1989 a Montone (Perugia) un monumento commemorativo dei Martiri della lotta di Liberazione da lui messo a punto nel 1987.\nNel 1990 progetta insieme allo studio di architettura \u201cA.A.M. progetti per Roma\u201d per la Ferruzzi una soluzione scultoreo-architettonica di due vasche fontane realizzate all'interno del Palazzo delle Arti e dello Sport Mauro De Andr\u00e9 di Ravenna. Nella sua monumentale essenzialit\u00e0 quest'opera attua una coincidenza tra esigenze estetiche e necessit\u00e0 funzionali.\nA lui si deve un'altra fontana policroma dalle linee essenziali a Cagli (di cui disegno preliminare e \"maquette\" sono stati donati alla citt\u00e0 paterna per esser trasformati in progetto esecutivo all'interno dei lavori di sistemazione di via Goffredo Mameli).\nLa fontana con i colori dal giallo intenso alle sovrapposte linee blu mare e azzurre, ricordano le profonde e vibranti marine che caratterizzano parte della produzione artistica dei primi anni del Duemila. Marine (olio su tela) che sono il risultato di un cammino di sintesi del paesaggio italiano.\nLe esperienze plastiche giovanili e la naturale curiosit\u00e0 oltre a portarlo a interessarsi del rapporto tra pittura e architettura lo conducono anche ad approfondire quello tra pittura e illustrazione. Ha cos\u00ec illustrato diverse raccolte di poesie ed ha dedicato la mostra \"Finestre\" alla poesia di Delio Tessa.\nNel 2002 collabora con l'Assessorato alle Politiche Culturali della Provincia di Perugia, realizzando, in collaborazione con Antonio Capaccio, un progetto dal titolo \"Atlante Ragionato d'Arte Italiana\" che prevede una serie di mostre dedicate ad artisti appartenenti ad un'area alternativa a quelle forme dell'arte contemporanea che ricercano un facile consenso comunicativo attraverso \u201cstili internazionali\u201d e un'acritica adesione allo spettacolo tecnologico e mediatico. L'iniziativa viene realizzata negli spazi del CERP (Centro Espositivo Rocca Paolina) e si conclude nel 2003 con una mostra antologica di Sordini.\nSulle tele di Sordini, scrive Fulvio Abbate nel gennaio del 2010, sembra, infatti, appalesarsi l'attimo di \u201cquando le cose non sono ancora tali, quando le cose iniziano a esistere. Nella realt\u00e0 Sordini ha appena dimostrato d'essere un maestro, un gran poeta\u201d. Perch\u00e9 \u201ccon Sordini il punto, il vero nucleo della questione sta sempre nell'altrove, ed esattamente nella sua essenzialit\u00e0\u201d: ossia \u201cnel restituire con pochi segni l'essenza delle cose\u201d.\nQuello che il divino Emilio Villa amabilmente definisce il \u201cpi\u00f9 balengo e pi\u00f9 eroico dei pittori d'alta quota\u201d fa dell'ironia la chiave di volta del suo sistema estetico ed esistenziale.\nChiuso nel suo studio \u201cEttorino\u201d dispiega, secondo l'annotazione di Elisabetta Longari, \u201cuna scrittura, primaria condensata estrosissima, \u2018sempre autre\u2019. Un segno assediato dal nulla, assorto preciso inconsueto, simile a quello dei disegni di Duchamp, a un paesaggio appena stenografato\u201d. Ma a ben vedere \u201cal di l\u00e0 del soggetto, dell'immagine, nei suoi quadri continua ad essere protagonista soprattutto lo spazio, una spazio particolarmente \u2018nudo e assopito\u2019\u201d.\n\u201cAcclarato spirito patafisico fin nel midollo affiliato all'Ordre de la Grande Gidouille [istituzione del Coll\u00e8ge de 'Pataphysique] Ettore Sordini magistralmente\", asserisce Longari, \u201ccontinua ad insidiare la soglia del guardare\u201d sgranando un linguaggio assolutamente autentico frutto di un lungo percorso sapienziale.\nIn questi ultimi anni, soprattutto nei quadri pi\u00f9 recenti, Sordini cerca una sintesi tra le due principali derive dell'arte moderna, quella surrealista e libertaria e quella astratta e formalista, arrivando talvolta, pur nella pi\u00f9 totale astrazione, a risultati come di paesaggio di memoria quasi novecentista. Lampi di pittura visti e vissuti attraverso la lente della propria disciplina.\nIl 12 maggio 2006 ha ricevuto il Premio Foyer des Artistes con la seguente motivazione:\nIl 19 giugno 2010 gli \u00e8 stato pubblicamente conferito il Premio dell'Angelo - Citt\u00e0 di Cagli dal Consiglio Comunale di Cagli.\n\u00c8 scomparso all'Ospedale di Fossombrone (dove era stato ricoverato a causa del male incurabile che si era manifestato nei primi mesi dell'anno) il 27 ottobre 2012 all'et\u00e0 di 78 anni, assistito dalla moglie Maria Vittoria Dierna e dal figlio Federico."}
{"id": "1427794", "revid": "2128848", "url": "https://it.wikipedia.org/wiki?curid=1427794", "title": "Pascelupo", "text": "Pascelupo \u00e8 una frazione del comune di Scheggia e Pascelupo, in provincia di Perugia, situata a 13\u00a0km da Scheggia \"(sede comunale)\", ad un'altitudine di 529 ed ubicata quasi sulla linea di confine con la regione Marche.\nSecondo i dati del censimento del 2001, gli abitanti sono 12.\nIl paese si trova all'interno del parco naturale del monte Cucco.\nStoria.\nLa presenza dell'uomo nell'Et\u00e0 del Ferro \u00e8 testimoniata dal reperimento di una punta di lancia, lungo l'alveo del torrente Rio Freddo.\n\"Castrum Pascelupi\" \u00e8 un antico fortilizio medievale, utilizzato dal comune di Gubbio a difesa dei suoi confini con il vicino stato d'Urbino; Pascelupo pass\u00f2 successivamente ai Montefeltro nel 1396, divenendone caposaldo militare strategico a presidio dei confini del proprio Ducato verso sud.\nSeguendo le sorti dello Stato d'Urbino, estintosi per mancanza di eredi maschi, passer\u00e0 nel 1631 allo Stato Pontificio.\nGi\u00e0 comune autonomo, fu accorpato nel 1878 dal comune di Scheggia che assunse, nello stesso anno, l'attuale denominazione.\nIl centro \u00e8 stato danneggiato pesantemente durante il terremoto del 1997 ed \u00e8 stato successivamente completamente restaurato."}
{"id": "1427797", "revid": "211664", "url": "https://it.wikipedia.org/wiki?curid=1427797", "title": "Monte San Martino (Alpi)", "text": "Il Monte San Martino (\"Svet Martin\" in sloveno), \u00e8 una montagna delle Alpi alta 987\u00a0m. \u00c8 situata nella parte orientale della regione Friuli-Venezia Giulia, nel comune di Grimacco, tra le vallate del Cosizza e dell'Alberone.\nGeografia.\nIl monte \u00e8 alto 987 metri s.l.m. e, oggigiorno, \u00e8 facilmente raggiungibile partendo dal passo del Priavelo (663 metri), percorrendo un sentiero o una mulattiera sistemata di recente. Attraversando boschi di castagni e prati fioriti di margherite, mughetti, crochi ed altre piante selvatiche, si raggiunge in breve tempo la cima, costituita da due ripiani erbosi. Sul primo ripiano (965 metri) \u00e8 posizionata la chiesetta votiva dedicata all'omonimo santo, costruita, in stile romanico, nel XIII secolo; sul secondo, poco distante, c'\u00e8 la vetta del rilievo.\nIntorno alla chiesetta si tiene, nella terza domenica di settembre, una delle caratteristiche sagre slovene (\"kuatarinca\"), che ancora richiama tanti fedeli anche da paesi lontani.Sulle pendici del monte sono ubicati gli ingressi di due grotte accatastate con i nomi di \"Grotta a W di Monte S.Martino\" e \"Pozzo dell'acqua\" e quello di una foiba nominata \"Foiba del monte San Martino\".\nStoria.\nIl sito fu frequentato gi\u00e0 in epoche remote, come dimostra il ritrovamento in loco, nel 1998, di un ripostiglio contenente nove attrezzi di epoca tardo antica.La chiesetta venne menzionata, per la prima volta, nel 1299 in un atto d'insediamento feudale \"et idem ius habet in monte S.Martini in Trivin ad festivitatem ecclesie S. Martini\".Il monte, per la sua posizione strategica a cavallo di due valli e nelle vicinanze di un valico, fu, sin da tempi antichi, un luogo di avvistamento e vigilanza. Proprio presso la sua cima, il 21-22 aprile 1848 volontari della popolazione locale difesero i confini della patria dalle truppe austroungariche che, provenienti dal vicino passo di Luico, si dirigevano verso la citt\u00e0 di Udine insorta. La capitolazione della citt\u00e0 rese inutile qualsiasi ulteriore azione e port\u00f2 allo scioglimento del gruppo di difensori e all'emanazione dell'ordine del disarmo e della sottomissione. L'avvenimento \u00e8 ricordato da un cippo eretto nei pressi della chiesetta.\nRifugi.\nNel mese di giugno del 2016, alla quota di 679 m., nei pressi del passo del Priavelo, \u00e8 stato inaugurato un ricovero montano, costruito in muratura su due piani, chiamato \"Baita C.A.I. Val Natisone\"."}
{"id": "1427799", "revid": "287204", "url": "https://it.wikipedia.org/wiki?curid=1427799", "title": "Guerra del sale", "text": ""}
{"id": "1427801", "revid": "287204", "url": "https://it.wikipedia.org/wiki?curid=1427801", "title": "Fedor Andrianovic Poletaev", "text": ""}
{"id": "1427802", "revid": "34222", "url": "https://it.wikipedia.org/wiki?curid=1427802", "title": "Monte S. Martino", "text": ""}
{"id": "1427803", "revid": "287204", "url": "https://it.wikipedia.org/wiki?curid=1427803", "title": "Kivioli", "text": ""}
{"id": "1427804", "revid": "2197598", "url": "https://it.wikipedia.org/wiki?curid=1427804", "title": "Arturo Sacchetti", "text": "Studi\u00f2 al Conservatorio di Milano. Conseguiti otto diplomi, ha dato oltre 2.300 concerti in veste di direttore d'orchestra, maestro di coro, organista, clavicembalista, e pianista. Si \u00e8 perfezionato con Fernando Germani, presso l'accademia musicale chigiana. Ha eseguito in concerti pubblici le opere integrali di J. S. Bach, Buxtehude, Mozart, Telemann, C\u00e9sar Franck, Charles-Marie Widor, Louis Vierne, Olivier Messiaen, Franz Liszt, Max Reger, Padre Davide da Bergamo, Marco Enrico Bossi ed altri. Ha effettuato circa 150 incisioni, tra LP e CD.\nI suoi incarichi hanno incluso: la direzione del Coro da camera della RAI, l'insegnamento presso il Conservatorio di Santa Cecilia di Roma, la direzione artistica della Radio Vaticana, la direzione del Liceo Musicale G.B. Viotti di Vercelli, maestro di musica presso la scuola media L.C. Farini di Saluggia, la direzione della Societ\u00e0 cameristica di Lugano, Direttore artistico dell'Accademia Internazionale di Musica \"G. Carisio\" del \"Civico Istituto di Musica\" di Asti, dell'\"Ente perosiano\" di Tortona, della \"Associazione artistica G. L. Centemeri\" di Monza, del \"Centro studi C. Della Giacoma\" di Todi, docente d'organo della \"Regia Accademia Filarmonica\" di Bologna, docente dell'\"Accademia L. Perosi\" di Tortona, Ispettore onorario del Ministero dei Beni Artistici e Storici., ed Accademico per chiara fama dalla \"Regia Accademia Filarmonica\" di Bologna.\nDa molti anni si \u00e8 dedicato alla musica di Lorenzo Perosi, di cui sta eseguendo, registrando, e rivedendo l'opera integrale. \u00c8 infatti autore e conduttore di un programma radiofonico dal titolo \"Lorenzo Perosi. Una realt\u00e0 ancora presente\", in onda ogni luned\u00ec sulla webradio di musica classica, Bam Radio."}
{"id": "1427806", "revid": "834", "url": "https://it.wikipedia.org/wiki?curid=1427806", "title": "Mende (Egitto)", "text": ""}
{"id": "1427809", "revid": "28592", "url": "https://it.wikipedia.org/wiki?curid=1427809", "title": "Fiodor", "text": ""}
{"id": "1427810", "revid": "287204", "url": "https://it.wikipedia.org/wiki?curid=1427810", "title": "Uridintrifosfato", "text": "L'uridintrifosfato \u00e8 un nucleotide pirimidinico avente per base azotata l'uracile legato tramite l'atomo di azoto e con legame glicosidico all'atomo C1' del ribosio; questo a sua volta \u00e8 legato tramite l'atomo C5' ad un gruppo trifosfato, per cui la molecola prende anche il nome di uridin-5'-trifosfato.\nFunzioni.\nL'uridintrifosfato (UTF ovvero UTP all'inglese) fornisce anche l'energia necessaria in reazioni metaboliche come fa l'adenosintrifosfato ma \u00e8 pi\u00f9 specifico. Nell'attivare un substrato l'uridintrifosfato si trasforma di solito in uridindifosfato rilasciando un gruppo fosfato.\nL'UTF svolge importanti funzioni anche a livello extracellulare."}
{"id": "1427814", "revid": "767487", "url": "https://it.wikipedia.org/wiki?curid=1427814", "title": "Togo Bozzi", "text": "Nacque nella casa posta in Piazza Elena a Cervinara (AV), alle ore pomeridiane cinque del 27 luglio 1905, da Vincenzo, avvocato antifascista domiciliato in Benevento, e dalla nobildonna Bianca Cecere, che gli imposero i nomi di Togo, Telemaco, Tiziano, Ulpiano, Valerio, Zenone, Italo, Leonino.\nSeguendo le orme paterne si laure\u00f2 in giurisprudenza e dal 1943 in poi si dedic\u00f2 anche al giornalismo collaborando ai periodici \"Ricostruzione\", \"Idea Nazionale\", \"Lavoro d'Italia\", \"Centro Italia\" e \"Messaggio d'Oggi\".\nAttento studioso della storia socio-economica del Sannio, propose attraverso le colonne del quotidiano Roma la creazione di una nuova regione, il Molisannio, che in base ad affinit\u00e0 storiche, economiche e culturali, avrebbe dovuto accorpare alcune aree interne della Campania e del Molise, secondo i confini dell'antico Sannio.\nQuesta sua idea la ripropose ufficialmente nel 1945, quando venne nominato da Pietro Nenni membro della Commissione per studi attinenti alla riorganizzazione dello Stato; in veste di rappresentante del Partito Democratico del Lavoro present\u00f2 la questione del Molisannio gi\u00e0 auspicata da Francesco Crispi alle autorit\u00e0 locali, riscuotendo vasti consensi, ma senza tuttavia ottenere risultati pratici.\nNegli anni settanta si pose a capo di un Comitato per il Molisannio, ma ancora una volta la nuova regione non venne costituita e cos\u00ec egli si dimise dall'incarico il 15 dicembre 1973, salvo poi tornare alla ribalta politica nel 1981, quando Clemente Mastella auspic\u00f2 la costituzione del Molisannio e lui volle sostenerla con un volume dal titolo \"Il vero Sannio\", ove raccolse tutti i propri scritti sull'argomento.\nInsignito del premio \u2018Leader d'Opinione' dal Centro Giornalistico per la Programmazione Economica, fu autore di vari saggi."}
{"id": "1427817", "revid": "1543377", "url": "https://it.wikipedia.org/wiki?curid=1427817", "title": "Corrente di spostamento", "text": "In fisica, la corrente di spostamento \u00e8 una grandezza fisica che serve a rappresentare la variazione temporale del campo elettrico introdotta per descrivere la formazione di un campo magnetico in presenza di un campo elettrico variabile nel tempo. Tale grandezza esprime a livello generale il fatto che campi elettrici variabili nel tempo generano campi magnetici, e permette di descrivere completamente il campo elettromagnetico attraverso le equazioni di Maxwell.\nDefinizione.\nSi consideri il vettore induzione elettrica, definito come:\ndove formula_2 \u00e8 il campo elettrico e formula_3 la polarizzazione elettrica. La densit\u00e0 di corrente di spostamento \u00e8 definita come la variazione nel tempo del vettore induzione elettrica:\no, equivalentemente:\nDove l'ultimo termine al secondo membro \u00e8 la densit\u00e0 di corrente di polarizzazione.\nLa corrente di spostamento che attraversa una data superficie formula_6 \u00e8 allora definita nella sua forma pi\u00f9 generale come il flusso della densit\u00e0 di corrente di spostamento attraverso tale superficie:\nNel caso del vuoto, essendo la polarizzazione elettrica nulla, la corrente di spostamento assume la forma:\nLa contraddizione nel condensatore a facce piane.\nSi supponga di caricare un condensatore con una corrente formula_9. Se si applica la legge di Amp\u00e8re, ovvero si calcola la circuitazione del campo magnetico lungo un cammino chiuso che delimita la superficie formula_10, la quale racchiude una delle due armature, si ottiene che l'integrale di linea di formula_11 lungo la linea formula_12 che racchiude formula_10 fornisce:\nSe si calcola, invece, la circuitazione del campo magnetico lungo la linea chiusa che delimita una superficie formula_15 posta all'interno del condensatore, ma tale da non contenere nessuna delle due armature al suo interno, essa \u00e8 nulla. Tale risultato viola l'equazione di continuit\u00e0 per la corrente elettrica in circuiti interrotti da condensatori: si tratta di una contraddizione dovuta all'aver trascurato la corrente di spostamento tra le armature del condensatore, all'interno del quale \u00e8 presente un campo elettrico variabile nel tempo formula_16.\nIl flusso del campo elettrico attraverso la superficie formula_15 \u00e8:\ndove il campo elettrico, nel caso di un condensatore piano, \u00e8:\nin cui formula_20 \u00e8 la densit\u00e0 superficiale di carica sulle armature.\nPer il teorema del flusso si ha che:\ne derivando rispetto al tempo si ottiene la corrente di spostamento:\nNonostante non sia costituita dal moto di cariche elettriche reali, tale corrente permette di soddisfare l'equazione di continuit\u00e0, dal momento che il flusso della densit\u00e0 di corrente di spostamento \u00e8 pari alla corrente che alimenta il condensatore.\nLegge di Amp\u00e8re-Maxwell.\nUn campo elettrico variabile nel tempo \u00e8 sperimentalmente sorgente di un campo magnetico, rendendo necessaria una estensione della legge di Amp\u00e8re. Inserendo la prima legge di Maxwell nell'equazione di continuit\u00e0 si ottiene:\nCome gi\u00e0 visto, la densit\u00e0 di corrente di spostamento si annulla nel caso stazionario.\nInserendo la densit\u00e0 di corrente generalizzata nella legge di Amp\u00e8re nel vuoto: \nsi ottiene la legge di Amp\u00e8re-Maxwell nel vuoto.."}
{"id": "1427818", "revid": "228587", "url": "https://it.wikipedia.org/wiki?curid=1427818", "title": "Italo de Feo", "text": "Era il padre della giornalista ed ex senatrice Diana de Feo, nonch\u00e9 suocero dell'ex conduttore del TG1 e del TG4 Emilio Fede.\nBiografia.\nSi era laureato a Napoli in giurisprudenza, filosofia e lingue orientali ed era stato allievo di Adolfo Omodeo, negli anni in cui tale storico teneva i suoi corsi sulla Restaurazione francese, e di Benedetto Croce.\nAd interrompere la sua attivit\u00e0 di insegnante, a causa delle sue idee giudicate non troppo ortodosse, fu il regime fascista nel 1933.\nArrestato e deferito al Tribunale Speciale, Italo de Feo trascorse una parte della sua esistenza a Cagli, in provincia di Pesaro e Urbino, dove giunse nell'autunno del 1933 per insegnare al ginnasio inferiore. Di quel periodo ebbe a conservare un particolare ricordo, come rammentano anche i suoi amici fraterni e del quale \u00e8 una sua diretta testimonianza nell'articolo \"Ricordo di Cagli\" edito nell'agosto 1963 per un periodico locale. Il 20 novembre 2010, gli \u00e8 stata conferita la cittadinanza onoraria alla memoria da parte del Comune di Cagli, con pubblica cerimonia alla presenza dei suoi figli.\nAttivit\u00e0 politica.\nPrende corpo cos\u00ec l'impegno politico di de Feo, che l'8 settembre 1943 \u00e8 a Napoli da dove parte per ricoprire dapprima il ruolo di capo dell'ufficio stampa del Comitato di Liberazione Nazionale (CLN), che raggruppa i partiti antifascisti, dai liberali ai comunisti. Diventa, inoltre, membro della Commissione nazionale della stampa, capo dell'ufficio radio della Presidenza del Consiglio, fu dal 1944 fino al 1947 segretario e stretto collaboratore di Palmiro Togliatti.\nLa conoscenza diretta di taluni eventi comport\u00f2 tra la fine del 1946 e la primavera del 1947 la rottura con il PCI. Delle motivazioni di tale scelta, avvertita da de Feo come ineluttabile, sar\u00e0 tempo dopo lo stesso de Feo a narrarne nel libro \"Tre anni con Togliatti\". Egli scrive:\nDella sospensione da ogni attivit\u00e0 di partito, scrive de Feo,\nLa volont\u00e0 di non arrendersi porta de Feo nel partito socialriformista di Giuseppe Saragat (del quale fu amico e consigliere) nato dalla scissione maturata a palazzo Barberini con i socialisti di Pietro Nenni che avrebbero atteso i fatti del 1956 dell'invasione sovietica dell'Ungheria per una loro decisa presa di posizione.\nAttivit\u00e0 culturale.\nDella RAI, della quale era stato uno dei primi organizzatori, fu direttore per poi passare alla vicepresidenza. Incarico quest'ultimo che ricopr\u00ec per undici anni dal 1964. In seno alla Regione Lombardia svolse l'ufficio di consigliere per il partito socialdemocratico.\nNel 1985, poche settimane prima di morire, aveva concordato la relazione che avrebbe tenuto quale Presidente del Sindacato Libero Scrittori Italiani. In questa, sostiene Francesco Grisi, vi \u00e8 l'insegnamento di de Feo quando afferma\nTeneva in maniera particolare a tale Sindacato che aveva sostenuto e promosso fin dal 1971 (anno della sua costituzione) e del quale fu il massimo riferimento. Rammenta ancora Francesco Grisi che quando nel febbraio di quell'anno si rec\u00f2 da Italo de Feo per sottoporgli l'iniziativa, lui senza esitazioni esclam\u00f2\nIl suo credo politico si sostanziava in idee circa una libert\u00e0 che non pu\u00f2 tramutarsi in deresponsabilizzazione a fini egoistici e che va conquistata e difesa specie dalla silenziosa erosione quotidiana. Egli andava affermando, infatti, che\nIn un altro suo testo dal titolo \"Diario politico\" chiarisce che\nTali principi permeano tutta l'attivit\u00e0 di de Feo scrittore, critico, saggista, pubblicista ma anche autore e promotore di numerose pubblicazioni, saggi, pellicole su personaggi storici e politici, su scrittori e letterati, sul giornalismo e sulla cultura in genere. In campo televisivo \u00e8 stato autore di molti programmi e film per la televisione alcuni dei quali hanno conseguito un successo internazionale.\nL'attivit\u00e0 giornalistica lo port\u00f2 a collaborare con \"Time\", \"Life\", \"Il Giornale d'Italia\", \"La Gazzetta del Popolo\", \"Il Resto del Carlino\", il \"Giornale di Brescia\" e \"La Nazione\".\nDella sua produzione letteraria vanno anche ricordati \"Venti secoli di giornalismo\", \"L'Italia dei nostri nonni\", \"L'Italia di Giolitti\", \"Croce e il suo mondo\", \"L'ultima Italia\", \"Giovanna d'Angi\u00f2 regina di Napoli\", \"Cavour l'uomo e l'opera\".\nL'uomo, di corporatura minuta con occhi descritti come estremamente mobili e con lo sguardo pungente che seguiva attento l'interlocutore e sembrava anticipare la risposta prima che la domanda finisse, poco prima di terminare i suoi giorni, sul letto di morte, ebbe a dire \"io non sono cristiano, ma mi sforzo di esserlo\" richiamando cos\u00ec la famosa massima di Croce il quale per qualificare il suo liberismo asseriva \"non possiamo non dirci cristiani\"."}
{"id": "1427822", "revid": "1318658", "url": "https://it.wikipedia.org/wiki?curid=1427822", "title": "Alan Gasperoni", "text": "Biografia.\nSposato con Martina, vive nel Castello di Montegiardino. Diplomato geometra, da sempre appassionato di giornalismo e sport, collaboratore fin dall'adolescenza di testate e radio locali ha fondato, nell'aprile 2007 \"lo Sportivo.sm\", l'unico quotidiano sportivo sammarinese di cui \u00e8 stato direttore ed editore attraverso l'azienda SportAgency.sm fino all'ottobre 2014. Nel ruolo di addetto stampa della Federazione Sammarinese Giuoco Calcio ha preso parte a numerose partite di qualificazione a Campionati del Mondo ed Europei, nel ruolo di responsabile della comunicazione del Comitato Olimpico Nazionale Sammarinese ha preso parte a due edizioni dei Giochi Olimpici Estivi (Londra 2012 e Rio 2016) e a due edizioni dei Giochi Olimpici Invernali (Sochi 2014 e PyeongChang 2018).\n\u00c8 stato a lungo Presidente dell'Associazione Sportiva La Fiorita 1967 che ha lasciato nel 2018.\nAttualmente fa parte del team che cura la comunicazione del Congresso di Stato della Repubblica di San Marino.\nLa carriera professionale.\nDopo alcune esperienze di collaborazione con media locali nel 2007 sceglie di svolgere la professione del giornalista. Il 21 aprile del 2007 fonda lo Sportivo.sm che sar\u00e0 in edicola con il numero 1 esattamente un mese dopo. I suoi collaboratori principali sono stati Alen Bollini, Samuele Guiducci, Elisa Gianessi, Roberto Chiesa e Luca Alberto Montanari. L'esperienza a loSportivo.sm si concluder\u00e0 nel 2014 quando sceglier\u00e0 di proseguire nel ruolo di addetto stampa per enti sportivi e aziende.\nA soli 14 anni (1998) l'esordio su Radio San Marino quale cronista del programma Radio Stadio dove rimase attivo fino al 2008. Negli stessi anni collabor\u00f2 con i quotidiani La Voce di Romagna e La Tribuna Sammarinese. Nel 2009 e 2010 \u00e8 stato ospite fisso del TG del luned\u00ec mattina di San Marino RTV per il commento della rassegna stampa sportiva. Nel 2012 \u00e8 stato ospite di Diretta Stadio sul canale Italia 7 Gold, \u00e8 apparso in trasmissioni di Rai, Sky e Mediaset nel ruolo di giornalista, opinionista o ospite. In un programma condotto da Roberto Chiesa (Non solo Lato B) su San Marino RTV dedicato al Campionato di Calcio di Serie B ha rivestito il ruolo di opinionista. \nContemporaneamente al ruolo di giornalista e direttore de lo Sportivo.sm dal giugno 2009 ha assunto il ruolo di direttore dell'Ufficio Stampa del Comitato Oimpico Nazionale Sammarinese. Nel 2014 ha ceduto la testata lo Sportivo.sm per assumere il ruolo di responsabile del marketing e della comunicazione di Asset Banca SpA, istituto bancario sammarinese, incarico lasciato nell'agosto 2016 per tornare a tempo alla guida dell'Ufficio Stampa del Comitato Olimpico Nazionale Sammarinese in occasione dei Giochi Olimpici di Rio 2016. Dal 2008 al 2013 \u00e8 stato responsabile dell'Ufficio Stampa della Federazione Sammarinese Giuoco Calcio. Dal 2014 al 2016 ha ricoperto il ruolo di addetto stampa della Federazione Sammarinese Tennis e degli Internazionali di Tennis di San Marino. Dal 2018 ad oggi \u00e8 addetto stampa della Federazione Sammarinese Atletica Leggera. Ha seguito la comunicazione di alcuni club di calcio e di alcuni team di auto e moto.\nHa preso parte, nel ruolo di Capo Ufficio Stampa del Comitato Olimpico Nazionale Sammarinese a tre edizioni dei Giochi dei Piccoli Stati d'Europa, tre edizioni dei Giochi del Mediterraneo (Tarragona2018, Mersin 2013 e Pescara 2009) ai Giochi Europei di Baku 2015 e a quattro edizioni dei Giochi Olimpici: London 2012, Sochi 2014, Rio 2016 e PyeongChang 2018. Nel 2016 ha ideato per l'agenzia di comunicazione GDG di San Marino, la campagna di comunicazione per i Giochi dei Piccoli Stati d'Europa 2017 vincendo il bando indetto dal Comitato Olimpico e aggiudicandosi l'incarico di responsabile della comunicazione. Per il ruolo ricoperto durante i Giochi di San Marino 2017 gli \u00e8 stata assegnata la Fiamma d'oro, massima onorificenza sammarinese per chi \u00e8 impegnato nel mondo sportivo (non atleta).\nNel ruolo di responsabile dell'Ufficio Stampa della Federazione Sammarinese Giuoco Calcio (prima ancora \u00e8 stato accompagnatore) ha preso parte ad oltre 70 partite internazionali di calcio delle Nazionali della Repubblica di San Marino fra le quali quelle contro Germania, Svezia, Spagna, Olanda e Italia.\nHa rappresentato la Repubblica di San Marino alle edizioni 2014, 2015 e 2016 del UEFA Best Players Awards a Montecarlo.\nNel 2016 ha rappresentato San Marino al Thinking Football Film Festival a Bilbao.\nNel novembre del 2016 \u00e8 balzato alle cronache per aver scritto una \"lettera in 10 punti\" con la quale rispondeva al calciatore tedesco Thomas Muller che aveva definito \"inutili\" le partite contro le piccole Nazionali come quella sammarinese. Il suo post, inizialmente pubblicato su Facebook, ha raggiunto ogni angolo del mondo con traduzioni in giapponese, arabo e russo. Articoli riguardanti la polemica sono apparsi sui maggiori media spagnoli, tedeschi, italiani, inglesi, russi, arabi, brasiliani, statunitensi, russi, giapponesi e australiani. In seguito a quell'iniziativa ha aperto una pagina Facebook nella quale racconta le avventure del calcio sammarinese \"Il calcio dei piccoli\".\nHa lasciato il Comitato Olimpico Nazionale Sammarinese nel dicembre 2018 e dopo aver curato le Pubbliche Relazioni di un'azienda impegnata nella produzione di dispositivi medici dal giugno del 2020 segue la comunicazione del Congresso di Stato della Repubblica di San Marino.\nLa carriera sportiva.\n\u00c8 dirigente dell'Associazione Sportiva La Fiorita 1967 di Montegiardino (San Marino) dal 2000 quando entr\u00f2 a far parte del Consiglio d'Amministrazione grazie ad una deroga (era ancora minorenne). Dal 2006 al 2010 ricopre il ruolo di segretario generale della societ\u00e0, nel febbraio 2010 viene eletto presidente, ruolo che ricopre fino alle dimissioni dell'agosto 2018. \nDa presidente della Fiorita 1967 vince la Coppa Titano 2011/2012, 2012/2013, 2015/2016 e 2017/2018, il Campionato sammarinese 2013/2014, 2016/2017 e 2017/2018 oltre alla Supercoppa 2012 e 2018 (aveva vinto un Trofeo Federale nel 2007 da Segretario Generale). Guida la societ\u00e0 di Montegiardino, il pi\u00f9 piccolo Castello della Repubblica di San Marino, in sette edizioni delle competizioni internazionali UEFA per club. La UEFA Europa League 2012/2013 (in Lettonia contro il Metalurg), 2013/2014 (a Malta contro il Valletta) e 2015/2016 (in Liechtenstein contro il Vaduz) e la UEFA Champions League 2014/2015 (in Estonia contro il Levadia Tallin). La quinta in Ungheria contro il Debrecen e in seguito quelle contro il Linfield e il Lincoln Red Imps in Champions League. Ha organizzato per la Fiorita le amichevoli contro Siena, Torino, Bologna, Verona e Fiorentina.\nDal 2001 al 2008 \u00e8 stato accompagnatore ufficiale della Nazionale di Calcio di San Marino."}
{"id": "1427827", "revid": "1543377", "url": "https://it.wikipedia.org/wiki?curid=1427827", "title": "Guido Alberti", "text": "Biografia.\nFiglio dell'industriale Ugo, comproprietario della omonima fabbrica di torroni e del Liquore Strega, nacque a Benevento ed entr\u00f2 sin da giovane nell'industria di famiglia, dove fu Presidente del Consiglio di Amministrazione dal 1957, ricoprendo la stessa carica anche nella IDA (Industria Dolciaria Alberti). Nel 1953 spos\u00f2 l'astrologa Lucia Alberti. Intrapresa la carriera di attore nel 1963, fu diretto da importanti registi, tra i quali Federico Fellini con cui gir\u00f2 \"8\u00bd\" e Francesco Rosi con cui gir\u00f2 \"Le mani sulla citt\u00e0\".\nPrese parte anche a pellicole di Pier Paolo Pasolini (\"Il Decameron\"), Eduardo De Filippo, Roman Pola\u0144ski (\"Che?\") e Mario Monicelli. Ha recitato al fianco di famosi attori come Alain Delon, Al Pacino, Marcello Mastroianni, Anthony Quinn, Orson Welles, Virna Lisi, Massimo Girotti, Claudia Cardinale e Silvana Mangano. \u00c8 stato attivo anche in televisione, interpretando gli sceneggiati televisivi \"Luisa Sanfelice\", \"Resurrezione\", \"Il processo Cuocolo\" di Gianni Serra (1969). Una delle sue ultime interpretazioni risale al 1991, anno in cui recit\u00f2 ne \"Il portaborse\" di Daniele Luchetti.\nIl premio Strega.\nAmico dei coniugi Goffredo e Maria Bellonci, entr\u00f2 a far parte del loro famoso salotto letterario romano, dando vita con essi nel 1947 al Premio Strega, assegnato ai maggiori scrittori italiani contemporanei."}
{"id": "1427831", "revid": "122718781", "url": "https://it.wikipedia.org/wiki?curid=1427831", "title": "Giulio Camagni", "text": " \nDisegnatore per la Sergio Bonelli Editore delle serie \"Napoleone\", \"Jan Dix\", \"Martin Myst\u00e8re\" e \"Dylan Dog\".\nCarriera fumettistica.\nPubblica il suo primo fumetto all'et\u00e0 di 17 anni, per la serie Super Eroica, versione italiana dell'inglese Commando. Ancora prima di laurearsi \"cum laude\" in storia all'Universit\u00e0 Statale di Milano, fu introdotto alla professione fumettistica da Carlo Ambrosini, con cui ha sempre collaborato. Partendo dal terzo numero della storica serie Napoleone, edita dalla Sergio Bonelli Editore, ha, per un decennio, realizzato vari numeri di questa testata. Ormai di casa alla Sergio Bonelli Editore, ha pubblicato numerosi numeri delle serie a fumetti: tre numeri di Jan Dix, sempre assieme a Carlo Ambrosini, poi Con Tre numeri di Martin Myst\u00e8re; da alcuni anni \u00e8 al lavoro su Dylan Dog, sia per la serie regolare che per le altre; ha anche realizzato su testi di Alessandro Bilotta lo Speciale numero 30, sulla saga del Pianeta dei Morti.\nCarriera pittorica.\nCon una ventennale carriera alle spalle, \u00e8 un pittore affermato d'arte contemporanea, di influenza informale. Ha esposto in fiere come il MiArt di Milano, Art Paris di Parigi, Arte Fiera di Bologna, artbruxelles Brussel, ArtAustria, Artg\u00e8neve di Ginevra E altre. Ha esordito nel 2005 a MiArt con la Galleria Gian Ferrari di Milano, la quale nel 2008 gli ha dedicato la prima mostra personale per seguirlo fino alla prematura scomparsa della proprietaria, Claudia Gian Ferrari. Dal 2007 collabora con la Artmark Galerie di Vienna, collaborando anche in installazioni multimediali con il musicista Stefan Heckel, il fotografo Arnaldo Genitrini ed altri artisti. \u00c8 stato presentato in Svizzera, nel 2011 dalla Galleria Ditesheim &amp; Maffei di Neuch\u00e2tel, che lo ha poi esposto In personali e collettive a Parigi, Milano, Ginevra e Brussels\nVita personale.\nNato a Udine, cresciuto a Milano, dove ha frequentato il Liceo Artistico Umberto Boccioni e in seguito l'Universit\u00e0 Statale. In seguito si \u00e8 trasferito a Vienna, dove vive e lavora da due decenni."}
{"id": "1427834", "revid": "1610933", "url": "https://it.wikipedia.org/wiki?curid=1427834", "title": "Fischione eurasiatico", "text": ""}
{"id": "1427835", "revid": "1573940", "url": "https://it.wikipedia.org/wiki?curid=1427835", "title": "Aldo Cucinelli", "text": "Biografia.\nIscrittosi alla facolt\u00e0 di giurisprudenza all'Universit\u00e0 di Napoli, Aldo Cucinelli pubblic\u00f2 da studente, nel 1941, il testo di carattere goliardico \"Divagazioni sul divorzio\", mentre dopo aver conseguito la laurea in legge esercit\u00f2 la professione di avvocato penalista e patrocinatore in Cassazione a Benevento. \nEntrato in politica ancora giovanissimo, milit\u00f2 nel Partito Comunista Italiano e poi nel Partito Socialista Italiano.\nConsigliere provinciale dal 1952 al 1970 ininterrottamente, fu anche vice presidente del consiglio provinciale di Benevento e reggente per sei mesi, nel 1968. \nNel 1972 venne eletto senatore e rest\u00f2 in carica fino al 1976.\nNel corso della sua attivit\u00e0 politica present\u00f2 a sua firma diciotto disegni di legge, e fu cofirmatario di altri cinquanta, molti dei quali a favore delle zone interne del Mezzogiorno.\nTra gli altri incarichi ricoperti: membro e poi segretario della commissione bilancio, partecipazioni statali e programmazione economica, segretario della presidenza della commissione parlamentare per l'emanazione del nuovo codice di procedura penale ed infine presidente della sezione interparlamentare Italia-Cecoslovacchia.\nA Benevento, dal 1978 al 1992, diresse l'Istituto Autonomo Case Popolari. Mor\u00ec a Milano in seguito ad un'operazione al cuore, nel 1996."}
{"id": "1427836", "revid": "466539", "url": "https://it.wikipedia.org/wiki?curid=1427836", "title": "Michele Pertusi", "text": "Biografia.\nHa studiato al Conservatorio Arrigo Boito di Parma con Mauro Uberti, diplomandosi in canto e pianoforte. Ha poi seguito lezioni di Arrigo Pola, Carlo Bergonzi e Rodolfo Celletti.\nNel 1984 ha esordito come Monterone, in Piazza Duomo a Pistoia, in una versione in forma di concerto del \"Rigoletto\" diretta da Bruno Bartoletti e, dopo aver vinto il concorso indetto dal Teatro Comunale di Modena per scegliere il cast dell\"'Ernani\", il 13 dicembre dello stesso anno ha interpretato in palcoscenico il suo primo personaggio, Silva.\nSi \u00e8 esibito nei pi\u00f9 prestigiosi teatri italiani e internazionali, come La Scala di Milano, Teatro Regio di Torino, La Fenice di Venezia, il Metropolitan di New York e la Royal Opera House di Londra, diretto tra gli altri da Georg Solti, Riccardo Muti, Daniel Barenboim, Zubin Mehta.\nIn televisione \u00e8 apparso nel ruolo di Mustaf\u00e0 ne L'Italiana in Algeri interpretata nel 2012 sotto la direzione di Paolo Olmi al Teatro Comunale di Bologna e trasmessa da Rai 3 nel 2013 e da Rai 5 nel 2014 e nel 2016."}
{"id": "1427843", "revid": "111967848", "url": "https://it.wikipedia.org/wiki?curid=1427843", "title": "Antonio Tamburini", "text": "Studi\u00f2 dapprima corno con il padre, maestro di banda, e poi canto con Aldobrando Rossi e Bonifazio Asioli. Debutt\u00f2 come cantante all'et\u00e0 di 18 anni in \"La contessa di colle erbose\" di Pietro Generali.\nAttivo soprattutto a Parigi e a Londra, fu un basso cantante (oggi le sue parti sono eseguite da baritoni) tra i pi\u00f9 apprezzati del suo tempo. Era dotato di un fraseggio nobile e di una voce morbida, duttile e di notevole agilit\u00e0. Fu rinomato anche per l'avvenenza e la presenza scenica, che gli consent\u00ec di avere successo anche nel repertorio buffo.\nIl 16 gennaio 1828, due mesi e mezzo dopo la prima scaligera del \"Pirata\" (27 ottobre 1827), nella quale Tamburini aveva interpretato il ruolo di Ernesto, il cronista del giornale \"I Teatri\" scrisse:\nFu primo interprete di ben 11 opere di Gaetano Donizetti, e collabor\u00f2 spesso anche con Vincenzo Bellini: dopo \"Il pirata\" e \"La straniera\", fece parte del cosiddetto \"quartetto dei \"Puritani\"\" - insieme al tenore Giovanni Battista Rubini, al soprano Giulia Grisi e al basso Luigi Lablache - che si riun\u00ec nuovamente, con Giovanni Mario al posto di Rubini, in occasione della prima del \"Don Pasquale\" di Donizetti.\nSpos\u00f2 il contralto Marietta Gioja Tamburini, che cant\u00f2 spesso al suo fianco.\nAll\u2019arte di Antonio Tamburini \u00e8 dedicato il Cd-Album \u201cIl Bravo (Belcanto Arias for Tamburini)\u201d: baritono Vittorio Prato,\ndirettore Jos\u00e9 Miguel P\u00e9rez Sierra,\nOrchestra Virtuosi Brunensis, Camerata Bach Choir."}
{"id": "1427846", "revid": "207432", "url": "https://it.wikipedia.org/wiki?curid=1427846", "title": "Sailing Channel", "text": ""}
{"id": "1427849", "revid": "17654", "url": "https://it.wikipedia.org/wiki?curid=1427849", "title": "Nacchera", "text": ""}
{"id": "1427852", "revid": "287204", "url": "https://it.wikipedia.org/wiki?curid=1427852", "title": "Moise et Pharaon", "text": ""}
{"id": "1427854", "revid": "17654", "url": "https://it.wikipedia.org/wiki?curid=1427854", "title": "Le comte Ory", "text": ""}
{"id": "1427855", "revid": "1855146", "url": "https://it.wikipedia.org/wiki?curid=1427855", "title": "Palazzo dei Marescialli", "text": "Palazzo dei Marescialli \u00e8 un palazzo di Roma sito in piazza dell'Indipendenza, nel rione Castro Pretorio. Dal 1962 \u00e8 sede del Consiglio superiore della magistratura.\nStoria.\nNell'ambito della realizzazione di piazza dell'Indipendenza nel 1877 fu ottenuta una licenza edilizia per la costruzione di un villino tra la piazza e via San Martino della Battaglia su progetto dell'ingegnere Luigi Bedeschi. Tale progetto non fu mai realizzato ma due anni dopo il direttore della Banca Tiberina present\u00f2 al sindaco reggente di Roma Emanuele Ruspoli un altro progetto per la realizzazione di un palazzo alto 19 metri per quattro piani di propriet\u00e0 del senatore Giacomo Astengo. Il progetto fu approvato nel giugno 1879 e i lavori, iniziati nello stesso anno, si conclusero presumibilmente nel 1881, anno a cui risalgono le licenze di abitabilit\u00e0 dei vari piani del palazzo.\nAlla morte di Astengo nel 1884 il palazzo fu ereditato dalla figlia Elisa sposata con Enrico Baldini mentre dalla voltura del 6 agosto 1919 risulta proprietario il conte Silvio Brunori. Quest'ultimo commission\u00f2 un progetto di ampliamento dell'immobile, realizzato dagli ingegneri Guido Romanelli ed E. Ambrosini, che per\u00f2 non fu mai attuato poich\u00e9 il 26 agosto 1920 la propriet\u00e0 fu acquistata da Rosa Sestieri in Castelnuovo ed Enrico Castelnuovo. Quest'ultimo ottenne la licenza per l'ampliamento dell'edificio, accorpando il vicino villino Castelnuovo, ed affid\u00f2 il progetto all'ingegnere Enrico Paniconi. I lavori iniziarono nello stesso anno e si conclusero nel 1923.\nSotto il governatorato di Roma nel 1935 il palazzo fu selezionato come sede dei Marescialli d'Italia e furono portati avanti, soprattutto negli ambienti interni, dei lavori di ristrutturazione sotto la direzione dell'architetto Costantino Costantini e dell'ingegnere Michele Oddini. I Castelnuovo risultano proprietari dell'immobile fino al decreto di esproprio del prefetto di Roma del 1939.\nNel secondo dopoguerra il palazzo divent\u00f2 residenza del Ministro delle finanze mentre nel 1960 fu individuato dal neoistituito Consiglio superiore della magistratura come propria possibile sede. Tra il 1960 e il 1961 il ministero ha formalizzato il passaggio dell'immobile al CSM, con un valore stimato di 530 milioni di lire, mentre la cerimonia di inaugurazione si \u00e8 tenuta il 15 febbraio 1962."}
{"id": "1427857", "revid": "1005847", "url": "https://it.wikipedia.org/wiki?curid=1427857", "title": "Giovanni Pascale (oncologo)", "text": "Biografia.\nGiovanni Pascale nasce il 19 marzo 1859 a Faicchio, in provincia di Benevento, da una nobile famiglia locale. \nI genitori, Alessio Pascale e Filomena Palmieri, lo indirizzano fin da giovane verso gli studi medici, tanto che, nel 1878, si iscrive presso la facolt\u00e0 di Medicina dell'Universit\u00e0 Federico II di Napoli. Gi\u00e0 prima di laurearsi ha modo di conoscere alcuni dei maggiori luminari del suo tempo, quali Antonio Cardarelli e Antonino D\u2019Antona, apprendendo da quest\u2019ultimo nozioni di patologia chirurgica.\nSi laurea nel 1884 e dopo alcune esperienze all\u2019estero, il 16 novembre 1887, diventa coadiutore presso la cattedra di Propedeutica e Patologia Speciale Dimostrativa Chirurgica all\u2019Universit\u00e0 di Napoli. Successivamente nel 1896, si aggiudica il ruolo di direttore del Dipartimento di Chirurgia dell\u2019ospedale Santa Maria Della Pace di Napoli. Dopodich\u00e9 nella stessa universit\u00e0 ottiene dapprima, il 20 aprile 1900, la cattedra di semeiotica chirurgica (di cui assumer\u00e0 poi il ruolo di professore straordinario nel 1903) ed in seguito, nel 1906, quella di clinica chirurgica. Ricoprendo gi\u00e0 da tempo la carica di assistente del professore D\u2019Antona, a seguito della sua morte avvenuta nel 1913, lo sostituisce divenendo direttore della prima clinica chirurgia della Federico II.\nGrazie ai suoi studi e alle sue pubblicazioni riguardanti temi come innesti ossei, cirrosi epatica o terapia chirurgica degli aneurismi, diviene un uomo molto influente nel campo medico e chirurgico, introducendo, ad esempio, nei suoi reparti ospedalieri una particolare attenzione ed una cura sempre maggiore verso la sterilizzazione dei ferri chirurgici. Studia a lungo le patologie del cancro e crea a Napoli l\u2019Istituto nazionale per lo studio e la cura dei tumori.\nSi racconta che durante una delle sue operazioni chirurgiche fu colpito da un improvviso malore, ma nonostante ci\u00f2 espresse chiaramente la sua volont\u00e0 nel far proseguire i suoi assistenti, senza dolersi di lui. Muore a Napoli due giorni dopo, il 28 ottobre 1936.\nCarriera politica.\nGiovanni Pascale si distingue fin da subito come figura eclettica, interessandosi anche ad altri ambiti quali quello politico. Non a caso, viene conosciuto anche come \u201cil senatore\u201d. Il 23 novembre 1912 l\u2019Associazione democratica liberale di Benevento gli propone di candidarsi nelle elezioni del collegio elettorale di Cerreto Sannita. Il consigliere provinciale morconese Raffaele Lombardi promuove cos\u00ec la candidatura:\u00abL\u2019assemblea udita la discussione, ravvisando nell\u2019illustre prof. G. Pascale, direttore della Clinica Chirurgica dell\u2019Universit\u00e0 di Napoli, l\u2019uomo che per l\u2019alto posto conquistato nel mondo della scienza per il lungo e nobile lavoro professionale, e per la vita tutta spesa a sollievo di sventura e di dolori; considerando che il nome di lui, per la sua fede schiettamente democratica, sempre ed ovunque affermata, sia conforme all\u2019indirizzo dato da S.E. Giolitti al governo del Paese, che sospinge l\u2019Italia al raggiungimento degl\u2019ideali della pi\u00f9 sana ed ordinata democrazia; lo proclama candidato politico nel Collegio di Cerreto\u00bb. A cui Pascale risponde:\u00abLa mia antica fede democratica, schiettamente democratica, potr\u00e0 esservi arra fedele che io non tradir\u00f2 mai il mandato, che in questi sensi piacer\u00e0 affidarmi. Ma per affrontare la lotta io ho bisogno di tutto il vostro affetto, di tutta la vostra energia e salda fratellanza. Solo cos\u00ec potremo esser forti e sicuri di raggiungere la meta cui aspiriamo. Accetto adunque e vi ringrazio del mandato che mi affidate e che io cercher\u00f2 di mantenere elevato e immacolato, riserbandomi di esporre in altra riunione intero il programma, che dovr\u00e0 essermi di guida\u00bb. Tuttavia, la campagna elettorale si rivela fallimentare, soprattutto a causa della maggior esperienza del suo avversario Antonio Venditti (1858\u20131932), un noto politico locale. Difatti sia il 26 ottobre 1913, sia successivamente con il ballottaggio del 2 novembre, Pascale non riesce ad essere eletto. Eppure, nonostante la sconfitta, rimane il simbolo della lotta allo strapotere che esercita Venditti nel Sannio dall\u2019inizio del secolo fin anche all\u2019epoca fascista. \u00c8 importante evidenziare questa tornata di elezioni, la quale rappresenter\u00e0 un momento cruciale nella storia italiana, poich\u00e8 \u00e8 proprio in questa occasione che si applica per la prima volta il Patto Gentiloni, siglato nel 1912 tra i liberali di Giolitti e i cattolici. Infine il 10 dicembre 1919 Pascale presta giuramento per diventare senatore del Regno d\u2019Italia con il gruppo di Senato Unione Democratica Sociale, diventata poi Unione Democratica.\nCarriera militare.\nPascale si trova a vivere gli anni della Grande Guerra, cui prende parte ricoprendo un ruolo importante, quale maggiore generale medico. Si arruola volontario e dirige il comitato sanitario dei corpi d\u2019armata X e XI. Si batte poi anche per l\u2019apertura dell\u2019ospedale militare \u201cNapoli MMXVI\u201d, rimasto fondamentale anche dopo la fine della guerra, in quanto diventa \"Asilo Vittorio Emanuele III per i figli e gli orfani dei militari\". Nel settembre 1915 assume la direzione della riserva della Croce Rossa di Benevento. Il suo impegno per\u00f2 non cessa con la fine dei fuochi, ma anzi continua nei riguardi dei reduci, adoperandosi affinch\u00e9 si aprano sanatori per gli ammalati di tubercolosi, per evitare ulteriori contagi soprattutto tra i bambini. Non perde mai di vista la sua terra natale, dove avvia la Fondazione Pascale per l\u2019educazione degli orfani di guerra.\nIstituto tumori di Napoli Giovanni Pascale.\nIl 19 ottobre 1933 istituisce la \u201cFondazione Giovanni Pascale\u201d, tutt\u2019oggi Istituto Nazionale per lo Studio e la Cura dei Tumori. La costruzione del primo edificio si ha nel 1934 e nel 1940 riceve la qualifica di Istituto di Ricovero e Cura a Carattere Scientifico (IRCCS). Ai nostri giorni costituisce il Polo Oncologico Mediterraneo insieme all\u2019Ospedale Ascalesi di Napoli e al CROM di Mercogliano, qualificandosi come uno dei poli oncologici pi\u00f9 rilevanti ed eccellenti d\u2019Italia. La fondazione \u00e8 stata uno dei primi esempi di struttura dedicata alla branca dell\u2019oncologia. Grazie ad un approccio innovativo da parte del fondatore, la chirurgia comincia ad essere vista anche in chiave sostitutiva e non solamente demolitiva specialmente in campo senologico. Rivoluzionaria \u00e8 anche la sua intuizione riguardante la radioterapia per i linfomi.\nFranco Buonaguro, direttore di Oncologia molecolare e Virologia dell'Istituto Tumori Giovanni Pascale dal 2008, afferma:\u00abLa grande intuizione di Giovanni Pascale? Introdurre la branca oncologica, all'epoca inesistente. Anzi si rivela cos\u00ec all'avanguardia nel pensiero da inserire all'interno dell'Istituto diverse discipline finalizzate all'interazione con una stessa patologia. Insomma uno dei primi esempi di struttura a carattere multidisciplinare in tema tumori. Poi fu anche promotore della chirurgia sostitutiva e non pi\u00f9 soltanto demolitiva. Infine ebbe l'intuizione della Radioterapia, una specialit\u00e0 che \u00e8 ancora assente in tutta l'Africa e in alcuni paesi dell'America latina. Eppure la radioterapia per i linfomi, fino a vent'anni fa, era l'unico valido trattamento previsto. E ancora oggi quella del Pascale \u00e8 una delle poche esistenti al sud\u00bb. \nCommemorazione.\nLuigi Federzoni, politico e scrittore italiano, nel 1936 lo ricorda:\u00abClinico reputatissimo era pure il beneventano Giovanni Pascale, gi\u00e0 allievo del D'Antona, e poi suo successore nella Cattedra di Napoli, ch'egli tenne per lunghi anni con riconosciuta sapienza di operatore e di ricercatore. Fu dovuta all'iniziativa di lui la creazione dell'Istituto per la cura del cancro, oggetto della sua ininterrotta e meritoria attivit\u00e0, pur dopo ch'egli ebbe lasciato l'insegnamento. La morte colse Giovanni Pascale, mentre egli attendeva a un'operazione chirurgica. Colpito da improvviso malore, additando il paziente e porgendo al proprio assistente il bisturi disse: \"Non curatevi di me\"; e cadde al suolo. Quella morte rispecchia ci\u00f2 che fu la sua vita virtuosa.\u00bb"}
{"id": "1427863", "revid": "1543377", "url": "https://it.wikipedia.org/wiki?curid=1427863", "title": "Posta elettronica certificata", "text": "La posta elettronica certificata o PEC, in Italia, \u00e8 un tipo particolare di posta elettronica che permette di dare a un messaggio di posta elettronica lo stesso valore legale di una tradizionale raccomandata con avviso di ricevimento, garantendo cos\u00ec la prova dell'invio e della consegna.\nPur essendo una peculiarit\u00e0 italiana, dal 2018 sono in corso attivit\u00e0 governative per rendere la PEC conforme allo standard UE.\nDescrizione.\nPer usufruire del servizio si deve disporre di una casella di PEC presso uno dei provider italiani autorizzati. La pubblicazione dell'elenco dei gestori autorizzati e quello della Pubblica Amministrazione, la vigilanza e il coordinamento nei confronti dei gestori e della Pubblica Amministrazione \u00e8 demandata all\"'Agenzia per l'Italia digitale\". Il contenuto pu\u00f2 essere certificato e firmato elettronicamente oppure criptato garantendo quindi anche autenticazione, integrit\u00e0 dei dati e confidenzialit\u00e0.\nAl momento dell'invio di una mail PEC, il gestore PEC del mittente si occuper\u00e0 di inviare a quest'ultimo una ricevuta che costituir\u00e0 valore legale dell'avvenuta (o mancata) trasmissione del messaggio, con precisa indicazione temporale del momento in cui la mail PEC \u00e8 stata inviata. In egual modo, il gestore del destinatario, dopo avergli depositato il messaggio PEC nella sua casella, fornir\u00e0 al mittente una ricevuta di avvenuta consegna, con l'indicazione del momento temporale nel quale tale consegna \u00e8 avvenuta. In caso di smarrimento di una delle ricevute presenti nel sistema PEC \u00e8 possibile disporre, presso i gestori del servizio, di una traccia informatica avente lo stesso valore legale in termini di invio e ricezione, per un periodo di trenta mesi, secondo quanto previsto dalle normative.\nDal punto di vista dell'utente, una casella di posta elettronica certificata non si differenzia, dunque, da una normale casella di posta elettronica; cambia solo per ci\u00f2 che riguarda il meccanismo di comunicazione sul quale si basa la PEC e per la presenza di alcune ricevute inviate dai gestori PEC al mittente e al destinatario. L'utente destinatario non visualizza l'e-mail del mittente, ma un messaggio automatico generato dal gestore di posta del mittente, che contiene due allegati: la e-mail \"originale\" del mittente con relativi allegati, e un file \".xml\" (file di testo o apribile tramite software) con le stesse informazioni della notifica di invio trasmessa al mittente (ID del messaggio, luogo data e ora di invio, e dati di intestazione quali e-mail del destinatario tipo PEC / non-PEC, oggetto).\nLa posta elettronica certificata, infatti, per essere tale, deve seguire le regole fissate dal Decreto del presidente della Repubblica n. 68/2005 e dalle successive regole da esso previste. Queste norme, insieme ad altre (tra cui, in particolare, il Codice dell'Amministrazione Digitale, Decreto legislativo n. 235/2010), ne stabiliscono la validit\u00e0 legale, le regole e le modalit\u00e0 di utilizzo.\nIn particolare:\nOgni gestore PEC nel rispetto della norma deve sottoporsi a una serie di test d'interoperabilit\u00e0, espressamente individuati e disponibili sul sito ufficiale del CNIPA.\nI test d'interoperabilit\u00e0 vengono eseguiti per valutare la correttezza tecnico/funzionale del servizio di PEC erogato dal gestore. Come indicato nella documentazione ufficiale sono presenti espliciti test per verificare l'invio e la ricezione con caselle di posta elettronica tradizionale. Le regole tecniche PEC, allegate al Decreto Ministeriale 2 novembre 2005, prevedono la gestione di messaggi di posta elettronica tradizionale, tanto che viene definita una busta di trasporto atta a contenere e-mail provenienti da indirizzi di posta non PEC. Inoltre la ricevuta di accettazione, emanata all'atto dell'invio, evidenzia la tipologia di indirizzi di posta con diciture del tipo \"Posta Certificata\" o \"Posta non Certificata\".\nChiaramente, l'eventuale destinatario non PEC, pur ricevendo correttamente il messaggio, potr\u00e0 generare gli avvisi di avvenuta o mancata consegna (e lettura del messaggio), ma senza alcun valore legale che invece avrebbe un destinatario di PEC.\nVantaggi.\nLa posta elettronica certificata offre maggiori garanzie legali della raccomandata A/R, perch\u00e9, oltre a certificare la trasmissione con la funzione di marca temporale certifica la data, con la funzione di firma digitale certifica anche il contenuto della comunicazione, comprensivo di allegati e header del messaggio con destinatari, oggetto, indirizzi in cc e ccn. Rispetto alla trasmissione, oltre a certificare l'invio e la ricezione da parte del server del nodo destinatario della comunicazione, esiste la possibilit\u00e0 di certificare anche la notifica di lettura del messaggio. Alcuni provider allegano a tale notifica copia del messaggio originale con relativi allegati, in modo da rendere la certificazione immediatamente fruibile dal mittente.\nIl servizio PEC, per sua stessa natura, mostra una serie di vantaggi rispetto alla raccomandata con avviso di ricevimento e all'ordinario atto giudiziario tradizionale. I principali sono:\nRegole tecniche.\nUna descrizione pi\u00f9 tecnica e approfondita delle operazioni che vengono svolte all'interno della posta elettronica certificata e finalizzate ad aumentarne la tracciabilit\u00e0, l'affidabilit\u00e0 e la sicurezza del sistema, \u00e8 contenuta nella normativa tecnica di riferimento (Decreto Ministeriale 2 novembre 2005, \u201cRegole tecniche per la formazione, la trasmissione e la validazione, anche temporale, della posta elettronica certificata\u201d e allegato).\nIn modo sommario \u00e8 comunque possibile individuare alcuni comportamenti specifici della PEC, indicati di seguito.\nAlla trasmissione di un messaggio PEC partecipano diverse entit\u00e0:\nSi ponga quindi il caso di un invio di messaggio PEC corretto da parte del mittente, il corretto funzionamento dei gestori mittente e destinatario e la corretta consegna del messaggio PEC nella casella del destinatario.\nIn questo caso il processo che guida la trasmissione di un messaggio PEC segue i seguenti passi:\nLa posta elettronica certificata offre la garanzia della consegna del messaggio, ma non della sua lettura da parte del destinatario. In altre parole nulla \u00e8 detto sul fatto che il destinatario abbia letto o meno il messaggio PEC, ma si hanno garanzie sull'avvenuto recapito. Il che, in termini legali, equivale alla raccomandata con ricevuta di ritorno, ma con in pi\u00f9 la prova certa del contenuto. Tuttavia, il suo valore legale \u00e8 effettivo solo se la mail PEC viene inviata a un'altra mail PEC; se invece il destinatario \u00e8 in possesso solo di posta elettronica di tipo ordinario, la PEC-mail inviata non ha valore probatorio.\nRiassumendo quindi nel circuito PEC vengono rilasciate tre ricevute ai fini della certificazione del messaggio di posta elettronica certificata:\nIn caso di situazione negativa esistono inoltre tre tipi di avvisi rilasciati dal sistema PEC:\nI messaggi in ingresso al sistema PEC possono essere \u201cimbustati\u201d dal gestore in due differenti tipologie di buste:\nI gestori e i domini da loro gestiti, in virt\u00f9 del quadro normativo di riferimento di seguito descritto, sono tutti censiti. Pertanto viene istituito un sistema di fiducia fondamentale per offrire all'utente tutte le garanzie di sicurezza caratteristiche di questo servizio.\nLog dei messaggi e loro conservazione.\nOgni gestore PEC deve conservare per trenta mesi i log dei messaggi. Nel D.P.R. 11 febbraio 2005 n.68 e nelle sue norme tecniche attuative non \u00e8 menzionato l'obbligo del gestore di rendere disponibili i log dei messaggi su richiesta del titolare della casella PEC, costui per ottenerli pu\u00f2 verosimilmente esercitare il generale diritto di accesso ai dati personali ai sensi del regolamento europeo sui dati personali, oppure pu\u00f2 esercitare il diritto di accesso ai documenti contenenti dati personali o comunque rilevanti per la tutela di interessi giuridici ai sensi degli artt. 22 e ss. della legge n. 241 del 1990 (intendendo il gestore come incaricato di pubblico servizio). Questa direttiva di conservazione dei log \u00e8 stata prevista in sede di redazione e approvazione del D.P.R. 11 febbraio 2005, n. 68. Nei log sono contenuti tutti gli eventi associati a invii e ricezioni di messaggi nell'ambito del circuito PEC.\nI log dei messaggi non tengono traccia del contenuto dei messaggi stessi ma solo dell'avvenuta transazione. Dal punto di vista della pratica dei contenziosi civili a ben poco serve alle parti in lite, laddove vogliano produrre messaggi PEC, che il gestore conservi i log per 30 mesi, infatti la prescrizione civile ordinaria \u00e8 decennale e quindi le esigenze di provare un messaggio PEC possono sorgere ben oltre i 30 mesi dalla sua formazione. Nella rara eventualit\u00e0 che in una causa civile occorra acquisire i log di messaggi PEC, ci\u00f2 pu\u00f2 farsi in sede processuale con una istanza al giudice ex art. 210 c.p.c. volta ad ottenere un ordine di esibizione nei confronti del gestore, oppure ancora in sede extraprocessuale pu\u00f2 farsi con una istanza di accesso dell'interessato al gestore nei termini suddetti.\nSecondo quanto previsto nelle regole tecniche allegate al D.M. 2 novembre 2005 i campi dovranno contenere almeno informazioni circa:\nNorme a carico del gestore.\nLa normativa italiana richiede che un'azienda, per diventare gestore del servizio PEC, debba superare una procedura di accreditamento. Il servizio pu\u00f2 infatti essere erogato esclusivamente dai gestori accreditati presso il CNIPA, che \u00e8 l'organo pubblico preposto al controllo della posta elettronica certificata. Un soggetto per diventare gestore PEC deve presentare domanda al CNIPA e rispettare precisi vincoli tecnici e organizzativi. Tra i pi\u00f9 stringenti in termini economici appare quello previsto dall'articolo 14 del Decreto del presidente della Repubblica 11 febbraio 2005 n. 68, che riporta al comma 3: \u00abI richiedenti l'iscrizione nell'elenco dei gestori di PEC diversi dalle pubbliche amministrazioni devono avere natura giuridica di societ\u00e0 di capitali e capitale sociale interamente versato non inferiore a un milione di euro\u00bb. Questo rende tale ruolo solo alla portata di poche imprese adeguatamente capitalizzate, escludendo di fatto dal mercato le piccole imprese di hosting, inducendo potenzialmente una devianza del libero mercato a favore di grosse imprese che in mancanza di concorrenza (n\u00e9 italiana n\u00e9 ovviamente straniera, visto che la PEC non esiste fuori dall'Italia) potrebbero vendere il servizio PEC facendo in futuro una politica dei prezzi da regime di quasi monopolio.\nPeraltro, si osserva che la responsabilit\u00e0 che grava sul gestore \u00e8 elevata: un errore nell'identificazione di un soggetto, oppure una \"falsa\" ricevuta potrebbero cagionare danni gravissimi. Per questo il soggetto gestore deve dimostrare una solidit\u00e0 finanziaria sufficiente a garantire la propria solvibilit\u00e0 in casi di questo genere.\nDifficilmente un piccolo operatore potrebbe essere affidabile per l'utenza, dato che potrebbe \"sparire\", o rivelarsi insolvente, dopo aver causato un danno.\nSul fronte della concorrenza \u00e8 da notare come, a settembre 2009, l'elenco pubblico dei gestori di PEC operativi conti oltre 20 soggetti. Il prezzo di acquisto di una casella PEC ammonta a pochi euro all'anno.\nQuadro normativo di riferimento.\nIn Italia la disciplina della PEC \u00e8 principalmente contenuta nel Decreto del presidente della Repubblica 11 febbraio 2005 n. 68 e nel decreto legislativo 7 marzo 2005 n. 82 (cosiddetto \"codice dell'amministrazione digitale\").\nNell'aprile 2011 Francesco Gennai, Alba Shahin (ISTI-CNR), Claudio Petrucci e Alessandro Vinciarelli (CNIPA) hanno redatto l'Internet RFC 6109 (Request for Comments 6109) al fine di rendere accessibili alla comunit\u00e0 Internet l'architettura e i protocolli PEC.\nDal 1\u00ba luglio 2013 le comunicazioni tra imprese e pubblica amministrazione dovrebbero avvenire solo via PEC, non essendo pi\u00f9 accettate le comunicazioni in forma cartacea.\nVigilanza nei confronti dei gestori e della Pubblica Amministrazione.\nLa normativa sulla posta elettronica certificata attribuisce ad AgID differenti compiti. In particolare indica tale soggetto come custode e gestore delle regole tecniche. \u00c8 inoltre compito di AgID provvedere alla pubblicazione di aggiornamenti, in coerenza con gli standard specificati nella normativa di riferimento. AgID, all'interno del proprio sito istituzionale, rende disponibile una sezione riguardante la posta elettronica certificata, contenente una versione scaricabile di tutta la documentazione valida ai fini di legge e riguardante la PEC.\nNormative tecniche - Standard internazionali di riferimento.\nLa posta elettronica certificata, come indicato nelle regole tecniche allegate al Decreto Ministeriale 2 novembre 2005, si basa su standard internazionali IETF e ISO. In particolare sulle seguenti versioni e integrazioni successive:\nLegislazione italiana.\nIl quadro normativo di riferimento relativo alla Posta Elettronica Certificata \u00e8 il seguente:\nLegge 28 gennaio 2009 n. 2.\nTra i contenuti della legge n. 2/2009 vengono indicate direttive che riguardano:\nIl decreto 6 maggio 2009.\nDecreto del Presidente Del Consiglio dei Ministri 6 maggio 2009 - Disposizioni in materia di rilascio e di uso della casella di posta elettronica certificata assegnata ai cittadini.\nIn tale decreto il Consiglio dei ministri definisce le modalit\u00e0 di rilascio della casella di posta elettronica certificata. Tra gli aspetti salienti, viene enunciata la gratuit\u00e0 della stessa qualora questa sia richiesta al Dipartimento per l'innovazione e le tecnologie.\nCEC-PAC.\nLa Comunicazione Elettronica Certificata tra Pubblica Amministrazione e Cittadino (CEC-PAC) era un servizio fornito gratuitamente ai cittadini maggiorenni italiani (anche residenti all'estero) e agli stranieri residenti nel territorio italiano. Il funzionamento era identico alla PEC, ma era limitato alle sole comunicazioni con indirizzi PEC della pubblica amministrazione italiana.\nCaselle CEC-PAC sono state offerte gratuitamente dall'INPS, dall'Automobile Club d'Italia, nonch\u00e9 direttamente dal Governo Italiano con il servizio \"PostaCertificat@\".\nNel 2014, visto il mancato raggiungimento degli obiettivi iniziali, \u00e8 stata annunciata la progressiva dismissione della CEC-PAC. Delle 2.121.915 caselle CEC-PAC rilasciate dal 2009 fino al 18 dicembre 2014, l'82% non risulta aver mai inviato messaggi.\nNella Informativa per la privacy al cittadino della Postacertificat@ del Governo Italiano \u00e8 specificato che \"i dati personali dell'Utente contenuti nell'indirizzo di Postacertificat@ saranno inseriti in un elenco, presente sul portale, ma consultabile unicamente da tutte le Pubbliche Amministrazioni aderenti al servizio base Postacertificat@\"."}
{"id": "1427864", "revid": "2013819", "url": "https://it.wikipedia.org/wiki?curid=1427864", "title": "Aixovall", "text": "Aixovall \u00e8 un villaggio di Andorra, nella parrocchia di Sant Juli\u00e0 de L\u00f2ria, con 116 abitanti (dato del 2010) .\nLa chiesa di Sant Pere d'Aixirivall \u00e8 datata XVI secolo, ed \u00e8 a pianta rettangolare.\nSport.\nCalcio.\nLa squadra principale del villaggio \u00e8 l'Uni\u00f3 Esportiva Sant Juli\u00e0."}
{"id": "1427866", "revid": "2013819", "url": "https://it.wikipedia.org/wiki?curid=1427866", "title": "Bissisarri", "text": "Bissisarri (\"Bixessarri\") \u00e8 un villaggio di Andorra, nella parrocchia di Sant Juli\u00e0 de L\u00f2ria, con 40 abitanti (dato del 2010) ."}
{"id": "1427867", "revid": "1543377", "url": "https://it.wikipedia.org/wiki?curid=1427867", "title": "Fontaneda", "text": "Fontaneda \u00e8 un villaggio di Andorra, nella parrocchia di Sant Juli\u00e0 de L\u00f2ria con 98 abitanti (dato 2010) ."}
{"id": "1427868", "revid": "2013819", "url": "https://it.wikipedia.org/wiki?curid=1427868", "title": "Auviny\u00e0", "text": "Auviny\u00e0 \u00e8 un villaggio di Andorra, nella parrocchia di Sant Juli\u00e0 de L\u00f2ria, con 201 abitanti (dato del 2010) ."}
{"id": "1427869", "revid": "2013819", "url": "https://it.wikipedia.org/wiki?curid=1427869", "title": "Aixirivall", "text": "Aixirvall \u00e8 un villaggio di Andorra, nella parrocchia di Sant Juli\u00e0 de L\u00f2ria, con 834 abitanti (dato del 2010) ."}
{"id": "1427870", "revid": "1543377", "url": "https://it.wikipedia.org/wiki?curid=1427870", "title": "Juberri", "text": "Juberri (\"Juverri\") \u00e8 un villaggio di Andorra, nella parrocchia di Sant Juli\u00e0 de L\u00f2ria con 183 abitanti (dato 2010) .\nLa chiesa di Santo Stefano di Juberri, che dipende dalla chiesa di Arcavell, \u00e8 di stile romanico ed \u00e8 stata costruita nei secoli XI e XII su pianta rettangolare e abside semicircolare."}
{"id": "1427871", "revid": "118177361", "url": "https://it.wikipedia.org/wiki?curid=1427871", "title": "Licantropia clinica", "text": " \nPer licantropia clinica, si intende una rara condizione mentale, con presenza di delirio di trasformazione somatica, che induce chi ne \u00e8 affetto a credere di potersi trasformare in un animale. La sindrome costringe chi ne soffre a voler assomigliare ad un animale, spesso ad un lupo, nell'aspetto ma principalmente nel comportamento. Negli stati pi\u00f9 gravi i malati desiderano cibarsi di carne cruda, a volte umana, e di sangue. Il nome di questa sindrome \u00e8 connesso con la condizione mitologica definita come licantropia, in cui la persona che ne \u00e8 affetta si trasforma in un lupo.\nFa parte della branca delle teriantropie (di cui rappresenta certamente la variante pi\u00f9 diffusa) ovvero una psicopatia che costringe chi ne soffre a credersi un animale di una specie in particolare o meno (sono numerosi infatti i casi in cui i teriantropi non sono coscienti di una specifica identit\u00e0 animale ma si credono semplicemente degli Animali-Umani)\nVi sono numerosi esempi di assassini psicopatici che hanno dilaniato i corpi delle proprie vittime coi denti e ne hanno addirittura mangiato il cuore, uno dei casi pi\u00f9 noti fu quello del criminale Peter Stubbe."}
{"id": "1427873", "revid": "1543377", "url": "https://it.wikipedia.org/wiki?curid=1427873", "title": "Nagol", "text": "Nagoll \u00e8 un villaggio di Andorra, nella parrocchia di Sant Juli\u00e0 de L\u00f2ria con 59 abitanti (dato 2010) ."}
{"id": "1427879", "revid": "287204", "url": "https://it.wikipedia.org/wiki?curid=1427879", "title": "Aleksander Fredro", "text": "Biografia.\nNato da nobile casata nel villaggio di Suroch\u00f3w, nei pressi di Jaros\u0142aw, nella Galizia ma allora appartenente al territorio della Cisleithania. Suo padre era un importante latifondista e volle che l'educazione di suo figlio fosse esclusivamente domestica, non permettendogli mai di frequentare scuole pubbliche. All'et\u00e0 di 16 anni entr\u00f2 prima nell'esercito del Ducato di Varsavia e successivamente nel reggimento polacco dell'esercito di Napoleone e partecip\u00f2 alla campagna di Russia, nel 1814 venne insignito della Legion d'onore francese. Di questa esperienza Fredro redasse un'opera di memorie dal titolo \"Tre per tre\") (in polacco \"Trzy po trzy\"), prendendo a modello Vita e opinioni di Tristram Shandy di Laurence Sterne, l'opera narra le esperienze di guerra nel periodo 1809 - 1814 e venne terminata solo nel 1854 e pubblicata postuma nel 1877.\nDopo il conflitto fece ritorno alla sua casa natale nella quale si rifugi\u00f2 per trascorrere una vita tranquilla ed agiata propria di un nobiluomo di campagna, dedicandosi nella scrittura di commedie teatrali di genere brillante. Le sue opere sono fortemente influenzate dal teatro di Moli\u00e8re e di Goldoni, i cui lavori aveva potuto vedere nei teatri parigini durante il suo soggiorno in Francia nel 1814. Subito dopo il suo ritorno nella dimora di campagna di \"Be\u0144kowa Wisznia\", Fredro fece il suo accesso nella loggia massonica di Lublino.\nTra il 1850 ed il 1855 Fredro torn\u00f2 a soggiornare a Parigi, dove aveva trovato rifugio anche suo figlio \"Jan Aleksander Fredro\", anch'egli un autore di commedie teatrali ma con doti artistiche minori rispetto al padre, il quale era stato costretto all'esilio per aver partecipato attivamente alla rivoluzione ungherese del 1848.\nDi natura contraddittoria, Fredro fu sempre interessato alla vita politica del suo paese attraversato dai venti dei moti rivoluzionari, tuttavia mostr\u00f2 sempre un carattere molto schivo e tendente all'isolamento e alla misantropia. Trascorse gli ultimi anni della sua esistenza in una sorta di reclusione volontaria assistito dai suoi familiari e affetto da una grave malattia che lo port\u00f2 alla morte nel 1876.\nFredro \u00e8 il nonno materno del metropolita della Chiesa greco-cattolica ucraina Andrej Szeptycki.\nL'artista.\nFredro fece il suo debutto come autore teatrale nel 1817 ma non venne mai influenzato n\u00e9 si interess\u00f2 personalmente e artisticamente alle tematiche del Romanticismo che era allora la corrente letteraria dominante. Egli fu infatti esclusivamente concentrato nel raccontare il proprio habitat sociale della piccola nobilt\u00e0 polacca di campagna, trattandolo con leggerezza ed ironia.\nIl suo stile \u00e8 molto realistico, attento agli intrecci e agli intrighi, con una particolare predilezione per la commedia degli equivoci.\nNella produzione letteraria di Fredro possono individuarsi due periodi ben distinti. Il primo periodo, che va dal 1817 al 1835, egli scrisse le sue commedie migliori, come \"Il signor Jowialski\", che fece il suo debutto teatrale nel 1832, \"I voti delle fanciulle\", scritto nel 1832 che debutt\u00f2 in teatro nel 1833, \"Vendetta\" e \"Marito e moglie\". In ognuna di queste opere Fredro tratta un singolo argomento ma essi hanno tutti in comune gli intrecci, le bugie, gli inganni e le trame che la gente comune ordisce nella vita di tutti i giorni; in amore, nella vita sociale e negli affari. Uno dei temi principali delle sue commedie di questo periodo sono la serenit\u00e0 della vita coniugale e la positivit\u00e0 dell'amore domestico, in netto contrasto con il tema romantico predominante in quel tempo dell'amore tragico e tormentato. Per questa sua visione lontana dalle visioni romantiche, Fredro fu tacciato da altri autori connazionali di mancanza di spirito di patria e di senso di responsabilit\u00e0 nei confronti della societ\u00e0 del suo tempo. Gli attacchi di questo tipo di critica furono cos\u00ec feroci da costringere Fredro a interrompere la sua attivit\u00e0 di commediografo nel 1835, attivit\u00e0 che riprese solo quindici anni dopo con opere che vennero rappresentate solo privatamente. Tuttavia le sue commedie erano cos\u00ec gradite al grande pubblico che presto tornarono anche in teatro e, quando l'Europa intera inizi\u00f2 a concentrare la propria attenzione alle vicende politiche della Polonia a seguito dei moti rivoluzionari, esse vennero tradotte in francese ed inglese e rappresentate all'estero. La prima opera tradotta fu \"Mariti e mogli\" che venne trasposrta in francese e tedesco nel 1824.\nIl secondo periodo della sua attivit\u00e0 artistica coincide con l'influenza delle opere teatrali francesi del Secondo Impero, a partire quindi dal 1852, tra cui spiccanono la trasposizione teatrale de \"La signora delle camelie\" di Alexandre Dumas e \"Il genero del signor Poirier\" di \u00c9mile Augier. In questa seconda fase entra nel cosmo teatrale di Fredro il mondo dei \"borghesi\", fortemente criticati per l'eccessivo valore dato al denaro. Risalgono a questo periodo le commedie \"Revolver\" e \"Degno di piet\u00e0\", tutte pubblicate dopo la morte dell'autore e anticipate nella loro tematica anti-borghese dal teatro di altri autori polacchi del tempo come Gabriela Zapolska e W\u0142odzimierz Perzy\u0144ski.\nAll'interno della sua opera letteraria, Fredro ebbe anche occasione di cimentarsi come autore di fiabe per bambini, come \"La scimmia nel bagno\" e \"Paul e Gawel\", nonch\u00e9 di aforismi raccolti postumi nell'opera \"Memorie di un vecchio\".\nNel 2002 il regista polacco Andrzej Wajda ha diretto un adattamento della commedia \"La vendetta\" scritta nel 1834, con Roman Pola\u0144ski e Janusz Gajos dal titolo Zemsta - La Vendetta."}
{"id": "1427880", "revid": "178259", "url": "https://it.wikipedia.org/wiki?curid=1427880", "title": "Alessandro Fredro", "text": ""}
{"id": "1427882", "revid": "767487", "url": "https://it.wikipedia.org/wiki?curid=1427882", "title": "Krzysztof Komeda", "text": "Noto soprattutto per le sue colonne sonore, Komeda ha scritto le colonne sonore per primi film di Roman Pola\u0144ski \"Il coltello nell'acqua\" (1962), \"Cul-de-sac\" (1966), \"Per favore, non mordermi sul collo!\" (1967) e \"Rosemary's Baby - Nastro rosso a New York\" (1968). L'album \"Astigmatic\" (1965) di Komeda \u00e8 ampiamente considerato come uno dei pi\u00f9 importanti album jazz europei; Il critico britannico Stuart Nicholson descrive l'album come \"segnando un passaggio dall'approccio americano dominante con l'emergere di una specifica estetica europea\".\nBiografia.\nNato Krzysztof Trzci\u0144ski, scelse Komeda come nome d'arte solo dopo la laurea all'universit\u00e0 come mezzo per distanziarsi come musicista dal suo lavoro diurno in una clinica medica.\n\u00c8 cresciuto a Cz\u0119stochowa e Ostr\u00f3w Wielkopolski, dove nel 1950 si \u00e8 diplomato al \"liceo (scuola superiore) per ragazzi\". Mentre a scuola, ha partecipato al Music and Poetry Club. Dopo il liceo entr\u00f2 all'Accademia di Medicina di Pozna\u0144 per studiare medicina. Termin\u00f2 gli studi di sei anni e ottenne il diploma di medico nel 1956. Scelse di specializzarsi come medico otorinolaringoiatra.\nStudi\u00f2 musica fin dalla prima infanzia; diventare un rinomato virtuoso era il suo sogno. Entr\u00f2 nel conservatorio di Pozna\u0144 all'et\u00e0 di otto anni, ma la Seconda guerra mondiale ha contrastato i suoi piani. Komeda esplor\u00f2 la teoria della musica e impar\u00f2 a suonare il piano, durante questo periodo e successivamente, fino al 1950; tuttavia, era a conoscenza della perdita degli ultimi sei anni.\nKomeda era interessato alla musica leggera. Ha incontrato Witold Kujawski, diplomato nella stessa scuola e gi\u00e0 noto bassista swing, presso il ginnasio di Ostr\u00f3w Wielkopolski. Fu Kujawski che conobbe Komeda-Trzci\u0144ski con il jazz e lo port\u00f2 a Cracovia. Il periodo romantico del jazz polacco, chiamato catacombe, ebbe i suoi giorni sotto i riflettori. La pubblicit\u00e0 dei concerti non esisteva allora. Le jam session, a cui hanno partecipato musicisti famosi come Matuszkiewicz, Borowiec, Walasek e Kujawski, hanno avuto luogo nel leggendario piccolo appartamento di Witold a Cracovia.\nAlcuni anni dopo, divenne chiaro perch\u00e9 Komeda fosse affascinato dal be-bop eseguito da Andrzej Trzaskowski. Il fascino del jazz e l'amicizia con musicisti famosi hanno rafforzato i suoi legami con la musica, anche se era un medico di professione. Ha lavorato per qualche tempo con la prima band jazz polacca pioniera del dopoguerra, un gruppo chiamato Melomani che era di Cracovia e \u0141\u00f3d\u017a, i cui pilastri erano Matuszkiewicz, Trzaskowski e Kujawski.\nPi\u00f9 tardi, ha suonato con vari gruppi pop di Pozna\u0144. Uno di loro, il gruppo di Jerzy Grzewi\u0144ski, si trasform\u00f2 presto in una band dixieland. Komeda apparve con Grzewi\u0144ski al I Jazz Festival di Sopot nell'agosto del 1956, ma ottenne successi esibendosi con il sassofonista Jan Ptaszyn Wr\u00f3blewski e il vibrafonista Jerzy Milian, perch\u00e9 all'epoca i Dixieland non soddisfacevano le aspettative di Komeda. Era pi\u00f9 affascinato dal jazz moderno. Grazie a questa passione, \u00e8 stato creato il sestetto di Komeda. Krzysztof Trzci\u0144ski ha usato per la prima volta il nome d'arte \"Komeda\" quando ha lavorato in una clinica laringologica e ha voluto nascondere il suo interesse per il jazz ai colleghi. Il jazz stava iniziando la sua lotta per la rispettabilit\u00e0 con le autorit\u00e0 comuniste nell'era del \"disgelo\" e con la societ\u00e0 polacca; il jazz era considerato una musica sospettosa a buon mercato dei night club.\nIl sestetto di Komeda divenne il primo gruppo jazz polacco a suonare jazz moderno e le sue esibizioni pionieristiche aprirono la strada al jazz in Polonia. Ha suonato jazz legato alle tradizioni europee e che era la sintesi dei due gruppi pi\u00f9 popolari in quel momento: il Modern Jazz Quartet e il Gerry Mulligan Quartet.\nNei tredici anni successivi al I Sopot Jazz Festival, la personalit\u00e0 artistica di Krzysztof Trzci\u0144ski divenne pi\u00f9 matura, cristallizzata e liricamente poetica. Krzysztof era, soprattutto, un poeta in costante ricerca che riusciva a trovare modi di esprimersi individualmente nel jazz, nel lirismo slavo e nelle tradizioni della musica polacca.\nGli anni 1956-1962 videro Komeda con il suo gruppo prendere parte a festival domestici e preparare programmi ambiziosi. Questi furono anche gli anni dei suoi primi successi stranieri a Mosca, Grenoble e Parigi. A quel tempo fu creato uno spettacolo interessante; fu chiamato \"Jazz and Poetry\" e mostrato in Jazz Jamboree '60, e successivamente nella Filarmonica di Varsavia. \u00c8 iniziata anche l'avventura di Komeda con la musica per film. Sono stati creati punteggi per i film di Roman Pola\u0144ski come \"Il coltello nell'acqua\" (1962), di Andrzej Wajda come \"Ingenui perversi\" (1960) e di Janusz Morgenstern Good Bye, Till Tomorrow (sempre del 1960). Questo periodo, che nella biografia artistica di Komeda pu\u00f2 essere definito il periodo della crescita e del miglioramento del suo linguaggio musicale, \u00e8 stato incoronato con \"Ballet Etudes\" eseguito su Jazz Jamboree '62. Sebbene la reazione della critica interna agli Etudes sia stata piuttosto fredda, ha aperto le porte all'Europa per Krzysztof Komeda Trzci\u0144ski.\nKomeda visit\u00f2 la Scandinavia per la prima volta nella primavera del 1960, e vi ritorn\u00f2 ogni anno da allora in poi. Tutte le sue esibizioni al \"Gyllene Cirkeln\" (Golden Circle) di Stoccolma e al Montmartre Jazz Club di Copenaghen, dove si sono esibite le celebrit\u00e0 pi\u00f9 famose del jazz americano, si sono rivelate un vero successo. Metronome, la casa discografica svedese, ha registrato la sua musica suonata da un quintetto internazionale: Allan Botschinsky (tromba), Jan \"Ptaszyn\" Wr\u00f3blewski (sassofono tenore), Krzysztof Komeda (pianoforte), Roman Dyl\u0105g (nome d'arte: Gucio; contrabbasso) e Rune Carlsson (percussioni). Il famoso regista danese Hennig Carlsen ha ordinato musica per i suoi film Hvad Med Os e Sult (il film basato sul romanzo di Knut Hamsun Hunger). Komeda ha anche scritto la musica per il film Kattorna di Tom Segerberg e diverse colonne sonore di Pola\u0144ski. Complessivamente Komeda ha scritto pi\u00f9 di 70 colonne sonore. Dopo i successi in Scandinavia, arrivarono ulteriori successi: festival jazz a Praga, Blend, Koenigsberg; Toure di Bulgaria e Germania Ovest e Est. Il Quartetto di Komeda (Tomasz Sta\u0144ko (tromba), Roman Dyl\u0105g (basso), Rune Carlsson (percussioni) e Zbigniew Namys\u0142owski (sassofono)) registrato nel maggio 1967 \"Meine s\u00fc\u00dfe europ\u00e4ische Heimat - Dichtung &amp; Jazz\" per la casa discografica Electrola della Germania Ovest. Komeda rimase a Los Angeles nel 1968 dove compose musica per film per \"Rosemary's Baby\" di Roman Pola\u0144ski (con una delle sue composizioni pi\u00f9 famose, \"Rosemary's Lullaby\" cantata da Mia Farrow) e The Riot di Kulik.\nNel dicembre 1968, a Los Angeles, Komeda ebbe un tragico incidente che port\u00f2 a un ematoma cerebrale. Venne spinto in una scarpata dallo scrittore Marek H\u0142asko durante una festa. Roman Pola\u0144ski ha ricordato nelle sue memorie che in seguito un litigio amichevole con Marek H\u0142asko, Komeda \u00e8 caduto e ha riportato ferite alla testa. Le cure mediche nell'ospedale americano non gli hanno salvato la vita. Dopo essere stato trasportato a casa in Polonia in coma e in uno stato terminale, \u00e8 morto quattro giorni prima di compiere 38 anni ed \u00e8 stato sepolto al Cimitero Pow\u0105zki di Varsavia. Marek H\u0142asko mor\u00ec forse suicida nel giugno dello stesso anno.\nCome musicista jazz, ha esercitato un'influenza cruciale sulla creazione di uno stile originale, spesso descritto come la scuola polacca di jazz, che ha successivamente influenzato lo sviluppo della scena jazz polacca dopo la sua morte. Dal 1995, il Komeda Jazz Festival si tiene regolarmente, incluso un Concorso internazionale di compositori. L'obiettivo del concorso \u00e8 promuovere giovani artisti."}
{"id": "1427884", "revid": "2024225", "url": "https://it.wikipedia.org/wiki?curid=1427884", "title": "Tito Schipa Jr.", "text": "Figlio del celebre tenore Tito Schipa, \u00e8 stato il primo autore di un'opera rock in Italia, ed uno dei primi al mondo.\nBiografia.\nGli inizi.\nNato in Portogallo, trascorre l'infanzia prima negli Stati Uniti, poi a Parigi ed infine in Piemonte, ad Alessandria; dal 1955 si trasferisce a Roma, dove effettua gli studi superiori al Liceo Classico e dove ha le prime esperienze artistiche negli ambienti della musica beat.\nNel 1966 lavora come assistente alla regia di Lina Wertm\u00fcller in due musicarelli girati dalla regista in quell'anno, \"Rita la zanzara\" e \"Non stuzzicate la zanzara\", entrambi con Rita Pavone e Giancarlo Giannini.\nNello stesso anno diventa il presentatore delle serate al Piper Club: \u00e8 proprio in questo locale che debutta, l'anno seguente, l'opera beat Then an Alley, realizzata scegliendo 18 canzoni di Bob Dylan ed unendole insieme; tra gli interpreti vi \u00e8 la cantante Penny Brown.\nNel 1967 continua l'attivit\u00e0 di aiuto regista lavorando con Giorgio De Lullo, Giancarlo Menotti e Luigi Squarzina.\nOrfeo 9.\nNel 1969 inizia a lavorare alla scrittura dell'opera rock Orfeo 9, che debutta il 23 gennaio 1970 al Teatro Sistina di Roma, grazie alla collaborazione di Garinei e Giovannini: lo spettacolo, assolutamente innovativo per l'Italia, riprende la forma del melodramma tradizionale innestandoci le sonorit\u00e0 della musica rock, ed \u00e8 scritto interamente da Schipa, sia per il testo che per la musica, mentre agli arrangiamenti collabora Bill Elliott, il futuro direttore musicale del Caf\u00e8 La MaMa di NY e del NY Shakespeare Festival.La vicenda sviluppata \u00e8 la storia di un moderno Orfeo che deve salvare la sua Euridice dall'inferno della droga, ed affronta anche altre tematiche come l'ecologia e la ricerca della felicit\u00e0; pur con qualche ingenuit\u00e0 rappresenta in maniera evidente quelle che erano le problematiche dei giovani di quella generazione.\nDel cast fanno parte, tra gli altri, Monica Miguel, Simon Catlin, Giovanni Ullu e Andro Cecovini.\nIl successo \u00e8 notevole, al punto che due anni dopo viene realizzato un film televisivo, (trasmesso dalla RAI solo dopo tre anni e in orari di basso ascolto); inoltre la Fonit Cetra pubblica il disco doppio con le musiche dell'opera, che riscuote un successo di vendita notevole e duraturo nel tempo (testimoniato dalle numerose ristampe che vengono effettuate nel corso del tempo).\nPer l'incisione del disco e per il film il cast subisce alcuni cambiamenti, e alla nuova realizzazione partecipano tra gli altri il futuro premio Oscar Bill Conti (arrangiamenti, direzione orchestrale e tastiere), Renato Zero, che impersona \"Il venditore di felicit\u00e0\", Loredana Bert\u00e8 che interpreta una narratrice ed esegue i cori con Penny Brown e Marco Piacente, e ancora Edoardo Nevola, Eva Ax\u00e9n; tra i musicisti sono da citare Tullio De Piscopo alla batteria, i chitarristi Sergio Farina e Andrea Sacchi, e Santino Rocchetti come cantante in un brano.\nCantautore.\nIl debutto come cantautore avviene nel 1971 con la pubblicazione del 45 giri Sono passati i giorni/Combat, con cui partecipa nello stesso anno alla Mostra Internazionale di Musica Leggera; la canzone sul lato B (che era apparsa gi\u00e0 nella colonna sonora del film Policeman di Sergio Rossi nel 1969) viene censurata dalla RAI per i contenuti del testo.\nNel 1973 pubblica l'album Io ed io solo, contenente alcuni fra i suoi brani pi\u00f9 noti: \"Non siate soli\" e \"Sono passati i giorni\".\nDopo altre attivit\u00e0 come compositore e come attore, pubblica nel 1982 un altro disco come cantautore, Concerto per un primo amore.\nEr Dompasquale.\nNel 1976 Schipa fonda, insieme al drammaturgo Mario Moretti, il Teatro in Trastevere, e nello stesso anno vi presenta la sua commedia musicale \"L'isola nella tempesta\"; inizia poi a lavorare a Er Dompasquale, rielaborazione dell'opera Don Pasquale, di Gaetano Donizetti, che ottiene molto successo sia in Italia che all'estero, arrivando nel 1983 ad essere rappresentata a Broadway in un adattamento curato da Joseph Papp.\nEr Dompasquale viene anche pubblicato su LP dalla RCA Italiana in quello che \u00e8 il primo disco triplo realizzato da un artista italiano.\nDylaniato.\nA met\u00e0 degli anni ottanta Tito Schipa torna a Bob Dylan, con cui aveva iniziato nel 1967 con l'opera pop Then an Alley, dedicandosi alla traduzione in italiano di tutti i testi delle canzoni del cantautore di Duluth: questo lavoro si concretizza nella pubblicazione di tre volumi per l'Arcana Editrice con le sue versioni dei brani di Dylan e in Dylaniato, disco che raccoglie alcune di queste canzoni arrangiate e cantate da Schipa.\nL'esperienza positiva del lavoro sui testi di Dylan si ripete due anni dopo con la pubblicazione, sempre per l'Arcana, di un volume con le traduzioni delle poesie di Jim Morrison.\nAltre attivit\u00e0.\nNegli anni novanta Schipa continua la sua attivit\u00e0 in vari campi, realizzando colonne sonore per film e spettacoli teatrali, dedicandosi alla redazione di una biografia sul padre (in occasione del centenario della nascita) e lavorando come autore radiofonico.\nSi dedica inoltre all'attivit\u00e0 di regista per vari allestimenti di opere liriche e realizza documentari: tre per la RAI e tredici per il canale tematico Gambero Rosso.\nInoltre \u00e8 per qualche anno docente di drammaturgia del melodramma all'Universit\u00e0 Orientale di Napoli, all'Accademia Musicale Claudio Monteverdi di Campobasso e all'Accademia di Belle Arti di Reggio Calabria, attivit\u00e0 che proseguir\u00e0 all'Universit\u00e0 Popolare di Roma (UPTER). Attualmente \u00e8 infatti impegnato presso l'UPTER di Roma in \"Opera Full Immersion\", una serie di seminari-spettacolo di \"istigazione e assuefazione al melodramma\" da lui ideati e condotti.\nAttualit\u00e0 e progetti in corso.\n \u00e8 in corso di scrittura la sua nuova opera rock \"Gioia\", la cui sceneggiatura \u00e8 stata finanziata da European Script Fund nell'ambito del Progetto Media della CEE. Tito \u00e8 docente presso l'Upter di Roma e ogni anno propone tre corsi sul melodramma (\"Opera Full Immersion\") presentando opere sempre diverse.\nAd agosto 2013 \u00e8 uscito lo spartito di Orfeo 9, mentre il 18 aprile 2015 \u00e8 uscito, per la prima volta dopo quarant'anni dalla produzione della versione cinematografica dell'opera, il triplo DVD di \"Orfeo 9\" contenente il film e molti contenuti speciali."}
{"id": "1427885", "revid": "43530", "url": "https://it.wikipedia.org/wiki?curid=1427885", "title": "John M. Schofield", "text": ""}
{"id": "1427889", "revid": "767487", "url": "https://it.wikipedia.org/wiki?curid=1427889", "title": "Bill Mumy", "text": "Biografia.\nBill Mumy nasce a San Gabriel, in California nel 1954.\nDopo una prima partecipazione nel 1957 in un episodio della serie televisiva \"Wire Service\", Biil inizia la sua intensa carriera professionale di attore bambino dal 1960, dall'et\u00e0 di sei anni, prendendo parte a numerosi episodi in popolari serie televisive, fra cui \"Il magnifico King\" (1960), \"Alfred Hitchcock presenta\" (1961-1962), \"Going My Way\" (1962), \"L'ora di Hitchcock\" (1962), \"Perry Mason\" (1963), \"Undicesima ora\" (1964).\nDi rilievo \u00e8 la sua partecipazione a tre episodi della serie \"Ai confini della realt\u00e0\": \"Chiamata a lunga distanza\" (marzo 1961), nel ruolo del nipotino che comunica con la nonna morta attraverso un telefono giocattolo; \"Un piccolo mostro\" (novembre 1961), come un bambino che terrorizza la citt\u00e0 con i propri poteri psichici; e \"In onore di Pip\" (settembre 1963), in cui appare come una visione del figlio morente di Jack Klugman, da lui a lungo trascurato.\nPartecipa anche ad alcune produzioni cinematografiche, dapprima in piccoli ruoli, ma poi come protagonista nel 1965 del film \"Erasmo il lentigginoso\", un adattamento cinematografico del romanzo \"Erasmus\", nel quale interpreta la parte di un bambino prodigio, un genio della matematica, che sviluppa una cotta per l'attrice Brigitte Bardot (che nel film impersona se stessa). I suoi genitori, interpretati da James Stewart e Glynis Johns, hanno non poche difficolt\u00e0 nel gestire l'ossessione del figlio.\nDivenuto una presenza familiare al pubblico americano, nel periodo 1965-1968 \u00e8 tra i protagonisti della popolare serie televisiva sci-fi \"Lost in Space\", dove interpreta Will, il pi\u00f9 giovane dei tre figli della famiglia Robinson.\nLa sua carriera di attore bambino si conclude con la partecipazione al film per famiglie della Disney \"Rascal, l'orsetto lavatore\" (1969).\nDa giovane attore ha parti di rilievo nel film \"Bless the Beasts &amp; Children\" (1971) e in \"Papillon\" (1973). Pur non rinunciando mai completamente alla carriera di attore i suoi interessi si spostano sempre pi\u00f9 sulla musica.\nMumy \u00e8 un musicista professionista che suona il banjo, basso, chitarra, armonica, tastiere, mandolino, e percussioni. I suoi vari crediti musicali includono canzoni che ha scritto e registrato con la band America, eseguiti in tour con Shaun Cassidy, ed eseguiti con la band di Rick Springfield nel film \"Hard to Hold\". Mumy ha realizzato da solista una serie di CDs, tra cui \"Dying to Be Heard\", \"In the Current\", \"Pandora's Box\", \"After Dreams Come True\", \"Los Angeles Times\" and \"Ghosts\", cos\u00ec come nove album con il proprio partner musicale Robert Haimer con il quale dal 1970 ha formato il duo rock demenziale Barnes &amp; Barnes sotto lo pseudonimo di Art Barnes. Il loro successo pi\u00f9 famoso \u00e8 la canzone \"Fish Heads\", che la rivista Rolling Stone ha nominato uno dei 100 migliori video di tutti i tempi. \u00c8 stato un candidato agli Emmy Awards per la musica originale in \"Adventures in Wonderland\" (1991), come solista, e come met\u00e0 del duo Barnes &amp; Barnes.\nMumy si esibisce anche con i Jenerators, una blues-rock band con base a Los Angeles con Tom Hebenstreit alla voce, chitarre elettriche e tastiere; Mumy alla voce, chitarre acustiche ed elettriche, armonica, tastiere e percussioni; Gary Stockdale alla voce e contrabbasso; Miguel Ferrer alla voce, percussioni e tamburi; David Jolliffe alla chitarra, percussioni e voce; e Chris Ross alla batteria e percussioni. Inoltre, Mumy ha pubblicato una canzone in onore di Byrds, \"When Roger Was Jim\" (2012). Mumy produce e conduce \"The Real Good Radio Hour\", un programma settimanale su \"KSAV Internet Radio\" concentrandosi su vari stili musicali e gli artisti che li hanno promossi.\nCome attore, Mumy ha continuato a prendere parte a episodi di serie televisive e ha prestato numerose volte la propria voce a documentari, film di animazione e spot pubblicitari. \u00c8 ancora particolarmente attratto da ruoli nei film di fantascienza. Dal 1994 al 1998 ha partecipato alla serie televisiva \"Babylon 5\", interpretando il ruolo di \"Lennier\" in numerosi episodi, e formando con alcuni membri del cast anche una band musicale, The Be Five.\n\u00c8 sposato con Eileen e padre dell'attrice Liliana Mumy (nata nel 1994) e di Seth Mumy, anch'egli attore, apparso nel film \"Tre desideri\" (1995).\nDoppiatori italiani.\nNelle versioni in italiano dei suoi lavori, Bill Mumy \u00e8 stato doppiato da:"}
{"id": "1427891", "revid": "729019", "url": "https://it.wikipedia.org/wiki?curid=1427891", "title": "Disturbo delirante", "text": "Il disturbo delirante \u00e8 una psicosi caratterizzata da una forma di delirio cronico basato su un sistema di credenze illusorie che il paziente crede vere (resistenti a ogni critica) e che ne alterano l'approccio con la realt\u00e0.\nA parte l'incapacit\u00e0 di valutare oggettivamente il sistema di credenze illusorie che danno origine al delirio, il paziente mantiene le proprie facolt\u00e0 razionali e in genere le sue capacit\u00e0 di relazione sociale non sono compromesse. Alcune forme di disturbo delirante (in particolare quelle basate su convinzioni a tema persecutorio, come la convinzione di essere spiati o di essere vittima di un complotto di qualche genere) vengono tradizionalmente indicate come casi di paranoia, termine che oggi \u00e8 in disuso nella comunit\u00e0 scientifica internazionale.\nTipologie.\nUn disturbo delirante pu\u00f2 essere basato su qualunque sistema di credenze erronee, ma alcune forme sono pi\u00f9 frequenti di altre. I pazienti con disturbi di tipo erotomaniaco credono di essere segretamente amati da qualcuno; in alcuni casi il presunto amante \u00e8 un personaggio famoso (sindrome di de Clerambault). Nei deliri di tipo megalomaniaco, il paziente \u00e8 convinto di essere depositario di una capacit\u00e0 o di una conoscenza di grandissima importanza (per esempio, di avere una missione affidatagli direttamente da Dio). Nei deliri di tipo somatico il paziente \u00e8 convinto di avere una deformit\u00e0, una malattia o un altro difetto fisico grave, come un cattivo odore o parassiti. I deliri di tipo persecutorio (spesso genericamente indicati come paranoia) sono caratterizzati dal fatto che il paziente \u00e8 convinto di essere vittima di un complotto o di una persecuzione (per esempio di essere spiato, di essere progressivamente avvelenato, o di trovarsi in procinto di essere assassinato).\nSintomi ed evoluzione.\nIl disturbo delirante evolve in genere dalla degenerazione di tratti caratteriali come il fanatismo, la mitomania, la diffidenza, l'inclinazione al rancore e via dicendo. La nascita del disturbo pu\u00f2 non avere sintomi rilevanti dal punto di vista delle capacit\u00e0 dell'individuo di vivere una vita sociale relativamente normale, ma la sua degenerazione pu\u00f2 modificare questa situazione. Per esempio, i pazienti con disturbi di tipo erotomaniaco possono essere portati a tormentare l'oggetto del loro delirio con telefonate, appostamenti, e altri tentativi indesiderati di contatto, mentre quelli che ritengono di essere vittime di persecuzioni possono diventare violenti e isolarsi progressivamente dalla societ\u00e0.\nTerapia.\nBench\u00e9 non vi siano particolari indicazioni di tipo farmacologico per il trattamento del disturbo delirante, spesso vengono impiegati antipsicotici per una cura sintomatica. Il trattamento psichiatrico ha in genere lo scopo di allontanare il paziente dalle sue credenze pervasive cercando di interessarlo a qualcos'altro, per esempio affidandogli un obiettivo da raggiungere difficile ma gratificante, e quindi in grado di indirizzare altrove le sue energie mentali."}
{"id": "1427893", "revid": "17654", "url": "https://it.wikipedia.org/wiki?curid=1427893", "title": "HyperSpace", "text": ""}
{"id": "1427894", "revid": "287204", "url": "https://it.wikipedia.org/wiki?curid=1427894", "title": "Erotomania", "text": "In psichiatria, lerotomania \u00e8 un tipo di disturbo delirante in cui il paziente ha la convinzione infondata e ossessiva che un'altra persona provi sentimenti amorosi nei suoi confronti. Nella forma pi\u00f9 comune di questa patologia, il presunto amante \u00e8 una persona famosa, o di una classe sociale superiore a quella del paziente. Questa variante viene chiamata sindrome di de Clerambault, dallo psichiatra francese Ga\u00ebtan Gatian de Cl\u00e9rambault (1872\u20131934), che nel 1921 pubblic\u00f2 un trattato sull'argomento (\"Les psychoses passionelles\").\nNel linguaggio comune, il termine \"erotomania\" viene usato in modo improprio anche per riferirsi a atteggiamenti ossessivi in campo amoroso o sessuale, il cui nome pi\u00f9 appropriato \u00e8 ninfomania per le donne e satiriasi per gli uomini.\nDescrizione.\nLa convinzione di essere amati da qualcuno, che definisce l'erotomania, \u00e8 spesso accompagnata da un sistema di false credenze secondarie, portanti il paziente a crearsi un piccolo mondo immaginario del quale cerca di auto convincersi (quando questa situazione diviene radicata e permanente prende il nome di schizofrenia). Per esempio, il paziente pu\u00f2 essere convinto che il suo presunto amante comunichi con lui con messaggi nascosti, come particolari posture del corpo oppure (nel caso si tratti di una persona famosa) attraverso indizi inviati attraverso i media. L'oggetto del delirio erotomane non ha alcuna particolare relazione con la persona affetta da questa sindrome o in alcuni casi l'erotomania pu\u00f2 nascere da un rapporto sensuale avvenuto precedentemente tra il paziente e l'oggetto della patologia che il paziente non \u00e8 stato in grado di elaborare correttamente, in altri casi pu\u00f2 persino trattarsi di un personaggio immaginario. L'erotomania si sviluppa in tre fasi:\nQuesta malattia colpisce in generale le donne, ma, in casi eccezionali, anche degli uomini. \nL'erotomane rivolge di solito le sue attenzioni a persone con uno status sociale pi\u00f9 alto: celebrit\u00e0, professori, avvocati, medici, artisti, scrittori, politici...\nL'erotomane \u00e8 inizialmente persuaso che sia l'altro ad amarlo segretamente, che sia l'altro a essersi fatto avanti per primo, ma che non osi o non si possa dichiarare oppure che dissimuli il suo amore. Per questo, cerca di entrare in contatto con l'oggetto del suo desiderio, convinto che sia quest'ultimo a volerlo. Gli telefona, gli manda dei messaggi o delle lettere, lo segue, entra a poco a poco nella sua vita, cercando di penetrare nella sua intimit\u00e0. \nIl malato, inizialmente, ascolta i pareri altrui con una certa aggressivit\u00e0, ha un rifiuto nell'accettare la sua patologia che tuttavia \u00e8 in grado di percepire e non di accettare, a cui fa seguito un netto rifiuto, quando la malattia entra in uno stadio pi\u00f9 avanzato, scatenando la collera e l'odio. Ogni cosa sembra legata all'essere amato, anche il semplice atto di posare una cosa in un posto insolito. La sua visione della realt\u00e0 sar\u00e0 deformata dalla paranoia. Per il malato niente ha pi\u00f9 importanza al di l\u00e0 dell'oggetto del suo amore e pu\u00f2 restare ore, o addirittura giorni, ad aspettare una chiamata o un segnale o passare le sue giornate a seguire, osservare la persona amata.\nL'erotomania pu\u00f2 essere un sintomo di altre patologie mentali, come la schizofrenia. I casi pi\u00f9 gravi possono portare a un comportamento penalmente perseguibile da parte del paziente, che pu\u00f2 per esempio adottare comportamenti configurabili come molestia. Un caso estremo \u00e8 quello di John Hinckley Jr., che tent\u00f2 di assassinare Ronald Reagan in seguito a un delirio fondato sulla falsa credenza che Jodie Foster fosse segretamente innamorata di lui.\nNel 2001 un primario di un ospedale di New York raccont\u00f2 che dopo aver iniziato la frequentazione con una donna, alcune persone gli riferirono che questa donna lo spiava e raccoglieva dati sulla sua vita privata da circa due anni prima, raccontando che era stata corteggiata da lui per anni. In seguito la frequentazione non sfoci\u00f2 in un vero rapporto amoroso e dopo alcuni mesi fu costretto a denunciarla per violenza psicologiche (minacciava che, per colpa sua, si sarebbe tolta la vita).\nStoria.\nGi\u00e0 nell'antichit\u00e0, autori come Ippocrate, Erasistrato, Plutarco e Galeno fecero riferimenti a casi oggi classificabili come erotomania. Il primo riferimento a questa sindrome nella letteratura psichiatrica si trova nel trattato \"Maladie d'amour ou m\u00e9lancolie \u00e9rotique\" di Jacques Ferrand (1623). In passato, questa patologia \u00e8 stata identificata con altri nomi, come paranoia erotica o illusione erotica autoreferenziale.\nRiconoscere un erotomane.\nAd un occhio non esperto gli erotomani sono difficili da riconoscere, ma i tratti che li accomunano sono quelli di una persona affetta da un disturbo mentale; solitamente il soggetto \u00e8 irascibile, nervoso, ha un'aria turbata e distaccata dalla realt\u00e0, fa spesso discorsi deliranti sui suoi rapporti interpersonali, presenta scarse capacit\u00e0 logiche. Difficilmente i suoi racconti sono equilibrati e coerenti, sono invece per lo pi\u00f9 egocentrici e poco lineari.\nNon \u00e8 raro che l'erotomane avverta consciamente il disagio, lo esprima dichiarando un malessere psicologico non ben definito e si metta in contatto con uno specialista in grado di individuare la patologia attraverso un'accurata analisi.\nLe cause pi\u00f9 frequenti dell'erotomania sono traumi legati a situazioni di rifiuto in cui ci si \u00e8 trovati impreparati o passivi."}
{"id": "1427896", "revid": "782150", "url": "https://it.wikipedia.org/wiki?curid=1427896", "title": "Calciatori dell'Associazione Sportiva Roma", "text": "Nella presente pagina sono riportate informazioni sui calciatori dell'Associazione Sportiva Roma, societ\u00e0 calcistica italiana per azioni con sede nella citt\u00e0 di Roma.\nCalciatori celebri.\nTra i calciatori della Roma pi\u00f9 famosi degli anni 1930 e 1940 vi sono Attilio Ferraris IV, primo capitano della storia giallorossa, il centrocampista Fulvio Bernardini, il portiere Guido Masetti, a capo della squadra aggiudicatasi il primo scudetto romanista, e l'attaccante Amedeo Amadei, detto \"Fornaretto\", vincitore anch'egli del primo campionato giallorosso e tuttora detentore del record di pi\u00f9 giovane marcatore della Serie A.\nOltre a questi si ricordano anche il terzino Eraldo Monzeglio, la punta Rodolfo Volk, autore del primo gol della squadra al Campo Testaccio, e Enrique Guaita, capocannoniere del campionato 1934-1935 e detentore del record di marcature nella Serie A a sedici squadre.\nA cavallo tra gli anni 1950 e 1960 troviamo Giacomo Losi, soprannominato \"Core de Roma\" per l'attaccamento alla maglia: \u00e8 infatti il calciatore con pi\u00f9 presenze in giallorosso dopo Francesco Totti e Daniele De Rossi, nonch\u00e9 difensore e capitano della Roma vincitrice della Coppa delle Fiere. Protagonisti di quel periodo sono anche il \"Ragno Nero\" Fabio Cudicini, Dino da Costa (detentore del record assoluto di gol segnati nel derby di Roma), Pedro Manfredini (capocannoniere del campionato 1962-1963), Giancarlo De Sisti e Antonio Angelillo\nTra gli anni 1970 e 1980 si ricordano soprattutto i protagonisti del secondo scudetto giallorosso tra cui l'allora capitano Agostino Di Bartolomei, proveniente dalle giovanili della Roma e titolare fisso dal ritorno dal prestito al e Bruno Conti, il quale, dopo le giovanili e due stagioni in prestito al , passa definitivamente in prima squadra e diventa l'ala titolare, vincendo un campionato e cinque Coppe Italia; al termine della carriera agonistica, assume il ruolo di allenatore prima degli Esordienti e poi dei Giovanissimi della Roma, arrivando ad allenare anche la prima squadra alla fine della stagione 2004-2005 e successivamente il responsabile del settore giovanile del club capitolino.\nRoberto Pruzzo \u00e8 uno dei pi\u00f9 prolifici attaccanti giallorossi: infatti, oltre al campionato 1982-1983, vince con la Roma tre volte il titolo di capocannoniere e quattro Coppe Italia, mentre Falc\u00e3o, nonostante lo scetticismo iniziale, riesce a diventare uno dei calciatori stranieri pi\u00f9 amati della storia del club: dopo una prima stagione non particolarmente brillante, il brasiliano diviene un punto cardine della squadra, che, anche grazie alle sue giocate, riesce a vincere il secondo scudetto e due Coppe Italia e a raggiungere la finale di Coppa dei Campioni 1983-1984; viene soprannominato dai tifosi \"Divino\" e \"Ottavo re di Roma\".\nA cavallo tra gli anni 1980 e 1990, sono due i giocatori particolarmente acclamati dai tifosi giallorossi: l'attaccante Rudi V\u00f6ller e il centrocampista Giuseppe Giannini, mentre nella decade successiva e negli anni 2010 a conquistare la tifoseria sono due difensori brasiliani, Aldair e Cafu, e due romani, Francesco Totti e Daniele De Rossi, entrambi punti fissi della squadra giallorossa, rispettivamente in attacco e in mediana.\nCapitani.\nDi seguito l'elenco dei capitani della Roma con le statistiche aggiornate al 27 febbraio 2022.\nRecord.\nPresenze in partite ufficiali.\nDi seguito le presenze in partite ufficiali dei calciatori della Roma.\nMarcature in partite ufficiali.\nDi seguito le marcature in partite ufficiali dei calciatori della Roma.\nCapocannonieri per singola stagione.\nIn competizioni nazionali.\nDi seguito i capocannonieri in competizioni nazionali dei calciatori della Roma.\nNelle competizioni internazionali.\nDi seguito i capocannonieri in competizioni internazionali dei calciatori della Roma.\nCalciatori premiati.\nDi seguito i calciatori vincitori di riconoscimenti calcistici durante la loro militanza nella Roma.\nRiconoscimenti.\nInserimenti in liste stagionali ed annuali.\nDi seguito i calciatori inseriti in liste stagionali ed annuali calcistiche durante la loro militanza nella Roma.\nInserimenti in liste secolari.\nDi seguito i calciatori inseriti in liste secolari calcistiche durante la loro militanza nella Roma.\nHall of Fame.\nIl 7 ottobre 2012 \u00e8 stata presentata la Hall of Fame ufficiale della Roma classe 2012, composta da 31 elementi. Affinch\u00e9 un calciatore possa essere eletto, \u00e8 necessario che abbia giocato almeno una volta con i Capitolini e si sia ritirato dall'attivit\u00e0 sportiva da almeno due anni (l'unica eccezione riguarda Francesco Totti, entrato il giorno esatto del suo addio al calcio). I tifosi e una commissione apposita, tramite un sistema di votazioni annuale, determinano i giocatori che godranno di tale onorificenza. La \"Hall of Fame day\" \u00e8 la ricorrenza annuale nella quale la Lupa organizza una cerimonia per gli atleti scelti. Di seguito gli eletti.\nMaglie ritirate.\nDi seguito l'elenco delle maglie ritirate della Roma.\nOnorificenze.\nDi seguito le onorificenze dei calciatori della Roma, ottenute durante il periodo di militanza nel club capitolino."}
{"id": "1427898", "revid": "8596", "url": "https://it.wikipedia.org/wiki?curid=1427898", "title": "Eroi del mare - Il cacciatorpediniere Torrin", "text": ""}
{"id": "1427901", "revid": "1543377", "url": "https://it.wikipedia.org/wiki?curid=1427901", "title": "Federazione calcistica dell'Ecuador", "text": "La Federazione calcistica dell'Ecuador (\"spa.\" Federaci\u00f3n Ecuatoriana de F\u00fatbol, acronimo FEF) \u00e8 l'ente che governa il calcio in Ecuador.\nFondata nel 1925, si affili\u00f2 alla FIFA nel 1926 e al CONMEBOL l'anno seguente. Ha sede a Guayaquil e controlla il campionato nazionale e la Nazionale del paese."}
{"id": "1427902", "revid": "4711", "url": "https://it.wikipedia.org/wiki?curid=1427902", "title": "Federazione calcistica ecuadoriana", "text": ""}
{"id": "1427903", "revid": "183483", "url": "https://it.wikipedia.org/wiki?curid=1427903", "title": "Nebulosa diffusa con ammasso aperto", "text": ""}
{"id": "1427904", "revid": "4711", "url": "https://it.wikipedia.org/wiki?curid=1427904", "title": "Federaci\u00f3n Ecuatoriana de F\u00fatbol", "text": ""}
{"id": "1427906", "revid": "729019", "url": "https://it.wikipedia.org/wiki?curid=1427906", "title": "Encefalopatia", "text": "In medicina il termine encefalopatia indica letteralmente e genericamente una qualunque malattia dell'encefalo, rientrando in questa categoria le malattie metaboliche, quelle tossiche, infettive, neoplastiche e degenerative del cervello. Si tratta dunque di un'ampia variet\u00e0 di sindromi ciascuna con differenti cause, sintomi e cure, con esiti in alcuni casi fatali, ma anche reversibili.\nTipologia.\nLe encefalopatie attualmente conosciute si suddividono in:\nSintomatologia.\nI sintomi dipendono sempre da quale tipo di encefalopatia si tratti. Quelli comuni sono:\nAltri sintomi neurologici sono:\nEziologia.\nL'encefalopatia altera funzioni del cervello, ci\u00f2 pu\u00f2 essere causato da qualche agente infettivo, malfunzione dell'organismo, tumore del cervello, una prolungata esposizione ad elementi tossici (compreso farmaci), denutrizione, emorragia cerebrale o virus.\nEsami clinici.\nGli esami da effettuare comprendono gli esami del sangue, la puntura lombare, e l'EEG: in tal modo si comprende da quale dei molti tipi la persona \u00e8 affetta.\nTrattamento.\nIl trattamento \u00e8 sintomatico e cambia a seconda del tipo e della severit\u00e0 dell'encefalopatia, qualche anticonvulsivo pu\u00f2 essere prescritto. Nei casi pi\u00f9 gravi emodialisi o trapianto di organi diventano necessari."}
{"id": "1427907", "revid": "124814676", "url": "https://it.wikipedia.org/wiki?curid=1427907", "title": "Sollevamento pesi ai Giochi della XXII Olimpiade", "text": "Si sono svolte 10 gare, solamente maschili."}
{"id": "1427908", "revid": "124943951", "url": "https://it.wikipedia.org/wiki?curid=1427908", "title": "Sollevamento pesi ai Giochi della XXI Olimpiade", "text": "Le prove di sollevamento pesi ai Giochi di Montr\u00e9al si sono svolte tra 18 e il 27 luglio 1976. Il programma prevedeva 9 eventi, solamente maschili, per un totale di 173 atleti provenienti da 46 nazioni."}
{"id": "1427909", "revid": "125005896", "url": "https://it.wikipedia.org/wiki?curid=1427909", "title": "Sollevamento pesi ai Giochi della XX Olimpiade", "text": "Le prove di sollevamento pesi ai Giochi di Monaco di Baviera si sono svolte tra il 27 agosto e il 6 settembre 1972. Il programma prevedeva 9 eventi, solamente maschili, per un totale di 188 atleti provenienti da 54 nazioni."}
{"id": "1427910", "revid": "124232241", "url": "https://it.wikipedia.org/wiki?curid=1427910", "title": "Sollevamento pesi ai Giochi della XIX Olimpiade", "text": "Le competizioni di sollevamento pesi dei Giochi della XIX Olimpiade si sono svolte dal 13 al 19 ottobre 1968 al Teatro de los Insurgentes di Citt\u00e0 del Messico.\nCome a si sono disputate 7 categorie come segue:"}
{"id": "1427911", "revid": "1543377", "url": "https://it.wikipedia.org/wiki?curid=1427911", "title": "Federazione calcistica dell'Afghanistan", "text": "La Federazione calcistica dell'Afghanistan (in pashtu \u062f \u0627\u0641\u063a\u0627\u0646\u0633\u062a\u0627\u0646 \u062f \u0641\u0648\u067c\u0628\u0627\u0644 \u0641\u062f\u0631\u0627\u0633\u064a\u0648\u0646, in inglese Afghanistan Football Federation, acronimo AFF) \u00e8 l'ente che governa il calcio in Afghanistan.\nFondata nel 1921, si affili\u00f2 alla FIFA nel 1948 e all'AFC nel 1954. Ha sede nella capitale Kabul e controlla il campionato nazionale, la coppa nazionale e la Nazionale del paese.\nIl 13 gennaio 2014 la federazione vince il FIFA Fair Play Award per avere \u00abcon dedizione organizzato un campionato nazionale in un Paese dilaniato da violenza e distruzione, costruendo le basi per il gioco e aprendo il calcio ad un pubblico pi\u00f9 ampio, comprese donne e famiglie\u00bb ."}
{"id": "1427913", "revid": "4711", "url": "https://it.wikipedia.org/wiki?curid=1427913", "title": "Football Federation of Afghanistan", "text": ""}
{"id": "1427916", "revid": "486946", "url": "https://it.wikipedia.org/wiki?curid=1427916", "title": "Steel Drum", "text": ""}
{"id": "1427921", "revid": "109098894", "url": "https://it.wikipedia.org/wiki?curid=1427921", "title": "Suillus collinitus", "text": "Suillus collinitus , \u00e8 un fungo basidiomicete, molto vicino al \"Suillus granulatus\", ed \u00e8 facilmente riconoscibile per i residui di micelio rosei presenti alla base del gambo.\nDescrizione della specie.\nCappello.\n5\u201312\u00a0cm di diametro, emisferico, poi convesso-appianato.\nTubuli.\nAdnati, gialli, verdastri in maturit\u00e0.\nPori.\nPi\u00f9 o meno grandi, angolosi soprattutto vicino al gambo, gialli, verdastri in maturit\u00e0, a differenza del \"S. granulatus\" non presentano goccioline di lattice.\nGambo.\n6-9 X 1-1,5\u00a0cm, pieno, sodo, cilindrico, attenuato alla base, bianco, con sfumature gialline all'apice e rosato-brune alla base, ricoperta da una fitta trama miceliare di colore rosa, ricoperto da granulazioni bruno-rugginose pi\u00f9 fitte verso l'apice.\nCarne.\nBianca con sfumature gialline, molle. Odore e sapore gradevoli.\nHabitat.\nSpecie termofila, tipica dell'area del Mediterraneo, cresce in estate, solitaria o gregaria, in pinete litoranee.\nCommestibilit\u00e0.\nBuono commestibile da giovane e dopo aver tolto la cuticola che ha effetto lassativo.\nEtimologia.\nDal latino \"collinitus\" = vischioso."}
{"id": "1427924", "revid": "12073654", "url": "https://it.wikipedia.org/wiki?curid=1427924", "title": "The italian bob", "text": ""}
{"id": "1427925", "revid": "729019", "url": "https://it.wikipedia.org/wiki?curid=1427925", "title": "Atetosi", "text": "L'atetosi (dal greco \u1f04\u03d1\u03b5\u03c4\u03bf\u03c2, \"\u00e0thetos\", \u00absconnesso\u00bb) \u00e8 un fenomeno costituito da movimenti involontari di torsione, costanti ma lenti, di parti del corpo. Tali movimenti interessano principalmente il volto, il collo e le porzioni distali degli arti.\nEziologia.\nL'atetosi viene causata da una lesione cerebrale, nella maggioranza dei casi questa proviene da un'encefalopatia neonatale o perinatale (come nella sindrome di Lesch-Nyhan), altre cause sono emorragie o tumori dell'encefalo.\nInoltre poich\u00e9 l'atetosi pu\u00f2 originarsi a partire da una danno confinato ai nuclei della base, i soggetti possono avere una normale intelligenza malgrado i movimenti deabilitanti e il disturbo del linguaggio.\nPu\u00f2 essere inoltre associata alla corea di Huntington.\nTrattamento.\nL'utilizzo di antagonisti della dopamina pu\u00f2 sopprimere l'atetosi, tuttavia il loro utilizzo a lungo termine pu\u00f2 portare a complicazioni."}
{"id": "1427926", "revid": "767487", "url": "https://it.wikipedia.org/wiki?curid=1427926", "title": "The Very Best of Kim Wilde", "text": "The Very Best of Kim Wilde \u00e8 una raccolta pubblicata dalla EMI nel 2001, della cantante pop inglese Kim Wilde.\nL'album contiene \"Loved\", unico inedito della raccolta, insieme ai remix di \"View from a Bridge\" e \"Kids in America\"."}
{"id": "1427928", "revid": "767487", "url": "https://it.wikipedia.org/wiki?curid=1427928", "title": "The Gold Collection", "text": "The Gold Collection \u00e8 un album del 1996 della cantante pop britannica Kim Wilde."}
{"id": "1427933", "revid": "1318658", "url": "https://it.wikipedia.org/wiki?curid=1427933", "title": "Urbano Navarrete", "text": "Biografia.\nIl 31 maggio 1952 fu ordinato presbitero dall'arcivescovo Federico Melendro Guti\u00e9rrez, S.I.\nProfessore di Diritto canonico, specializzato in Diritto matrimoniale, fu nominato nel 1980 rettore della Pontificia Universit\u00e0 Gregoriana di Roma. Mantenne l'incarico fino al 1986.\nFu creato cardinale nel concistoro del 24 novembre 2007 da papa Benedetto XVI, ricevendo la diaconia di San Ponziano.\nEra uno dei pochi cardinali viventi a non aver ricevuto anche l'ordinazione episcopale.\nSi spense, all'et\u00e0 di 90 anni, il 22 novembre 2010 alle 8 del mattino a causa di un arresto cardiocircolatorio.\nLe esequie si sono tenute il 24 novembre alle ore 11.30 all'Altare della Cattedra della Basilica di San Pietro. La santa messa \u00e8 stata celebrata dal cardinale Angelo Sodano, decano del Collegio Cardinalizio. Al termine della celebrazione eucaristica, il Santo Padre Benedetto XVI ha rivolto la sua parola ai presenti e ha presieduto il rito dell\"'ultima commendatio\" e della \"valedictio\". La salma \u00e8 stata poi tumulata nel sacello dei gesuiti del cimitero del Verano."}
{"id": "1427934", "revid": "132266", "url": "https://it.wikipedia.org/wiki?curid=1427934", "title": "Urbano Navarrete Cort\u00e9s", "text": ""}
{"id": "1427937", "revid": "117271", "url": "https://it.wikipedia.org/wiki?curid=1427937", "title": "Boletus collinitus", "text": ""}
{"id": "1427939", "revid": "117271", "url": "https://it.wikipedia.org/wiki?curid=1427939", "title": "Suillus fluryi", "text": ""}
{"id": "1427940", "revid": "124123", "url": "https://it.wikipedia.org/wiki?curid=1427940", "title": "Mario Trabucco", "text": "Non abbiamo grandi notizie della sua vita, della quale sappiamo solo che esercit\u00f2 con successo la medicina a Caltagirone, soprattutto durante l'epidemia del 1622. Per il suo contributo fu creato nobile il 4 ottobre 1622 da Fernando d'Aragona. Alcune sue opere sono conservate nella Biblioteca Comunale di Caltagirone, citt\u00e0 che gli ha anche dedicato una strada."}
{"id": "1427941", "revid": "729019", "url": "https://it.wikipedia.org/wiki?curid=1427941", "title": "Camilla de Castro", "text": "Carriera.\nLavor\u00f2 sin da giovanissima per diversi fotografi come modella, per farsi conoscere poi dal pubblico televisivo con una rubrica Camilla Quer Cesar del programma Superpop di RedeTV!. Era, inoltre, divenuta un'icona per la comunit\u00e0 LGBT del suo paese. Prima della sua tragica morte, le era stato proposto di condurre un reality show della TV brasiliana.\nIl 26 luglio 2005, in un periodo di forte abuso di sostanze stupefacenti e probabilmente in stato di profonda alterazione mentale, decise di togliersi la vita, lanciandosi dal balcone di un palazzo di Piazza Franklin Roosevelt, nel centro di San Paolo. \nFu seppellita nel cimitero di Biritiba Mirim, a circa 70\u00a0km da San Paolo.\nFilmografia.\nCamilla de Castro ha lavorato in molti film transessuali per soli adulti, tra i quali:"}
{"id": "1427956", "revid": "729019", "url": "https://it.wikipedia.org/wiki?curid=1427956", "title": "Malattia di Basedow-Graves", "text": "La malattia di Basedow-Graves (pronunce tedesca: e inglese: ), o anche morbo di Basedow-Graves o malattia di Flaiani-Basedow o malattia di Parry o gozzo tossico diffuso \u00e8 un ipertiroidismo autoimmune, malattia autoimmune, che colpisce la tiroide ed \u00e8 caratterizzata dalla presenza di una o pi\u00f9 delle seguenti manifestazioni: gozzo, ipertiroidismo, oftalmopatia, dermopatia. I segni e i sintomi dell'ipertiroidismo possono includere irritabilit\u00e0, debolezza muscolare, problemi di sonno, un battito cardiaco accelerato, scarsa tolleranza al calore, diarrea e perdita di peso. Altri sintomi possono includere l'ispessimento della pelle sugli stinchi, conosciuti come mixedema pretibiale ed esoftalmo agli occhi, una condizione nota come oftalmopatia di Graves. Una percentuale compresa tra circa il 25% e l'80% delle persone con la condizione sviluppa problemi agli occhi.\nLa causa esatta non \u00e8 chiara; tuttavia, si ritiene che possa coinvolgere una combinazione di fattori genetici e ambientali. Un individuo ha maggior probabilit\u00e0 di accusare questa condizione se un membro della sua famiglia ne ha gi\u00e0 sofferto. Nel caso di gemelli, se uno dei due ne \u00e8 affetto, vi \u00e8 una probabilit\u00e0 del 30% che anche l'altro lo sia. L'esordio della malattia pu\u00f2 essere innescato da stress, infezioni o una gravidanza. Coloro che hanno anche altre malattie autoimmuni, come il diabete mellito di tipo 1 e l'artrite reumatoide sono pi\u00f9 a rischio di esserne coinvolti. Il fumo aumenta il rischio di malattia e pu\u00f2 peggiorare i problemi agli occhi. La condizione comporta la produzione di un anticorpo, chiamato immunoglobulina stimolante la tiroide (TSI), che ha un effetto simile all'ormone tireostimolante (TSH). Questo anticorpo causa una produzione in eccesso di ormoni tiroidei da parte della tiroide. La diagnosi pu\u00f2 essere sospettata sulla base dei sintomi, con le analisi del sangue e la captazione dello iodio radioattivo usato per confermare la malattia. In genere gli esami del sangue mostrano un aumento dei valori di T3 e T4, TSH basso, maggiore assorbimento di iodio radioattivo in tutte le aree della tiroide e anticorpi STI.\nVi sono tre opzioni di trattamento: terapia con radioiodio, la somministrazione di farmaci e la chirurgia della tiroide. La terapia con radioiodio consiste nella somministrazione di iodio-131 per via orale che poi si concentra nella tiroide distruggendone una parte nel corso di settimane o mesi. L'ipotiroidismo risultante viene trattato con gli ormoni tiroidei sintetici. I farmaci come i beta-bloccanti possono controllare i sintomi e i farmaci anti-tiroide, come il metimazolo possono aiutare temporaneamente i pazienti, mentre gli altri trattamenti stanno avendo effetto. L'intervento chirurgico al fine di rimuovere la tiroide \u00e8 un'altra opzione. Problemi agli occhi possono richiedere ulteriori trattamenti.\nLa malattia di Graves si riscontra in circa lo 0,5% delle persone. Essa si verifica circa 7,5 volte pi\u00f9 spesso nelle donne rispetto agli uomini. Spesso incomincia tra i quaranta e i sessanta anni di et\u00e0. Essa \u00e8 la causa pi\u00f9 comune di ipertiroidismo negli Stati Uniti (da circa il 50% all'80% dei casi). La condizione prende il nome da Robert James Graves, il quale la descrisse nel 1835. Esistono, tuttavia, anche alcune precedenti descrizioni, come quella di Flajani.\nStoria.\nLa malattia di Flaiani-Basedow-Graves deve il nome al medico italiano Giuseppe Flaiani che gi\u00e0 nel 1805 descrisse il caso clinico di una patologia caratterizzata da esoftalmo e palpitazioni, al medico irlandese Robert James Graves, che ne fece la descrizione nel 1835, e al medico tedesco Karl Adolph von Basedow, che riport\u00f2 la stessa sintomatologia, indipendentemente dal collega britannico, nel 1840. Tuttavia, prima ancora di costoro, l'inglese Caleb Hillier Parry aveva osservato un caso della sindrome nel 1786: il rapporto fu per\u00f2 pubblicato solo nel 1825, dopo quello di Giuseppe Flaiani, ma prima di quelli di Graves e di Basedow. In Europa la patologia \u00e8 conosciuta soprattutto come \"malattia di Basedow\" o \"malattia di Flaiani-Basedow\", mentre nei paesi anglofoni, per esempio Irlanda e USA, \u00e8 ovviamente nota come \"morbo di Graves\".\nEpidemiologia.\nLa malattia di Flaiani-Graves-Basedow colpisce nel Regno Unito circa l'1,85% della popolazione (400 000 malati per un totale di 59 milioni di persone), con una frequenza nettamente superiore nel sesso femminile (M:F=1:10) e un picco di incidenza compreso tra i 40 e i 60 anni.\nEziologia.\nLe cause di tale malattia sono diverse: sicuramente si riscontra un fattore immunitario, forse geneticamente determinato pensando anche al fatto che \u00e8 stata riscontrata una trasmissione in via ereditaria familiare dei soggetti colpiti, capace di scatenare nella persona una reazione anticorpale contro i propri ormoni e tessuti tiroidei, caratterizzata dalla stimolazione incontrollata della tiroide a produrre molti pi\u00f9 ormoni tiroidei (T3 e T4) del necessario. Nel morbo di Basedow l'ipertiroidismo \u00e8 causato da auto-anticorpi contro il recettore TSH della tiroide. Tali auto-anticorpi sono degli anticorpi che competono attivamente con il TSH. Ci\u00f2 significa che una volta identificato il recettore si legano a quest'ultimo sui suoi siti di legame attivando cos\u00ec la cascata enzimatica che porta alla formazione degli ormoni tiroidei. La risposta al feedback negativo di autoregolazione che coinvolge ipotalamo e ipofisi rimane attivo, infatti i livelli di TRH e TSH sierici sono bassi ma la presenza degli auto-anticorpi rende inutile il meccanismo a feedback, mantenendo attiva la produzione degli ormoni.\nClinica.\nMolti sono i sintomi che si riscontrano, fra cui ipertiroidismo, esoftalmia, eruzione cutanea rossastra nodulare e indolore sulla superficie delle gambe, dermopatia, aumento del metabolismo basale, gozzo diffuso, liscio al tatto, fremito alla palpazione, iperattivit\u00e0 motoria, fragilit\u00e0 dei peli e ungueale (onicolisi di Plummer), insonnia, ipertermia, ipertensione, iperglicemia, tachicardia (fino all'aritmia), astenia, adinamia, tremore di tutto il corpo, diarrea, poliuria, epatomegalia, ipercalcemia e ipercalciuria, esoftalmo con segno di Dalrymple e segno di Graefe, iperproduzione di eritropoietina. Poi a seconda del sesso, nel maschio talvolta vi \u00e8 un calo della libido, mentre nelle donne irregolarit\u00e0 mestruali. Nelle persone con ipertiroidismo possono verificarsi cambiamenti comportamentali e di personalit\u00e0, tra cui: psicosi, mania, ansia, agitazione e depressione.\nEsami clinici.\nLa scintigrafia tiroidea non \u00e8 solitamente richiesta perch\u00e9 la positivit\u00e0 anticorpale associata al quadro tipico ecografico sono sufficienti a fare diagnosi.\nTrattamento.\nSi tenta di annullare gli effetti dell'iperproduzione di T3 e T4 con delle sostanze ad attivit\u00e0 antitiroidea del gruppo delle tioamidi (metimazolo e propiltiouracile), che agiscono selettivamente inibendo la de-iodinazione del T4. Si interviene anche con beta-bloccanti per controllare la tachicardia. La terapia farmacologica \u00e8 indicata per circa 1,5 anni dall'esordio, dopodich\u00e9 va, se possibile, sospesa. In caso di recidive (oltre la met\u00e0 dei casi; pi\u00f9 comuni nei primi cinque anni, e in special modo nei primi due), o in caso di impossibilit\u00e0 alla sospensione, si deve necessariamente ricorrere a una terapia definitiva (chirurgia e/o radioiodio).\nLa terapia chirurgica \u00e8 valida laddove si sono verificati, a seguito della dilatazione della ghiandola, lesioni o compressioni a danno delle strutture anatomo-funzionali adiacenti: trachea (dispnea, bronchiti ricorrenti, laringiti, ecc.); nervo laringeo ricorrente (disfonia).\nLa terapia attualmente pi\u00f9 usata \u00e8, comunque, quella basata sullo iodio radioattivo 131-I. La dose somministrabile in regime ambulatoriale deve essere, per la legge italiana, inferiore a 16 mCi, che per\u00f2 sono ripetibili, in caso di recidive o di dose insufficiente, dopo sei mesi circa.\nPrognosi.\nSe non trattata, la malattia di Flaiani-Graves-Basedow pu\u00f2 comportare gravi complicazioni tra cui difetti di nascita durante la gravidanza, aumento del rischio di un aborto spontaneo, perdita minerale ossea e, in casi estremi, la morte. La condizione \u00e8 spesso accompagnata da un aumento della frequenza cardiaca (tachicardia), che pu\u00f2 portare a ulteriori complicazioni al cuore tra cui la perdita del normale ritmo cardiaco (fibrillazione atriale) una situazione a rischio di ictus cerebrale. Se gli occhi sono rigonfiati abbastanza da non poterli chiudere completamente di notte si pu\u00f2 verificare secchezza con un rischio di un'infezione corneale secondaria che potrebbe portare alla cecit\u00e0. La pressione sul nervo ottico pu\u00f2 portare a difetti del campo visivo e anche alla perdita della vista. Un prolungato ipertiroidismo non trattato pu\u00f2 portare alla perdita di tessuto osseo, che pu\u00f2 risolversi quando viene incominciato il trattamento.\nLa malattia di -Flaiani-Graves-Basedow in letteratura.\nNel romanzo \"La coscienza di Zeno\" di Italo Svevo Ada Malfenti, la cognata-oggetto del desiderio del protagonista, \u00e8 affetta dal morbo di Basedow e la sua bellezza sfiorisce.\nLa malattia di Flaiani-Graves-Basedow.\nL'attore Marty Feldman (1934-1982) a causa di un incidente giovanile, dello strabismo congenito e soprattutto del morbo di Basedow, per cui non fu mai operato, aveva i bulbi particolarmente prominenti e divergenti, caratteristiche che divennero i suoi tratti distintivi come personaggio, e che egli volle mantenere poich\u00e9 gli garantivano il successo (difatti egli divenne molto famoso per aver interpretato il personaggio di Igor in \"Frankenstein Junior).\""}
{"id": "1427957", "revid": "1543377", "url": "https://it.wikipedia.org/wiki?curid=1427957", "title": "Aracataca", "text": "Aracataca (talvolta, colloquialmente, \"Cataca\") \u00e8 un comune della Colombia facente parte del dipartimento di Magdalena.\n\u00c8 stata fondata nel 1885 sulla riva del fiume Aracataca, che scende dalla vicina catena della Sierra Nevada de Santa Marta attraverso la palude di Ci\u00e9naga Grande.\nLa cittadina si trova circa a sud del capoluogo del dipartimento, Santa Marta.\nGeografia e clima.\nIl comune confina a nord con quelli di Zona Bananera, Santa Marta e Ci\u00e9naga; a est con il dipartimento di Cesar; a sud con il comune di Fundaci\u00f3n; a ovest, infine, con quelli del Ret\u00e9n e di Pueblo Viejo.\nIl clima di Aracataca \u00e8 tipicamente tropicale, caldo e umido tutto l'anno.\nStoria.\nAracataca \u00e8 una citt\u00e0 fluviale fondata nel 1885. Acquis\u00ec lo status di municipio nel 1912, che per\u00f2 perse a favore del municipio di Pueblo Viejo.\nIl 25 giugno 2006, venne indetto un referendum per ribattezzare la citt\u00e0 \"Aracataca-Macondo\" che per\u00f2 fall\u00ec per mancato raggiungimento del quorum dei votanti. L'iniziativa aveva lo scopo di celebrare la citt\u00e0 come paese natale del celebre scrittore colombiano Gabriel Garc\u00eda M\u00e1rquez, dando cos\u00ec alla citt\u00e0 il nome dell'immaginario paese di \"Macondo\", noto ai lettori di M\u00e1rquez per essere l'ambientazione del suo pi\u00f9 noto romanzo \"Cent'anni di solitudine\".\nSuddivisione amministrativa.\nRurale.\nVeredas.\nAracataca comprende 13 veredas che sono:\nCaser\u00edos.\nAracataca ha 3 caser\u00edos:\nUrbana.\nQuartieri.\nLa citt\u00e0 di Aracataca \u00e8 formata da 33 quartieri: La Esperanza, La esmeralda, Zacapita, 2 de febrero, 20 de Julio, Ayacucho, Nari\u00f1o, Loma Fresca, 7 de Agosto, El Carmen, Cataquita, Macondo, El Suiche, El Pradito, 11 de Noviembre, 7 de Abril, Ciudadela macondo, San Jos\u00e9, Base, Marujita, Las delicias, Centro, Boston, El Porvenir, 1 de Mayo, Gal\u00e1n, San Mart\u00edn, Bello Horizonte, Ra\u00edces, Macondo, Villa del R\u00edo I y II.\nEconomia.\nLe risorse economiche di Aracataca si fondano soprattutto sull'agricoltura e in particolare sulla coltivazione della palma da olio, riso, cotone, canna da zucchero, banane, yucca, pomodori e sull'allevamento di bestiame di vario genere. Il commercio rappresenta una forma alternativa e secondaria di attivit\u00e0 economica e viene praticato in maniera informale e non organizzata logisticamente, soprattutto lungo l'autostrada principale verso Santa Marta dove si trovano diversi negozi che vendono teli da mare ed altri articoli da mare.\nInfrastrutture e trasporti.\nI mezzi di trasporto nella citt\u00e0 e nei dintorni di Aracataca sono soprattutto di terra data la non navigabilit\u00e0 dei fiumi, sono presenti dei piccoli aeroporti usati principalmente da aeroplani per la suffumigazione agricola.\nLa citt\u00e0 \u00e8 attraversata dalla Highway 45 che partendo da Santa Marta, passa per Aracataca, Fundaci\u00f3n, El Copey, Bosconia, Curuman\u00ed fino al Cesar Department e prosegue verso sud fino alla Colombian Andean Region. La ferrovia non \u00e8 pi\u00f9 impiegata per il trasporto pubblico ma \u00e8 utilizzata esclusivamente per il trasporto di carbone dalla regione di La Loma del Central Cesar Department per il Port of Santa Marta. Ci sono molte altre compagnie che offrono servizio di trasporto interregionale e intermunicipale con autobus di medie dimensioni, monovolume e taxi.\nCultura.\nFestivit\u00e0.\nGli abitanti di Aracataca celebrano la tradizione Romana Cattolica dei Re magi il 6 gennaio di ogni anno , il Carnivals e la settimana santa tra febbraio e marzo, una settimana culturale, Il Festival delle Canzoni Inedite (\"Festival de la Canci\u00f3n In\u00e9dita\"), L'anniversario della citt\u00e0 in aprile e il Festival del Fiume (\"Festival del R\u00edo\").\nCultura di massa.\n\u00c8 il paese natale di Gabriel Garc\u00eda M\u00e1rquez ed \u00e8 riconosciuto come modello per il leggendario \"Macondo\", il villaggio principale del capolavoro di Garc\u00eda M\u00e1rquez, \"Cent'anni di solitudine\".\nCuriosit\u00e0.\nQuesto luogo \u00e8 citato nel testo della canzone \"Oh, Vita!\" cantata da Jovanotti e presente nell'omonimo album uscito nel 2017."}
{"id": "1427958", "revid": "46931", "url": "https://it.wikipedia.org/wiki?curid=1427958", "title": "Cataca", "text": ""}
{"id": "1427962", "revid": "339392", "url": "https://it.wikipedia.org/wiki?curid=1427962", "title": "Kuki Shuzo", "text": ""}
{"id": "1427964", "revid": "124385636", "url": "https://it.wikipedia.org/wiki?curid=1427964", "title": "Santa Marta", "text": ""}
{"id": "1427968", "revid": "1498232", "url": "https://it.wikipedia.org/wiki?curid=1427968", "title": "Massimo De Luca", "text": "Biografia.\nHa mosso i suoi primi passi da giornalista nel 1970 alla redazione della \"Gazzetta dello Sport\", passando poi al \"Giornale d'Italia\". Nel 1976 venne chiamato alla Rai da Sergio Zavoli come autore di servizi per il GR1, del quale Zavoli era il direttore. Nel 1978 ide\u00f2 e condusse fino al 1987 \"Tuttobasket\", programma radiofonico dedicato alla pallacanestro, che ottenne notevole successo andando in onda fino al 2013; l'anno successivo ide\u00f2 il gemello \"Pallavolando\" riservato alla pallavolo. Nel settembre del 1987 raccolse l'eredit\u00e0 di Roberto Bortoluzzi, conducendo il popolare programma radiofonico \"Tutto il calcio minuto per minuto\" fino al giugno del 1992, cedendo il testimone ad Alfredo Provenzali.\nNel luglio dello stesso anno si trasfer\u00ec alla Fininvest come vicedirettore dei servizi sportivi. \u00c8 stato inoltre il conduttore dei programmi \"Domenica Stadio\" e \"L'appello del marted\u00ec\", oltre a diversi speciali sui campionati mondiali di e , e sui campionati d'Europa di e (in questo ultimo caso alternandosi con Alberto Brandi). Con l'acquisizione nel 1994 dei diritti della UEFA Champions League da parte di Fininvest (poi Mediaset), ha presentato il programma \"Pressing Champions League\".\nNel 2006 \u00e8 ritornato alla RAI, ricevendo la nomina di direttore di Rai Sport e mantenendo tale carica fino al luglio del 2009, succeduto da Eugenio De Paoli. Ha presentato dapprima assieme a Paola Ferrari, poi con Teo Teocoli, \"La Domenica Sportiva\", programma che ha condotto sino al maggio del 2010. Nel maggio dello stesso anno ha pubblicato il libro \"Sport in TV\", una storia degli avvenimenti agonistici trasmessi dalla televisione italiana dalle origini ai nostri giorni, scritto a quattro mani con Pino Frisoli. Nello stesso periodo ha inoltre condotto su Rai Radio 2 il programma radiofonico \"Circo Massimo\" insieme a Massimo Cervelli e Max Paiella; tra il 2011 e il 2016 ha inoltre curato l'omonimo blog calcistico per il sito web del \"Corriere della Sera\", giornale del quale \u00e8 editorialista."}
{"id": "1427969", "revid": "287204", "url": "https://it.wikipedia.org/wiki?curid=1427969", "title": "Paton", "text": "La Paton \u00e8 una casa motociclistica milanese attiva dal 1958 e specializzata in moto da competizione\nStoria e competizioni.\nFondata nel 1958 da due ex dipendenti del reparto corse FB Mondial, Giuseppe Pattoni (1926-1999) e Lino Tonti (1920-2002), la Paton (il nome deriva dalla \u201cfusione\u201d dei cognomi dei due fondatori Pattoni Tonti) inizia l'attivit\u00e0 trasformando da monoalbero a bialbero alcune Mondial 125 rilevate da Pattoni in seguito alla chiusura, alla fine della stagione 1957, del reparto corse Mondial. Con una di queste moto inizia la carriera Mike Hailwood, terminando 7\u00ba al Tourist Trophy e conquistando la vittoria sul circuito di Silverstone nel 1958.\nPoco dopo si fa debuttare una 250 bicilindrica bialbero derivata da un progetto di Tonti, moto che ha poca fortuna nelle corse. Il sodalizio tra Pattoni e Tonti dura fino al 1960, anno in cui Tonti passa alla Bianchi portando con s\u00e9 il progetto di una nuova 250, lasciando a Pattoni una traccia da sviluppare.\nIl primo prototipo della nuova quarto di litro debutta nel 1964 con Gianpiero Zubani in una gara del campionato Italiano, a Modena. Successivamente la Paton debutta nel motomondiale, cogliendo al Tourist Trophy un terzo posto con Alberto Pagani, a fine stagione undicesimo nella classifica della classe 250. Nel 1965 arriva una nuova versione della bicilindrica, maggiorata a 350\u00a0cm\u00b3, mentre dell'anno seguente \u00e8 la 500. Quest'ultima sar\u00e0 la moto che da pi\u00f9 soddisfazioni a Pattoni: nel 1967 l'inglese Fred Stevens \u00e8 sesto nel mondiale, mentre Angelo Bergamonti vince il campionato Italiano Seniores battendo Giacomo Agostini e la MV Agusta. Altra stagione importante \u00e8 il 1969, quando Billie Nelson \u00e8 quarto nel mondiale (17\u00ba Bergamonti, 22\u00ba Trabalzini e 34\u00ba Bertarelli gli altri classificati con la mezzo litro milanese), mentre Franco Trabalzini \u00e8 secondo nel campionato Italiano. La Paton si dimostr\u00f2 cos\u00ec tra le pi\u00f9 valide alternative per i piloti non ufficiali (in pratica tutti, meno Agostini) insieme alla LinTo (progettata da Lino Tonti dopo la chiusura della Bianchi).\nCon gli anni settanta la Paton inizia una parabola discendente: ultimo sprazzo di gloria per la quattro tempi milanese \u00e8 il terzo posto di Armando Toracca nell'italiano 1974. La stagione seguente \u00e8 l'ultima per la \"500\" bicilindrica: a pilotarla \u00e8 Virginio Ferrari. Con il 1976 Pattoni presenta una nuova moto, la V 90 BM 4, spinta da un motore quattro cilindri a V due tempi. I risultati sono per\u00f2 scarsi, e si decide di lasciar perdere le corse. La pausa dura fino al 1983, quando viene presentata la \"RC\", progettata da Giuseppe Pattoni insieme al figlio Roberto. A questa seguir\u00e0 nel 1986 la V 115 C2, con cui Vittorio Scatola conclude al terzo posto il campionato Europeo Velocit\u00e0 del 1988, vincendo la prova italiana corsa a Misano.\nNel 1994 \u00e8 il turno di una nuova versione della 4 cilindri milanese, la C10/1, che nella stagione 1995 conquista buoni piazzamenti. Al termine della stagione seguente, per\u00f2, la Paton si vede negare dall'IRTA il diritto a partecipare al Mondiale 1997 poich\u00e9 la moto \u00e8 considerata poco competitiva (di conseguenza si vedranno al via moto Paton in poche occasioni, grazie soprattutto a occasionali wild card). I Pattoni non demordono, e continuano a sviluppare la loro moto.\nNonostante la morte di Giuseppe Pattoni nel 1999, l'avventura prosegue: nel 2000 la Paton presenta la PG 500 R con cui riesce a partecipare a cinque gare del Mondiale, come wild card, e con Paolo Tessari, riesce a guadagnare un punto, grazie al 15\u00ba posto al GP di Germania. Nel 2001 l'IRTA nega di nuovo l'iscrizione al Motomondiale; grazie all'aiuto di uno sponsor riesce comunque a partecipare a quattro gare con la nuova PG 500 RC (evoluzione della precedente versione R) accreditata di 190CV a 12800 giri, ottenendo delle wild card per Vladim\u00edr \u010castka, S\u00e9bastien Gimbert e Shaun Geronimi. Nel 2002 la fine dell'avventura, con l'estromissione dalle gare.\nL'attivit\u00e0 della Paton, per\u00f2, non cessa: Roberto Pattoni, a partire dal 2004, inizia la produzione in piccola scala di una replica della \u201c500\u201d bicilindrica nella versione 1968, con la quale si \u00e8 ritornati a correre al Manx Grand Prix, cogliendo un secondo posto nel 2006 e la vittoria nel 2007 con Ryan Farquhar, anno in cui \u00e8 ritornata a correre anche la \"C5\", schierata eccezionalmente al Senior TT, conclusosi per\u00f2 con un ritiro. Il nordirlandese ha rivinto il Manx GP nel 2011, lasciando il secondo classificato a quasi due minuti.\nA fine 2009 \u00e8 stata presentata la nuova \"500 Gran Premio\", costruita sulla base della Ilmor X3 (ma con il motore 2 tempi dell'ultima 500 RC) con l'intenzione di produrne una piccola serie da vendere ad esclusivo \"uso pista\", la quale \u00e8 stata commercializzata a partire dal 2010.\nNel 2014 \u00e8 stata presentata la prima motocicletta stradale della casa, la S1, che in versione modificata per le competizioni ha disputato il Tourist Trophy all'Isola di Man con il pilota bergamasco Stefano Bonetti, classificatosi 5\u00ba nel TT 2016 categoria Light Weight.\nNel novembre 2016 i marchi registrati Paton e le attrezzature per la produzione delle motociclette vengono acquistati dagli imprenditori Stefano Lavazza e Marco De Rossi, fondatori e titolari dall'azienda milanese SC-Project produttrice di impianti di scarico per moto sia stradali che da competizione. La nuova sede \u00e8 a Cassinetta di Lugagnano (Milano) e Roberto Pattoni, figlio del fondatore Giuseppe Pattoni \u00e8 parte fondamentale del progetto, in qualit\u00e0 di responsabile generale del nuovo Reparto Paton Moto.\nNel 2017 viene realizzata la nuova Paton S1-R Lightweight, evoluzione della Paton S1, moto per partecipare al Tourist Trophy sull'Isola di Man nella categoria Lighweight con i piloti Stefano Bonetti e Michael Rutter schierati ufficialmente dal team Paton SC-Project Reparto Corse, ottenendo una vittoria fermando il cronometro a 01:16:19.324 con Michael Rutter.\nNel 2018 il team Paton SC-Project Reparto Corse schiera al Tourist Trophy due S1-R Lightweight.\nNel 2018 la Paton S1-R Lightweight, gi\u00e0 vincitrice del Tourist Trophy 2017, ha subito degli interventi tecnici e notevoli migliorie per aumentare le prestazioni del bicilindrico 650cc portato ad oltre 100 HP di potenza massima grazie a nuove lavorazioni dei motori, nuovo air box e nuovo impianto di scarico. Sei Paton S1-R Lightweight vengono schierate al Tourist Trophy 2018, due delle quali in veste ufficiale Paton dal Team Factory interno Paton SC-Project Reparto Corse, con al via i piloti Michael Dunlop, pluricampione di categoria e l'italiano Stefano Bonetti, da anni pilota Paton. Dopo una lunga battaglia il veterano Dunlop al terzo giro si posiziona in prima posizione, che manterr\u00e0 fino alla fine della gara, terminata con il suo 18\u00ba trionfo al TT. Michael Dunlop segna anche il Mountain record: 122.257 mph di media al secondo, nuovo record di categoria per la Lighweight. Si posiziona quarto il secondo pilota ufficiale Paton, Stefano Bonetti, mentre Michael Rutter in sella alla Paton S1-R Lightweight privata va a podio concludendo la gara in terza posizione.\nNel 2019 il marchio Paton con il Team SC-Project Paton Reparto Corse \u00e8 nuovamente presente al Tourist Trophy sull'Isola di Man e per la prima volta anche alla 24 Ore di Le Mans, gara del Campionato Mondiale Endurance dove schiera al via una Honda CBR1000RR SP1 con preparazione Paton, moto affidata ai piloti Nicol\u00e1s Terol, Matteo Baiocco e Simone Saltarelli.\nIl 16 maggio 2019 la Paton S1-R Lightweight privata guidata da Stefano Bonetti ha ottenuto la vittoria alla gara North West 200 entrando nella storia come il primo binomio italiano moto-pilota a vincere la competizione\nAlla fine dell\u2019anno 2019 Roberto Pattoni abbandona definitivamente il progetto Paton che prosegue con il nuovo corso, intrapreso nel 2016, legato all\u2019azienda SC-Project. La gestione tecnica e progettuale viene totalmente affidata ad Andrea Realini, gi\u00e0 project manager Paton, mentre i titolari Stefano Lavazza e Marco De Rossi continueranno a seguire la parte gestionale e sportiva del marchio."}
{"id": "1427971", "revid": "135224", "url": "https://it.wikipedia.org/wiki?curid=1427971", "title": "Luras", "text": "Luras (\"Luras\" in sardo, \"L\u00f9risi\" in gallurese) \u00e8 un comune italiano di abitanti della provincia di Sassari nella subregione storica della Gallura. \u00c8 situato a oltre 500 metri sul livello del mare. Fa parte dell'Unione dei Comuni \"Alta Gallura\".\nOrigini del nome.\nLuras \u00e8 stato attestato in passato con la forma \"Lauras\". Quella attuale, nella lingua locale, si presenta come \"L\u00f9ra-a\". Il suo significato \u00e8 da rintracciare nella voce \"Laurus\", col significato di \"alloro\". Secondo altri studi, il toponimo Luras deriva dal latino \"lura\", che significa otre o sacco. La denominazione sarebbe nata dalla fantasia dei locali che intravedevano nelle particolari rocce presenti forme di \"otri\" o \"sacchi\".\nStoria.\nIl territorio di Luras fu abitato in preistoria, come attestano i dolmen ed i resti di qualche nuraghe rinvenuti nel territorio. In epoca medievale fece parte della curatoria di Gemini, nel Giudicato di Gallura. Alla caduta del giudicato (1296), con la morte dell'ultimo giudice Nino Visconti, divenne possedimento d'oltremare della Repubblica di Pisa. Pass\u00f2 poi nel regno di Sardegna con la conquista aragonese a partire dal 1324. Nel XVIII secolo fu incorporato nel marchesato di Gallura, sotto la signoria dei Fadriguez Fernandez, ai quali rimase fino al 1839, quando fu loro riscattato con l'abolizione del sistema feudale.\nLinguisticamente presenta una particolarit\u00e0: pur essendo in Gallura, gli abitanti di Luras parlano una variante del logudorese, analoga in alcune parti alla variante gallurese di Calangianus, cittadina vicinissima.\nMonumenti e luoghi d'interesse.\nArchitetture religiose.\nSono inoltre presenti: \nSiti archeologici.\nLuras deve la sua importanza ai monumenti preistorici, in particolare i dolmen, esistenti nel centro abitato o nelle sue immediate adiacenze. Nell'ambito dei 78 esempi di dolmen sinora identificati nella Sardegna, infatti, Luras \u00e8 il centro abitato maggiormente rappresentato, con ben quattro esempi: i dolmen di Ladas, Alzoledda, Ciuledda e Billella. Questi monumenti furono realizzati, a partire dal Neolitico recente (3500 - 2700 a.C.) come sepolture collettive e come luogo dedito al culto; esse si confrontano con gli esemplari delle regioni basca, catalana e francese, di Minorca e della Corsica. I luresi solevano chiamarli \"sepulturas de zigantes\" o \"de paladinos\". \nFra i pi\u00f9 importanti si possono citare:\nAree naturali.\nOlivastri millenari\nIn particolare in localit\u00e0 Santu Balt\u00f2lu di Carana, presso la chiesetta di campagna dedicata a San Bartolomeo, \u00e8 situato il pi\u00f9 vecchio di questi olivastri, che dai luresi viene confidenzialmente e rispettosamente chiamato S'Ozzastru. Esso presenta una circonferenza di 12 metri a circa 1,30\u00a0m da terra ed \u00e8 alto 8 metri. La sua et\u00e0, secondo alcuni esperti, \u00e8 stimata tra i ed i anni, risultando cos\u00ec uno dei pi\u00f9 vecchi d'Europa.\nNel 1991, questo \"patriarca della natura\", \u00e8 stato dichiarato monumento naturale ed inserito con decreto ministeriale, per la regione Sardegna, nella lista di \"venti alberi secolari\", uno per ogni regione italiana.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2013 la popolazione straniera residente era di 137 persone (68 maschi e 69 femmine). Le nazionalit\u00e0 maggiormente rappresentate in base alla loro percentuale sul totale della popolazione residente erano:\nLingue e dialetti.\nPur essendo situato nel cuore della Gallura, ha conservato il sardo logudorese, un tempo parlato in tutta la zona ma da alcuni secoli sostituito dal gallurese, idioma di origine c\u00f2rsa meridionale ed affine al dialetto di Sartene. Il sardo di Luras \u00e8 per\u00f2 molto accostabile alla variante gallurese di Calangianus per quanto riguarda alcune parti del lessico e della pronuncia (ad es. \"carrasciale\" per \"carrasciali\" che in sardo si traduce con \"carrassegare\"/carnevale). Sempre su influenza del gallurese avviene il passaggio di r&gt;l (\"Saldigna\", \"chelveddu\", \"poltu\"); altra particolarit\u00e0 del dialetto locale \u00e8 l'inesistenza dell'articolo plurale maschile \"\"sos\", ma solo il femminile \"sas\"\" (es.: sing. \"su fizu\", pl. \"sas fizos\"; sing. \"su caddu\", pl. \"sas caddos\"; sing. \"s'omine\", pl. \"sas omines\").\nInfrastrutture e trasporti.\nFerrovie.\nIl comune \u00e8 servito dalla stazione di Luras, situata nel territorio comunale di Calangianus e posta lungo la ferrovia Sassari-Tempio-Palau, linea utilizzata in questo tratto sino al 1997 per i servizi di trasporto pubblico e successivamente per esclusivi impieghi turistici legati al Trenino Verde. Da tale stazione sino al 1958 si diramava anche la dismessa linea ferroviaria Monti-Tempio.\nSport.\nLa principale squadra di calcio della citt\u00e0 \u00e8 la \"S.S. Lauras 1946\" che milita in Prima Categoria, nel girone D. I colori sociali sono il nero ed il bianco ed \u00e8 nata nel 1946. \nLa Polisportiva Juve Luras si occupa principalmente di calcio a livello giovanile, collezionando diversi trofei a livello provinciale e regionale e partecipando ogni anno a tornei di livello internazionale, arrivando a contribuire alla Rappresentativa Sardegna vincitrice della Coppa Mediterraneo 2014 con quattro dei suoi ragazzi. L'attivit\u00e0 polisportiva comprende attivit\u00e0 come badminton, pallavolo e pallacanestro.\nUna seconda societ\u00e0 giovanile era in attivit\u00e0 fino al 2016 col nome Football Club Luras. Attualmente, l'organico societario della stessa organizza il Torneo Internazionale Manlio Selis."}
{"id": "1427976", "revid": "1442080", "url": "https://it.wikipedia.org/wiki?curid=1427976", "title": "Coppa del Mondo di pallavolo femminile 2003", "text": "La IX Coppa del Mondo di pallavolo femminile si \u00e8 svolta dal 1 al 15 novembre 2003 a Tokyo, Kagoshima, Nagoya, Sendai, Sapporo, Toyama e Osaka, in Giappone. Al torneo hanno partecipato 12 squadre nazionali e la vittoria finale \u00e8 andata per la terza volta alla Cina, che si \u00e8 qualificata per i giochi della XXVIII Olimpiade, insieme al Brasile e agli Stati Uniti, rispettivamente seconda e terza classificate.\nPodio.\nCampione.\nCina(Terzo titolo)\nSecondo posto.\nBrasile\nTerzo posto.\nStati Uniti"}
{"id": "1427977", "revid": "599013", "url": "https://it.wikipedia.org/wiki?curid=1427977", "title": "Washoe", "text": "Washoe o pu\u00f2 riferirsi a:"}
{"id": "1427979", "revid": "287204", "url": "https://it.wikipedia.org/wiki?curid=1427979", "title": "Ihosvany Hernandez", "text": ""}
{"id": "1427980", "revid": "1869172", "url": "https://it.wikipedia.org/wiki?curid=1427980", "title": "Pasta di sale", "text": "La pasta di sale \u00e8 una sostanza a base di acqua, sale e farina, utilizzata per la modellazione di oggetti di vario genere. Essa pu\u00f2 essere mescolata con colori a tempera, coloranti alimentari oppure colorata a posteriori con acquerelli, acrilici o tempere miste a colla vinilica. Una volta modellati, gli oggetti vanno lasciati essiccare vicino ad una fonte di calore, in modo da far prendere loro una consistenza solida.\nPreparazione.\nPer preparare l'impasto si usano una parte di sale fino, due di farina e una di acqua di rubinetto, sufficiente a rendere la pasta di sale malleabile ma non appiccicosa. Il sale pu\u00f2 essere ulteriormente polverizzato in un frullatore o in un tritatutto per ottenere una pasta pi\u00f9 omogenea. In questa fase si possono anche aggiungere all'impasto piccole dosi di colori a tempera. Per rendere pi\u00f9 stabili i manufatti si pu\u00f2 aggiungere all'interno un'anima di fil di ferro.\nConservazione.\nLa pasta di sale pu\u00f2 essere conservata se ben chiusa in sacchetti di plastica o di cellophane. \u00c8 fondamentale che l'impasto fresco non entri in contatto con l'aria o tender\u00e0 ad essiccarsi in breve tempo. In generale \u00e8 consigliabile usare tutto l'impasto realizzato, poich\u00e9 col tempo esso tende a perdere le proprie caratteristiche di malleabilit\u00e0.\nConservazione dei manufatti.\nGli oggetti realizzati con la pasta di sale sono sensibili all'umidit\u00e0; essi vanno dunque verniciati con vernici trasparenti o acriliche, in modo da impedire all'umidit\u00e0 di penetrarli."}
{"id": "1427981", "revid": "63756", "url": "https://it.wikipedia.org/wiki?curid=1427981", "title": "World financial center", "text": ""}
{"id": "1427983", "revid": "207476", "url": "https://it.wikipedia.org/wiki?curid=1427983", "title": "Correnti di spostamento", "text": ""}
{"id": "1427985", "revid": "599013", "url": "https://it.wikipedia.org/wiki?curid=1427985", "title": "Osvaldo Hernand\u00e8z", "text": ""}
{"id": "1427986", "revid": "124693311", "url": "https://it.wikipedia.org/wiki?curid=1427986", "title": "Masaru Ibuka", "text": "Biografia.\nLaureatosi nel 1933 presso l'Universit\u00e0 di Waseda, si arruol\u00f2 nell'esercito giapponese allo scoppio della seconda guerra mondiale, dove conobbe il futuro socio Morita."}
{"id": "1427987", "revid": "51323", "url": "https://it.wikipedia.org/wiki?curid=1427987", "title": "Summer of Sam", "text": ""}
{"id": "1427988", "revid": "19079", "url": "https://it.wikipedia.org/wiki?curid=1427988", "title": "La torre della solitudine", "text": "La torre della solitudine \u00e8 un romanzo di Valerio Massimo Manfredi del 1997.\nTrama.\nPhilip Garrett \u00e8 un giovane archeologo che crede che il padre, Desmond, sia morto in una delle sue esplorazioni nel quadrante sud-orientale del deserto del Sahara. Un giorno per\u00f2 scopre un messaggio lasciatogli molto tempo prima dal padre, contenente indizi sulle proprie ricerche, e decide di seguire le sue tracce. Lungo il suo cammino trover\u00e0 numerosi ostacoli, in particolare quando cercher\u00e0 di ottenere un libro, custodito nella Biblioteca Vaticana, che il padre consult\u00f2 a suo tempo. Nel corso della storia, scoprir\u00e0 che lo scopo del padre era trovare un luogo misterioso situato in mezzo al deserto, detto \"Torre della solitudine\", una fortezza difesa da un popolo leggendario, i Blemmi. Philip avr\u00e0 inoltre una storia d'amore con Arad, un'affascinante donna del deserto, anche lei in cerca della \"Torre\".\nNel frattempo, altri personaggi sono in cerca del sito leggendario: uno \u00e8 un prete, inviato da Padre Boni nel deserto per registrare un misterioso messaggio ultraterreno, grazie ad un apparecchio appositamente creato da Guglielmo Marconi. L'altro \u00e8 Selznick, un criminale di guerra, convinto che le sue ferite, che sembrano essere maledette al punto di non rimarginarsi mai completamente, saranno sanate da colui che abita nella Torre, che lui definisce \"Signore della solitudine\", o \"L'uomo dalle sette tombe\".\nAltri media.\nNel 1998 dal romanzo \u00e8 stato tratto un film per la TV intitolato \"I guardiani del cielo\", con Peter Weller. Sebbene ispirato al romanzo, sia i personaggi che la trama sono diversi."}
{"id": "1427995", "revid": "324090", "url": "https://it.wikipedia.org/wiki?curid=1427995", "title": "Canto d'amore (De Chirico)", "text": "Canto d'amore \u00e8 un dipinto del 1914, opera di Giorgio De Chirico, ed esposto al Museum of Modern Art di New York. Viene considerato uno dei capolavori del pittore.\nContenuto.\nDi significato misterioso, come tutte le opere metafisiche di De Chirico, il quadro raffigura un guanto di caucci\u00f9 di colore rosso affisso al muro accanto ad una grande testa in gesso dell\"'Apollo del Belvedere\". In basso vi \u00e8 una sfera verde, sullo sfondo un muro in mattoni, dietro cui si alza il fumo di una locomotiva. Il terreno \u00e8 una delle tante piazze italiane dipinte ricorrenti nelle sue opere. \nIl titolo dell'opera \u00e8 lo stesso di una poesia di Apollinaire."}
{"id": "1427996", "revid": "93214", "url": "https://it.wikipedia.org/wiki?curid=1427996", "title": "S\u014dichir\u014d Honda", "text": "Biografia.\nFiglio di un meccanico di biciclette, inizi\u00f2 il suo apprendistato di meccanica nell'officina del padre, per poi trasferirsi, nel 1922, a Tokyo, dove lavor\u00f2 come garzone in un garage fino al 1928. \nNel 1937 fond\u00f2 una prima azienda: la \u201cTokai Seiki\u201d, azienda produttrice di fasce elastiche per pistoni , che divenne fornitrice della Toyota.\nAl termine della Seconda guerra mondiale, Honda intu\u00ec che la scarsit\u00e0 di benzina avrebbe richiesto soluzioni di minore impatto economico, e trasform\u00f2 l'azienda in produttrice di telai e motori per motocicli. Nel 1948 invest\u00ec tutti i suoi risparmi per aprire una nuova azienda: la Honda. Nel 1959 sbarca negli Stati Uniti aprendo una campagna pubblicitaria che lo port\u00f2 a vendere 100.000 moto in un anno. Le sue opere cambiarono il concetto di motocicletta in tutto il mondo.\nHonda lasci\u00f2 la presidenza dell'azienda nel 1973 e mor\u00ec nell'agosto 1991."}
{"id": "1427999", "revid": "23671", "url": "https://it.wikipedia.org/wiki?curid=1427999", "title": "Solty rei", "text": ""}
{"id": "1428002", "revid": "125743052", "url": "https://it.wikipedia.org/wiki?curid=1428002", "title": "Cometa periodica", "text": "Una cometa periodica \u00e8 una cometa con un periodo orbitale inferiore a 200 anni (queste comete sono chiamate anche \"comete periodiche di corto periodo\"), o una cometa osservata per almeno due volte al suo passaggio al perielio (ad esempio la 153P/Ikeya-Zhang che ha un periodo di 366 anni). A volte il termine \"cometa periodica\" viene usato per indicare qualsiasi cometa dotata di periodicit\u00e0, anche se pi\u00f9 grande di 200 anni.\nQuando si scopre una nuova cometa, essa riceve una designazione provvisoria composta dall'anno della scoperta seguito da una lettera maiuscola che identifica la quindicina del mese della scoperta e da un numero progressivo riferito alle scoperte di quella particolare quindicina del mese. Le comete periodiche, in aggiunta, ricevono il prefisso \"P/\", le non periodiche ricevono il prefisso \"C/\".\nLe comete periodiche dopo il secondo passaggio al perielio ricevono in sostituzione della sigla iniziale un numero progressivo seguito dai nomi degli scopritori fino a un massimo di tre. Ecco perch\u00e9 molte comete periodiche cambiano denominazione nel tempo, come la \"P/1990 V1\" (\"Shoemaker-Levy 1\"), scoperta nel 1990 e rinominata 192P/Shoemaker-Levy nel 2007 a seguito dell'osservazione del suo secondo passaggio al perielio.\nOltre che una persona fisica lo scopritore pu\u00f2 anche essere un programma di ricerca o un satellite artificiale che ha effettuato la scoperta: a volte nomi di scopritori si trovano accanto a nomi di programmi o satelliti come nel caso della cometa 11P/Tempel-Swift-LINEAR.\nIn alcuni rari casi, come per la 2P/Encke e la 27P/Crommelin, la cometa porta il nome di colui che ne ha calcolato l'orbita. Calcolare l'orbita di una cometa periodica \u00e8 piuttosto complicato a causa di tutte le possibili perturbazioni planetarie a cui possono essere soggette. Prima dell'avvento dei computer alcune persone dedicavano l'intera carriera a questo compito. Nonostante questo di non poche comete periodiche se ne sono perse le tracce perch\u00e9 sono influenzate anche da effetti non gravitazionali come il rilascio di gas e altri materiali che formano la chioma e la coda della cometa.\nA volte le comete periodiche condividono lo stesso nome, \u00e8 il caso delle 9 comete Shoemaker-Levy o le 33 comete NEAT. L'Unione Astronomica Internazionale le distingue o per il prefisso numerico (vedi tabella sotto) o per la designazione completa. Ad esempio P/1990 V1 e P/1991 V1 sono entrambe comete Shoemaker-Levy. In letteratura \u00e8 usato un sistema informale di numerazione (valido solo per le comete periodiche). Nell'esempio precedente di P/1990 V1 e P/1991 V1 vengono chiamate rispettivamente \"cometa Shoemaker-Levy 1\" e \"Cometa Shoemaker-Levy 6\".\nLa quasi totalit\u00e0 delle comete periodiche appartiene ad una, e in certi casi pi\u00f9 d'una, delle varie famiglie di comete finora identificate.\nLista delle comete periodiche numerate.\nGli acronimi nella colonna delle famiglie di comete corrispondono:\nL'acronimo TJ \u00e8 per parametro di Tisserand calcolato rispetto a Giove."}
{"id": "1428003", "revid": "287204", "url": "https://it.wikipedia.org/wiki?curid=1428003", "title": "Gann", "text": ""}
{"id": "1428006", "revid": "23671", "url": "https://it.wikipedia.org/wiki?curid=1428006", "title": "Solty Rei", "text": ""}
{"id": "1428007", "revid": "73125", "url": "https://it.wikipedia.org/wiki?curid=1428007", "title": "2P/Encke", "text": ""}
{"id": "1428008", "revid": "1428919", "url": "https://it.wikipedia.org/wiki?curid=1428008", "title": "Hedley Bull", "text": "Professore di Relazioni internazionali all'Universit\u00e0 Nazionale Australiana, alla London School of Economics, poi alla University of Oxford.\nFortemente influenzato dall'insegnamento di John Anderson, Herbert Hart e Martin Wight, Bull pone al centro della propria opera principale il concetto di \"societ\u00e0 anarchica\" per comprendere le relazioni internazionali nei loro principali aspetti. "}
{"id": "1428012", "revid": "889336", "url": "https://it.wikipedia.org/wiki?curid=1428012", "title": "Capra hircus", "text": "La capra domestica (Capra hircus o, per alcuni autori, Capra aegagrus hircus) \u00e8 il discendente addomesticato dell'egagro (\"Capra aegagrus\") dell'Asia Minore e dell'Est europeo. L'esemplare maschio \u00e8 detto becco, capro, caprone o, pi\u00f9 raramente, irco.\nDistribuzione.\nLa specie allo stato selvatico ha un areale che comprende l'Asia Minore, il Caucaso, il Turkestan, l'Iran, il Belucistan, il Pakistan e l'India.Esistono popolazioni selvatiche, introdotte in epoca storica, in alcune isole del Mediterraneo centro-orientale (Creta, Cicladi, Sporadi); popolazioni di capre domestiche, tornate in epoca relativamente recente allo stato selvatico, sono presenti in alcuni paesi europei come la Gran Bretagna. In Italia \u00e8 presente allo stato selvatico sull'isola di Montecristo (Arcipelago toscano) e sull'isola di Caprera (Arcipelago di La Maddalena). La sua introduzione come specie aliena al di fuori dell'areale naturale ha prodotto gravi danni agli ecosistemi: per questo \u00e8 stata inserita nell'elenco delle 100 tra le specie invasive pi\u00f9 dannose al mondo.\nDomesticazione.\nL'allevamento caprino ha origini antichissime: la capra \u00e8, infatti, tra gli animali di pi\u00f9 antica domesticazione. Essa avvenne verso il 9.000-10.000 a.C. nel medio oriente a partire dalla \"Capra aegagrus\" (Bezoar), l'unica vivente all'epoca in quest'area.\nI primi ad addomesticare le capre, stando ai reperti, furono gli abitanti dei Monti Zagros, in Iran, allo scopo di avere una fonte sicura e sempre accessibile di carne, latte e pelli.Le prime capre domestiche erano tenute in piccoli greggi seminomadi che si spostavano nelle zone collinari alla ricerca di cibo, sempre sorvegliati da pastori, generalmente giovani o adolescenti.\nAnatomia.\nLe capre sono dei ruminanti; ci\u00f2 significa che il loro apparato digerente \u00e8 diviso in tre stomaci , il rumine, il reticolo, l'omaso e uno ghiandolare, l'abomaso.\nLe pupille delle capre sono a forma di segmento orientato in senso orizzontale: la visione periferica a tre dimensioni \u00e8 tanto pi\u00f9 efficiente quanto pi\u00f9 l'oggetto \u00e8 vicino alla pupilla.\nPupille del genere, disposte in orizzontale, potrebbero rappresentare un adattamento alla vita in ambienti prevalentemente rocciosi e montuosi, dove una buona visione in un piano verticale \u00e8 assai utile.\nAlcune razze di capra e di pecora appaiono simili a un esame superficiale; in effetti questi due animali sono assai strettamente imparentati, tuttavia la coda delle capre \u00e8 sempre rivolta verso l'alto mentre quella delle pecore punta sempre verso il basso.\nCariotipo.\nIl cariotipo normale della capra \u00e8 costituito da 60 cromosomi, dei quali 58 sono autosomi, tutti acrocentrici, mentre due sono i cromosomi sessuali; il cromosoma X \u00e8 un grande acrocentrico, approssimativamente di dimensioni pari all'autosoma 2, mentre il cromosoma Y, invece, \u00e8 un piccolo metacentrico, l'unico cromosoma presente nel cariotipo della capra.\nLa lunghezza relativa si riduce costantemente passando dalla coppia numero 1 alla 29; le differenze tra alcune coppie sono talmente ridotte che l'identificazione con le sole tecniche di misurazione diventa quasi impossibile. Sono pertanto necessarie tecniche di bandeggio che consentano un'identificazione certa tramite il confronto delle bande ottenute con il rispettivo modello standardizzato.\nConsiderando valida la teoria dell'evoluzione del cariotipo basata su funzioni centriche, possiamo ritenere il cariotipo di capra (2n=60) essere quello ancestrale; da questo, senza l'intervento di fusioni centriche, si sarebbe evoluto il genere \"Capra\" che oggi conosciamo.\nRiproduzione.\nLa capra \u00e8 considerata una specie a ciclo poliestrale stagionale in quanto presenta cicli estrali continui solo in alcuni mesi dell'anno, intervallati da un periodo di anaestro la cui lunghezza \u00e8 variabile in funzione della latitudine e della razza.\nIn determinati climi, le capre sono in grado di riprodursi per tutto l'anno; le razze di provenienza nordica o montana tendono invece ad avere un ciclo riproduttivo basato sulla lunghezza del fotoperiodo.\nLa stagione riproduttiva, per questi animali, inizia quando le giornate cominciano ad accorciarsi, per terminare all'inizio della primavera. Alle nostre latitudini il primo calore si manifesta, solitamente, nei mesi di giugno - luglio; se non vi \u00e8 accoppiamento si pu\u00f2 presentare una lunga serie di estri a intervalli regolari (21 giorni), oppure si pu\u00f2 verificare un ulteriore periodo di anaestro. Di norma la ciclicit\u00e0 diventa regolare a partire da agosto - settembre fino alla met\u00e0 di dicembre.\nNel periodo fertile, la femmina \u00e8 ricettiva per un periodo che va dalle 2 alle 48 ore; le femmine manifestano il loro stato sventolando spesso la coda, vocalizzando pi\u00f9 spesso, stando sempre nella vicinanza del capro (se questo \u00e8 presente), a volte perdendo l'appetito e diminuendo la produzione di latte.\nLa gestazione dura in media 150 - 155 giorni, al termine dei quali nascono solitamente due gemelli, anche se non \u00e8 raro trovare parti trigemini o di un solo cucciolo, mentre \u00e8 assai poco comune assistere a figliate di quattro, cinque o addirittura sei capretti. I parti si verificano tra novembre e aprile con punte massime in gennaio - febbraio.\nDopo il parto, solitamente, la madre mangia la placenta, per rimpiazzare parte dei nutrienti persi nello sforzo e per calmare l'emorragia da parto.\nIl parto coincide con l'inizio della produzione di latte: una capra d'allevamento produce circa 2,5 l di latte al giorno per 305 giorni (tanto dura l'allattamento), anche se tale quantit\u00e0 pu\u00f2 variare a seconda del numero di parti e della razza di capra (in casi eccezionali si arriva a oltre 7 l di latte giornalieri).\nLe caprette raggiungono la pubert\u00e0 intorno ai 5 - 6 mesi, con variabilit\u00e0 in funzione delle caratteristiche genetiche e ambientali. Se non sussistono problemi come, ad esempio, stati di carenza nutrizionale, l'accoppiamento pu\u00f2 essere effettuato all'et\u00e0 di 7 - 8 mesi, quando le caprette hanno ormai raggiunto un peso pari al 55 - 60% di quello adulto.\nAlimentazione.\nSi tratta di un animale con notevoli facolt\u00e0 di adattamento a regimi alimentari molto diversificati grazie a un'elevata abilit\u00e0 di selezione degli alimenti e anche di parti della stessa pianta, a una notevole capacit\u00e0 di utilizzazione di foraggi molto fibrosi, a una buona potenzialit\u00e0 di immagazzinamento delle riserve.\nGrazie a queste caratteristiche la capra \u00e8 in grado di adattarsi a condizioni che risulterebbero proibitive per altri animali considerati pi\u00f9 \"nobili\", quali bovini e ovini. D'altra parte ben si adatta anche a condizioni d'allevamento intensive caratterizzate da elevati apporti di concentrati e limitate quantit\u00e0 di foraggi.\nGrazie alla loro frugalit\u00e0 e adattabilit\u00e0 a qualsiasi tipo di cibo, sono piuttosto comuni in molti paesi del Terzo Mondo.\nCome gi\u00e0 detto, lo stomaco di una capra adulta \u00e8 diviso in quattro parti: quello dei capretti, invece, \u00e8 praticamente uguale allo stomaco degli animali monogastrici.\nAlla nascita, infatti, il rumine \u00e8 poco sviluppato e cresce in dimensione e capacit\u00e0 di assunzione di nutrienti man mano che il piccolo comincia ad assumere alimenti solidi.\nProduzione.\nCarne.\nLa carne di capra ha un sapore piuttosto simile alla carne d'agnello, al punto che alcuni paesi asiatici usano un'unica parola per descriverle entrambe; tuttavia, a seconda dell'et\u00e0 e delle condizioni dell'animale prima di morire, la carne pu\u00f2 assumere tonalit\u00e0 simili alla selvaggina.\nDal punto di vista nutrizionale, la carne di capra contiene meno grassi e colesterolo di quella di pecora; su questo piano \u00e8 paragonabile alla carne di pollo, anche se in generale \u00e8 meno grassa delle altre carni, poich\u00e9 le capre non hanno depositi di grasso inframuscolari.\nRispetto alle altre carni rosse, la carne di capra dev'essere cotta pi\u00f9 a lungo e a temperature pi\u00f9 basse; poco considerata nei paesi occidentali, \u00e8 molto apprezzata invece in Medio Oriente, Asia meridionale, Africa, Brasile nord-orientale e nell'area caraibica.\nOltre alla carne, altre parti della capra commestibili sono il cervello, il fegato e, nei capretti, alcuni tratti dell'intestino. La testa e le zampe, pulite e affumicate, vengono usate per preparare zuppe.\nIn Lombardia tra i prodotti agroalimentari tradizionali \u00e8 ricompreso il \"violino di capra\", cosce e spalle conservate mediante salatura a umido, affumicatura ed essiccazione.\nLatte e formaggi.\nIl latte e lo yogurt di capra sono molto apprezzati da persone con problemi di digestione del latte vaccino, in quanto \u00e8 pi\u00f9 facilmente digeribile, avendo composizione molto simile al latte umano; pur avendo un minore contenuto di lattosio, il suo consumo \u00e8 per\u00f2 sconsigliabile a chi soffre di intolleranza verso questo zucchero.Se il becco non viene separato per tempo dalle femmine, il latte risulter\u00e0 avere un odore pi\u00f9 forte e deciso, sgradevole per alcuni.\nIl latte di capra pu\u00f2 essere lavorato per ottenere burro, formaggi e ricotte: il burro caprino \u00e8 sempre bianco, in quanto nelle capre il carotene (che d\u00e0 il caratteristico colore giallo al burro vaccino) viene trasformato in un precursore della vitamina A.\nI formaggi di capra annoverano, fra gli altri, il caprino e la feta.\nLana.\nUn detto popolare ritiene che la lana caprina non esista, dato che solitamente \u00e8 la pecora a essere tosata. Con l'espressione \"questioni di lana caprina\" ci si riferisce al voler indagare se le capre abbiano il pelo o la lana: quando si vuol criticare qualcuno che discute di argomenti (apparentemente) futili, si dice che perde tempo intorno a \"questioni di lana caprina\".\nIn realt\u00e0, le capre diffuse in zone assai fredde spesso sono ricoperte da una soffice peluria isolante oltre a un primo strato di lana pi\u00f9 ruvida. Tale peluria viene utilizzata per produrre vari tipi di lana, di cui la pi\u00f9 nota \u00e8 il cashmere. Si ricorda anche il mohair. L'animale non dev'essere ucciso per tagliare la lana, che pu\u00f2 essere tosata o strappata.\nPelle.\nUn tempo, la pelle di capra veniva utilizzata per fabbricare otri per il vino o l'acqua, oppure lavorata per ottenerne pergamena.\nAl giorno d'oggi, la pelle \u00e8 ancora utilizzata per farne guanti, capi d'abbigliamento, accessori o stivali.\nIn Indonesia, la pelle di capra viene utilizzata nella costruzione di uno strumento musicale chiamato bedug.\nInfluenza culturale.\nLa capra nella religione.\nPer la legge ebraica, la capra \u00e8 un animale \"pulito\" e pu\u00f2 essere macellato per onorare un ospite importante, oltre che per celebrare alcuni tipi di sacrifici. Tende di pelle di capra venivano utilizzate nella tenda che conteneva il tabernacolo. Durante lo Yom Kippur, venivano scelte due capre: una veniva sacrificata e l'altra lasciata fuggire, portando con s\u00e9 i peccati dell'intera comunit\u00e0; \u00e8 da quest'usanza che deriva il concetto di \"capro espiatorio\".\nNel \"Nuovo Testamento\", Ges\u00f9 paragon\u00f2 i suoi veri seguaci alle pecore, e i falsi seguaci alle capre.\nNella religione cristiana, il satiro dal corpo umano e le zampe e corna caprine, simbolo delle pulsioni sessuali, si incarna nella figura del diavolo; lo stesso Satana \u00e8 spesso raffigurato con sembianze da caprone antropomorfo.\nNella mitologia greca, Zeus infante fu allattato dalla capra Amaltea in una grotta sul monte Ida nell'isola di Creta."}
{"id": "1428016", "revid": "76963", "url": "https://it.wikipedia.org/wiki?curid=1428016", "title": "Michael Badalucco", "text": "Biografia.\nNato nel quartiere di Brooklyn a New York, la sua famiglia \u00e8 di origini italiane ed \u00e8 attiva nel cinema: suo padre Joe \u00e8 costumista di scena, sua madre Jean \u00e8 casalinga e suo fratello Joseph \u00e8 divenuto famoso nel ruolo di Jimmy Altieri nella serie televisiva \"I Soprano\" dell'HBO. Caratterista, come il fratello, e dotato di una stazza fisica notevole, Badalucco ha una carriera divisa tra il cinema e la televisione.\nIl ruolo che gli ha procurato maggiore popolarit\u00e0 \u00e8 quello dell'avvocato Jimmy Berluti nella serie televisiva della ABC, \"The Practice - Professione avvocati\". Nella sua carriera il suo ruolo di maggior rilievo \u00e8 stato quello del violento padre di Natalie Portman in \"L\u00e9on\", ma oltre a ci\u00f2 Badalucco ha interpretato vari film diretti da Spike Lee, tra i quali \"Jungle Fever\", \"Clockers\" e \"S.O.S. Summer of Sam - Panico a New York\", e dai Fratelli Coen, come \"Fratello, dove sei?\" e \"L'uomo che non c'era\"."}
{"id": "1428018", "revid": "51323", "url": "https://it.wikipedia.org/wiki?curid=1428018", "title": "Mike Badalucco", "text": ""}
{"id": "1428030", "revid": "339392", "url": "https://it.wikipedia.org/wiki?curid=1428030", "title": "CVRD", "text": ""}
{"id": "1428031", "revid": "655709", "url": "https://it.wikipedia.org/wiki?curid=1428031", "title": "Kawasaki Sh\u014dz\u014d", "text": "Biografia.\nFiglio di un commerciante di kimono, Kawasaki divenne ben presto un negoziatore negli acquisti dei materiali, vivendo a Nagasaki, unica citt\u00e0 dell'epoca aperta agli scambi commerciali con l'estero.\nNel 1864 var\u00f2 la sua prima nave, espandendo progressivamente i suoi interessi, incentrandoli prevalentemente sul commercio di zucchero dalle isole Ry\u016bky\u016b."}
{"id": "1428034", "revid": "12075173", "url": "https://it.wikipedia.org/wiki?curid=1428034", "title": "Nigeriani", "text": ""}
{"id": "1428035", "revid": "339392", "url": "https://it.wikipedia.org/wiki?curid=1428035", "title": "Cvrd", "text": ""}
{"id": "1428039", "revid": "554814", "url": "https://it.wikipedia.org/wiki?curid=1428039", "title": "Apparato locomotore", "text": "Lapparato locomotore costituisce la struttura portante dei vertebrati e permette loro il movimento. Tale apparato \u00e8 costituito da due componenti che funzionano in stretta correlazione: uno attivo, il sistema muscolare, e uno passivo, il sistema scheletrico. Il sistema muscolo-scheletrico fornisce forma, supporto, stabilit\u00e0 e movimento al corpo, oltre che la protezione degli organi vitali. La porzione scheletrica funge da sistema di stoccaggio di calcio e fosforo e contiene i componenti fondamentali del sistema emopoietico. Il sistema muscolo-scheletrico \u00e8 costituito dalle ossa, i muscoli, la cartilagine, i tendini, i legamenti, le articolazioni e i tessuti connettivi che sostengono e legano insieme i tessuti e gli organi. Le ossa sono collegate alle altre ossa e alle fibre muscolari attraverso tendini e legamenti di tessuto connettivo. I muscoli mantengono le ossa e la posizione e, grazie alla loro contrazione, consentono il movimento. \nSistema scheletrico.\nIl sistema scheletrico \u00e8 l'insieme delle ossa, delle articolazioni e altre strutture cartilaginee. Lo scheletro umano alla nascita presenta circa 270 ossa; da adulti alcune ossa si uniscono tra loro formando un unico osso e quindi si riducono a 206 ossa legate tra loro e circa 68 articolazioni. In un individuo adulto il sistema scheletrico si pu\u00f2 distinguere in due parti: lo scheletro assile, formato dal cranio e dalla colonna vertebrale, e lo scheletro appendicolare, formato da arto superiore e arto inferiore e dai cingoli che fungono da punto di unione tra le due parti(cingolo scapolare e cingolo pelvico).\nA seconda della forma le ossa si possono distinguere in:\nLe funzioni del sistema scheletrico sono le seguenti:\nSistema muscolare.\nI muscoli possono essere di tipo striato, liscio e cardiaco. Parlando per\u00f2 di apparato locomotore i muscoli interessati sono solamente quelli del primo tipo, che svolgono il lavoro attivo dell'apparato; essi fanno parte della categoria dei muscoli volontari e nel corpo umano sono circa 600; si dividono, a seconda dell'azione che determinano, in:"}
{"id": "1428041", "revid": "28530", "url": "https://it.wikipedia.org/wiki?curid=1428041", "title": "Costituzionalista", "text": ""}
{"id": "1428044", "revid": "78273", "url": "https://it.wikipedia.org/wiki?curid=1428044", "title": "Shozo Kawasaki", "text": ""}
{"id": "1428049", "revid": "68569", "url": "https://it.wikipedia.org/wiki?curid=1428049", "title": "Organi genitali", "text": ""}
{"id": "1428052", "revid": "33689", "url": "https://it.wikipedia.org/wiki?curid=1428052", "title": "WordPerfect", "text": "WordPerfect \u00e8 un software di videoscrittura prodotto in molte versioni a partire dal 1980.\nStoria.\nWordPerfect fu prodotto originalmente da Bruce Bastian e Alan Ashton, che fondarono la Satellite Software International, Inc., rinominata successivamente WordPerfect Corporation. Nel giugno 1994 il software WordPerfect fu venduto a Novell, che a sua volta lo vendette alla Corel Corporation nel gennaio 1996.\nDall'acquisizione effettuata da Corel, WordPerfect per Windows \u00e8 ufficialmente conosciuto come Corel WordPerfect. A differenza di Microsoft Word, non \u00e8 disponibile come prodotto standalone, ma solo come componente di WordPerfect Office, che comprende anche il foglio di calcolo Quattro Pro e il programma di presentazioni Corel Presentations.\nVersione Windows.\nNel marzo 2010 Corel pubblica la sua suite WordPerfect Office X5 contenente la nuova versione X5 di WordPerfect che incorpora il supporto ampliato per PDF, Microsoft Office 2007, OpenDocument e Office Open XML. La nuova versione include l'integrazione con Microsoft SharePoint (CMS per .NET) e altri web service orientata verso l'utenza della Pubblica Amministrazione e imprese."}
{"id": "1428053", "revid": "7336", "url": "https://it.wikipedia.org/wiki?curid=1428053", "title": "Stazione Centrale di Bologna", "text": ""}
{"id": "1428068", "revid": "466539", "url": "https://it.wikipedia.org/wiki?curid=1428068", "title": "Lorenzo Patan\u00e8", "text": "Biografia.\nNato a Catania il 20 novembre 1976, vive dall'et\u00e0 di pochi mesi in Germania, ma ha studiato, nel periodo delle scuole elementari, anche in Italia. Debutta, ancora a livello non professionale, come attore teatrale a Stoccarda, dove vive dai dodici ai vent'anni. Quindi si trasferisce a Francoforte, iniziando a lavorare anche in televisione. Dopo un paio d'anni ritorna a Stoccarda, dove studia recitazione presso l'Accademia di Teatro \"Manfred Riedel\"; inoltre lavora in fiction tv, con ruoli pi\u00f9 importanti, e in spettacoli teatrali anche a Colonia.\nNel 2005 entra nel cast della soap opera \"Sturm der Liebe\", trasmessa in Italia, dal 5 giugno 2006 su Canale 5 e poi su Rete 4, con il titolo di \"Tempesta d'amore\", in cui interpreta fino al 2008 il ruolo dello chef Robert Saalfeld, grazie al quale diventa popolare, non solo in Italia e Germania, ma in vari altri paesi del mondo dove la soap va in onda. Dopo l'uscita dalla soap, girata a Monaco di Baviera, si trasferisce a Berlino. Il 22 febbraio 2008 debutta sugli schermi cinematografici tedeschi con il cortometraggio \"Harry &amp; Bo\", in cui \u00e8 il protagonista nel ruolo di \"Harry\".\nIl 31 maggio 2008, a Nola (Na), insieme a Martin Gruber (\"Felix Tarrasch\") e Susan Hoecke (\"Viktoria Tarrasch\"), riceve un riconoscimento speciale, per l'interpretazione in \"Tempesta d'amore\", nell'ambito del \"Premio Napoli Cultural Classic\". Il giorno successivo si svolge il primo raduno dei fans italiani di questa soap amatissima in vari paesi del mondo. A settembre dello stesso anno, al Teatro Greco di Taormina, riceve il premio \"Sicilia Arte\". Inoltre studia dizione con Lina Bernardi ed entra nel cast della soap opera di Rai 3, \"Agrodolce\", dove recita per la prima volta in italiano.\nNel 2010 ritorna nel cast di \"Tempesta d'amore\", prima per pochi episodi e successivamente rientrando nel cast della soap come protagonista al fianco di Uta Kargel. \u00c8 tra le guest star insieme ad Emanuela Tittocchia di \"Passioni senza fine\", radiodramma sul web di Giuseppe Cossentino e della webserie \"Scandali\". A settembre 2012 entra a far parte del cast della webserie \"Kubrick - Una storia porno\", prodotta da Magnolia Fiction e distribuita da The Jackal, in cui recita la parte di un attore pornografico."}
{"id": "1428070", "revid": "767487", "url": "https://it.wikipedia.org/wiki?curid=1428070", "title": "Card Captor Sakura - The Movie", "text": " \u00e8 un film d'animazione del 1999 diretto da Morio Asaka.\nSi tratta del primo film della famosa serie \"Card Captor Sakura\", uscito il 21 agosto 1999.\nIn Italia il film \u00e8 stato distribuito in DVD dalla Shin Vision. Una seconda versione del film, mandata in onda l'8 dicembre 2004 su Italia Teen Television, \u00e8 stata curata dalla Merak Film.\nTrama.\nIl film si svolge tra la prima e la seconda stagione originale della serie animata, cio\u00e8 tra l'episodio 35 e il 36. In occasione delle vacanze invernali, Sakura, con Kero-chan, Touya, Tomoyo e Yukito, si recano nella misteriosa Hong Kong, grazie ad una fortunata estrazione della protagonista, che le fa vincere un viaggio per quattro persone. Subito dopo essere arrivati, incontreranno Li ShaoLang, e sua cugina MeiLing. Intanto, Sakura inizier\u00e0 ad avere strani sogni, in cui fluttua nell'acqua, e successivamente, in cui dei nastri le si avvolgono intorno al corpo. Da allora, sentir\u00e0 una strana presenza per le vie di Hong Kong. Un giorno, seguendo questa presenza, arriva in un edificio abbandonato, nel cui cortile si trova un pozzo, ma senza nessuna persona. Dopo aver incontrato una maga che conosceva Clow Reed e che ha catturato i suoi amici, Sakura scopre la verit\u00e0 sulla ragazza.\nPersonaggi.\nPersonaggi introdotti.\nIl film \u00e8 ambientato a Hong Kong, luogo di residenza della famiglia di ShaoLang. Vengono infatti introdotti sua madre, IeLang, e le sue quattro sorelle, Fudie Li, Xuehua Li, Huanglian Li, Feimei Li. IeLang \u00e8 di grande aiuto a Sakura. L'antagonista \u00e8 conosciuto semplicemente come Maga, in originale .\nColonne sonore.\nLa colonna sonora del film \u00e8 , composta e cantata da Naomi Kaitani e arrangiata da Yuji Toriyama.\nIl 15 agosto 1998 venne pubblicato in Giappone l'album ufficiale del film."}
{"id": "1428073", "revid": "1711941", "url": "https://it.wikipedia.org/wiki?curid=1428073", "title": "Bres", "text": "Nella mitologia irlandese, Bres (anche Eochaid Bres o Eochu Bres = Eochaid il Bello), fu un re dei T\u00faatha D\u00e9 Danann. Suo padre era Elatha, principe dei Fomoriani e di \u00c9riu. Fu un sovrano impopolare e favor\u00ec i Fomoriani.\nMitologia.\nNella prima battaglia di Mag Tuired, re Nuada dei T\u00faatha D\u00e9 Danann perse la mano. Dato che ora non era pi\u00f9 perfetto, non poteva pi\u00f9 essere re. Visti i buoni rapporti tra Fomoriani e Tuatha D\u00e9 Danann, Bres divenne re supremo d'Irlanda e spos\u00f2 Brigid dei Tuatha de Danann. Bres fece dei Tuatha D\u00e9 Danann dei tributari dei Fomoriani, facendo lavorare i primi come schiavi: Ogma fu costretto a trasportare legna da ardere e Dagda a realizzare trincee attorno ai forti. La rabbia e la protesta cominci\u00f2 a serpeggiare tra i Tuatha D\u00e9 Danann e il loro poeta Cairbre compose un poema graffiante contro di lui, che fu la prima opera satirica d'Irlanda. Da quel momento le cose per Bres precipitarono. Dopo aver regnato in pace per sette anni, Bres fu spodestato e sul trono fu rimesso Nuada, che aveva rimpiazzato la sua mano con una d'argento realizzata da Dian Cecht e Creidhne. Bres fu esiliato e si rec\u00f2 dal padre a chiedere aiuto per riconquistare il potere. Elatha lo port\u00f2 allora a chiedere aiuto a Balor, un altro leader fomoriano. Ne segu\u00ec la seconda \nbattaglia di Magh Tuireadh, ma fu sconfitto. Fu per\u00f2 risparmiato da Lugh."}
{"id": "1428075", "revid": "110157", "url": "https://it.wikipedia.org/wiki?curid=1428075", "title": "Daniano", "text": " \nNella scala dei tempi geologici, il Daniano (in precedenza detto anche \"Montiano\" o \"Paleocene inferiore\") \u00e8 il primo dei tre piani in cui \u00e8 suddiviso il Paleocene. \u00c8 preceduto dal Maastrichtiano, l'ultimo piano del precedente periodo Cretacico ed \u00e8 seguito dal Selandiano.\nL'inizio di tale epoca \u00e8 definito dall'estinzione di massa del Cretacico-Terziario, intorno a 65,5 \u00b1 0,3 milioni di anni fa e si conclude intorno a 61,1 milioni di anni fa.\nDefinizioni stratigrafiche e GSSP.\nIl Daniano fu introdotto nella letteratura scientifica dal geologo Svizzero-tedesco Pierre Jean \u00c9douard Desor nel 1847, riferendosi all'antico nome latino per la Danimarca. La precedente dizione per questo piano stratigrafico di \"Montiano\", a sua volta derivata dal nome della cittadina belga di Mons, \u00e8 caduta in disuso e non viene pi\u00f9 utilizzata.\nIl limite inferiore del Daniano, nonch\u00e9 dell'era del Cenozoico, del periodo del Paleogene e dell'epoca del Paleocene, \u00e8 dato dall'anomalia dell'iridio nelle sezioni stratigrafiche che caratterizzano il passaggio dal Cretacico al Paleogene. Questo implica anche che i sedimenti generati dall'impatto meteoritico appartengono al Daniano. Questo strato dello spessore di qualche millimetro contenente l'evidenza delle conseguenze dell'impatto, coincide con un evento improvviso di estinzione di massa dagli effetti catastrofici.\nCome indicatori secondari viene indicata la prima comparsa negli orizzonti stratigrafici dei foraminiferi della specie \"Globoconusa conusa\", che compaiono poco al di sopra della base.\nIl limite superiore del Daniano (e limite inferiore del Selandiano) \u00e8 dato dalla separazione tra la biozona NP4 e NP5 nella biostratigrafia marina, cio\u00e8 poco dopo la prima comparsa di nuove specie di nanoplancton calcareo del genere \"Fasciculithus\" (\"F. ulii\", \"F. billii\", \"F. janii\", \"F. involutus\", \"F. tympaniformis\" and \"F. pileatus\") e in prossimit\u00e0 della comparsa delle specie di \"Neochiastozygus perfectus\".\nGSSP.\nIl GSSP, il profilo stratigrafico di riferimento della Commissione Internazionale di Stratigrafia, \u00e8 stato localizzato in una sezione stratigrafica a El Kef, in Tunisia che coincide con l'anomalia dell'Iridio conseguente all'impatto di un asteroide. Le sue coordinate sono: latitudine 36\u00b009'13.2\"N e longitudine 8\u00b038'54.8\"E.\nCaratteristiche.\nSebbene i grandi dinosauri terrestri fossero ormai estinti, i mammiferi e gli altri animali terrestri rimanevano tuttavia di dimensioni abbastanza modeste.\nIn questa epoca compare il Purgatorius, genere di proto-primate, o precursore dei Plesiadapiformes, i cui fossili sono stati trovati in Montana in un deposito di 65 milioni di anni fa.\nProbabilmente \u00e8 l'antenato comune fra i plesiadapiformes e i primati superiori. \n\u00c8 classificabile nel superordine Euarchonta, nel ramo che contiene rispettivamente l'ordine dei Dermoptera, dei Plesiadapiformes e dei Primates.\nSicuramente costituisce un anello di separazione fra i protoprimati e i dermotteri."}
{"id": "1428080", "revid": "339392", "url": "https://it.wikipedia.org/wiki?curid=1428080", "title": "Oceania Nations Cup 1996", "text": ""}
{"id": "1428081", "revid": "339392", "url": "https://it.wikipedia.org/wiki?curid=1428081", "title": "Oceania Nations Cup 1973", "text": ""}
{"id": "1428082", "revid": "339392", "url": "https://it.wikipedia.org/wiki?curid=1428082", "title": "Oceania Nations Cup 1980", "text": ""}
{"id": "1428084", "revid": "228587", "url": "https://it.wikipedia.org/wiki?curid=1428084", "title": "David Williams", "text": ""}
{"id": "1428085", "revid": "339392", "url": "https://it.wikipedia.org/wiki?curid=1428085", "title": "Oceania Nations Cup 1998", "text": ""}
{"id": "1428086", "revid": "339392", "url": "https://it.wikipedia.org/wiki?curid=1428086", "title": "Oceania Nations Cup 2000", "text": ""}
{"id": "1428087", "revid": "339392", "url": "https://it.wikipedia.org/wiki?curid=1428087", "title": "Oceania Nations Cup 2002", "text": ""}
{"id": "1428089", "revid": "339392", "url": "https://it.wikipedia.org/wiki?curid=1428089", "title": "Oceania Nations Cup 2004", "text": ""}
{"id": "1428094", "revid": "88882", "url": "https://it.wikipedia.org/wiki?curid=1428094", "title": "Unico Wilhelm graaf van Wassenaer", "text": ""}
{"id": "1428096", "revid": "765341", "url": "https://it.wikipedia.org/wiki?curid=1428096", "title": "Yamaha Torakusu", "text": "Biografia.\nAppassionato di meccanica sin dalla giovanissima et\u00e0, impar\u00f2 il mestiere di orologiaio a Nagasaki, divenendo ben presto un ricercato riparatore di complicati marchingegni d'ogni tipo.\nLa sua opera venne richiesta, per la riparazione di un organo, da una scuola di Hamamatsu.\nIl compito era particolarmente difficile in ragione della complessit\u00e0 dei meccanismi e della loro costruzione con materiali facilmente usurabili. Inoltre la fattura completamente artigianale dello strumento escludeva ogni possibilit\u00e0 di reperire pezzi di ricambio, il che aveva fatto desistere tutti i riparatori di organi sino ad allora interpellati.\nBen lungi dallo scoraggiarsi, Yamaha decise di cimentarsi nell'impresa. Impieg\u00f2 un'intera settimana solo per smontare l'organo e ricostru\u00ec manualmente i pezzi usurati, ripristinando le originarie funzioni dello strumento.\nDurante il compimento di questo piccolo miracolo tecnico, Yamaha si rese conto che alcuni meccanismi potevano essere costruiti con maggiore razionalit\u00e0, oltre che con materiali migliori, e decise di realizzare un prototipo di organo che ottenne una buona valutazione da parte di esperti organisti. Al secondo prototipo, parimenti giudicato con favore, segu\u00ec la fondazione ad Hamamatsu dell'industria musicale \"Nippon Gakki\", nel 1887, che si proponeva di costruire organi e harmonium.\nVerso la fine del XIX secolo port\u00f2 a termine la realizzazione del primo pianoforte che entr\u00f2 in produzione nel 1899, contemporaneamente all'adozione del celebre marchio aziendale dei tre diapason incrociati. Con il suo ingegno, Yamaha port\u00f2 la \"Nippon Gakki\" ad essere una fiorente azienda in continuo sviluppo, fino al 1916, anno in cui mor\u00ec improvvisamente.\nNella seconda met\u00e0 del XX secolo, venne fondata e titolata in suo onore la nota casa motociclistica \"Yamaha Motor\" e, successivamente, cos\u00ec rinominata anche la \"Nippon Gakki\"."}
{"id": "1428108", "revid": "212348", "url": "https://it.wikipedia.org/wiki?curid=1428108", "title": "Washoe (scimpanz\u00e9)", "text": "Washoe (circa 1965- Ellensburg, 30 ottobre 2007) \u00e8 stato un esemplare femmina di scimpanz\u00e9 al centro di una serie di esperimenti di linguaggio animale, divenuto celebre per aver appreso l'utilizzo di alcune espressioni del linguaggio dei segni (in particolare dell'American Sign Language, ASL), divenendo cos\u00ec in grado di comunicare, ad un certo livello, con gli esseri umani.\nWashoe visse gran parte della sua vita nella Universit\u00e0 del Nevada, dove dal 1967 si svolsero gli esperimenti sul linguaggio che la resero celebre. Dal 1980 venne trasferita alla Central Washington University, dove rimase fino alla sua morte, annunciata il 30 ottobre 2007. Lasci\u00f2 diversi discendenti, ad alcuni dei quali, come la figlia adottiva Loulis, trasmise la conoscenza di alcuni dei gesti che aveva imparato in vita.\nIl Progetto Washoe.\nGli esperimenti su di lei iniziarono nel 1967, quando due studiosi della University of Nevada, Allen e Beatrice Gardner, iniziarono un programma di addestramento finalizzato all'apprendimento, da parte della scimmia, di alcuni segni dell'ASL. Tale programma venne definito \"progetto Washoe\", dalla Contea di Washoe (Nevada) dove era localizzata l'universit\u00e0. I due scienziati procedettero all'insegnamento tramite tecniche di condizionamento operante, incoraggiando in Washoe l'utilizzo di gesti -simili a quelli dell'ASL- per esprimere richieste (come cibo, acqua) ed anche concetti, ad un livello ovviamente piuttosto semplice. Ad esempio, fu insegnato alla scimmia che il gesto \"MORE\", (\"pi\u00f9\", \"ancora\") permetteva di ottenere una maggiore quantit\u00e0 di ci\u00f2 che le veniva dato; stando all'opinione del primatologo e ricercatore Roger Fouts, una volta impadronitasi del gesto Washoe fu in grado di applicarlo in contesti diversi, per i quali non era stata preventivamente istruita. Processi simili vennero ripetuti pi\u00f9 e pi\u00f9 volte, tanto che, alla fine dell'esperimento, venne riportato come Washoe fosse in grado di utilizzare circa 250 segni diversi; questo risultato non \u00e8 comunque universalmente accettato n\u00e9 ritenuto attendibile da tutti gli scienziati. In generale, perch\u00e9 potesse essere dato effettivamente conosciuto, da parte di Washoe, un determinato segno questo doveva essere effettuato di fronte a tre diversi osservatori, in situazioni diverse ed in assenza di condizionamento (doveva perci\u00f2 essere utilizzato spontaneamente), e doveva essere utilizzato in maniera appropriata in un determinato contesto.\nDubbi e critiche.\nI risultati conseguiti dal Progetto Washoe accesero un notevole dibattito in merito alla loro effettiva attendibilit\u00e0 e, ancor pi\u00f9, riguardo al loro significato. Laddove molti, tra cui la primatologa Jane Goodall, riconobbero all'esperimento notevoli meriti nel definire le abilit\u00e0 cognitive delle scimmie antropomorfe, vi fu un largo fronte di studiosi che misero in risalto come quello utilizzato da Washoe non potesse essere definito effettivamente un \"linguaggio\", obiettando che lo scimpanz\u00e9 rispondesse piuttosto ad un pattern di stimoli con gesti appresi meccanicamente ma non effettivamente compresi. Ad ogni modo, dal Progetto Washoe presero le mosse innumerevoli studi che tentarono di replicarne, con alterne fortune, i risultati in altri esemplari di scimmie, in altri mammiferi, come i delfini, ed anche in uccelli quali i pappagalli."}
{"id": "1428110", "revid": "92723", "url": "https://it.wikipedia.org/wiki?curid=1428110", "title": "Lunik (gruppo musicale)", "text": "Lunik \u00e8 stata una band Svizzera, attiva dal 1997 al 2013.\nStoria.\nL'avventura dei Lunik comincia nel 1997 con il gruppo formato da Adi Amstutz, Luk Zimmermann, Mats Marti, Walo M\u00fcller e Anton H\u00f6glhammer. La cantante Rahel \"Ja\u00ebl\" Krebs si aggiunge alla band nel 1998, nello stesso momento in cui Anton H\u00f6glhammer l'abbandona.\nL'album di debutto \"Rumour\" vede la luce nel 1999: si tratta di un disco prettamente trip hop, molto d'atmosfera. Il bassista Walo M\u00fcller lascia la band subito dopo il tour, mentre il successivo album, intitolato \"Ahead\" (2001), vede la band orientarsi pi\u00f9 verso la musica pop. Nel tour ad esso seguente Oli M\u00fcller suona il basso, mentre Adi Amstutz lascia il gruppo.\nIl terzo album \"Weather\" (2003) \u00e8 quello della consacrazione dei Lunik tra il pubblico svizzero: il disco, che presenta un approccio pi\u00f9 acustico in contrapposizione alle atmosfere elettroniche dei lavori precedenti, ottiene un ottimo successo in patria.\nIn seguito, i Lunik sono impegnati in un tour acustico da cui verr\u00e0 tratto l'album \"Life is on our side\" (2004). In questa occasione, C\u00e9dric Monnier (tastiere) e Jacob Suske (basso) si aggiungono alla band come sessionmen, per poi unirsi ufficialmente al gruppo nel 2005. Lo stesso anno, Mats Marti lascia i Lunik e, all'inizio del 2006, entra nella formazione il batterista Chrigel Bosshard.\nIl quarto album in studio, intitolato \"Preparing to leave,\" vede la luce nel settembre del 2006 e si piazza subito al primo posto della classifica svizzera, in cui rimane a lungo, vincendo il disco di platino per aver venduto pi\u00f9 di 30.000 copie. Nel marzo del 2007 esce la raccolta intitolata \"The platinum collection,\" contenente i tre album \"Rumour\", \"Ahead\" e \"Weather\".\nNel 2009 esce \"Lonely letters\", una compilation di canzoni comparse negli album precedenti, tra cui alcune arrangiate in modo diverso rispetto all'originale.\nDopo l'abbandono della band da parte del bassista Jacob Suske, l'anno 2010 vede l'uscita di un nuovo album, intitolato \"Small lights in the dark. \"Successivamente, Chrigel Bosshard lascia il gruppo e il line-up dei Lunik si compone del semplice trio di Luk, Ja\u00ebl e C\u00e9dric. Tale formazione persister\u00e0 fino alla fine della band.\nNell'agosto 2012 esce \"What is next\", il cui primo singolo \u00e8 la traccia \"Me-time\". Circa un anno dopo, i Lunik annunciano il loro prossimo scioglimento, previsto per la fine del 2013, dopo la pubblicazione dell'ultimo album, intitolato \"Encore\". Questo si compone di due CD: il primo CD consiste in una raccolta di dodici tracce inedite, mentre il secondo \u00e8 la registrazione live del concerto del 12 ottobre 2012 presso la Tonhalle Z\u00fcrich, in collaborazione con la ZKO (Z\u00fcrcher Kammer Orchester).\nGli ultimi due concerti della band hanno luogo a dicembre presso Zurigo e Berna: Luk Zimmermann non vi prende parte, e la cantante Ja\u00ebl e il tastierista C\u00e9dric sono nuovamente accompagnati dall'orchestra di Zurigo.\nMembri del gruppo.\nJa\u00ebl.\nRahel Krebs, detta Ja\u00ebl \u00e8 cantante, chitarrista ritmica ed indiscutibilmente leader del gruppo; sua \u00e8 l'inconfondibile voce suadente che canta i testi in buona parte scritti dalla stessa bionda cantante svizzera.\nJa\u00ebl nasce il 19 agosto 1979 ad Oppligen, nel Canton Berna, figlia di Vera e Ren\u00e9 Krebs, sorella minore di Cuno. Inizia la sua avventura coi Lunik nel 1998, alla voce, pur non facendo ancora parte della band, nella quale entra ufficialmente poco dopo. Nel 2000 conclude i suoi studi da insegnante ed attualmente vive a Berna dove si dedica alle sue passioni, quali la letteratura in lingua inglese tedesca ed il cinema francese. Adora il cibo thailandese ed ha una grande passione per la musica di ogni genere. Si definisce una perfezionista, a volte fino ai limiti della pedanteria.\nIl nome Ja\u00ebl se lo porta dietro fin dai tempi dell'infanzia quando lo trovava pi\u00f9 facile da pronunciare rispetto al suo vero nome, Rahel e, vista la piccola differenza, ha deciso di usarlo anche come nome d'arte per la sua carriera musicale.\nLuk.\nLuk Zimmermann \u00e8 il chitarrista nonch\u00e9 il produttore dei dischi in studio della band.\nLuk nasce il 3 agosto del 1973 a Leibstadt nel Canton Argovia, figlio di Giovanni e Lis Zimmermann. Ha una sorella minore. Come Ja\u00ebl, \u00e8 anche lui un insegnante, anche se non ha mai insegnato, preferendo dedicarsi al lavoro di musicista e produttore. \u00c8 molto orgoglioso del lavoro realizzato assieme agli altri membri del gruppo e spera che la loro musica possa raggiungere il maggior pubblico possibile. Vive attualmente a Berna.\nCedric.\nCedric Monnier nasce il 25 luglio 1977 a Zurigo. Dal 2003 suona le tastiere per la band, in cui entra ufficialmente nel 2005.\nJacob.\nJacob Suske, nato il 13 ottobre 1980 a Bruck a.d. Mur, vicino a Graz, in Austria, suona il basso con i Lunik dal 2003. Dal 2005 \u00e8 entrato ufficialmente a far parte della band, che abbandona nel 2008.\nChrigel.\nChrigel Bosshard nasce il 9 febbraio 1977 a Zurigo. Si unisce ai Lunik nel 2006 e li lascia nel 2010."}
{"id": "1428111", "revid": "125205247", "url": "https://it.wikipedia.org/wiki?curid=1428111", "title": "Il club di Topolino", "text": "Il club di Topolino (\"The Mickey Mouse Club\") \u00e8 stato un programma televisivo per ragazzi creato da Walt Disney, trasmesso inizialmente dalla ABC, dal 1955 al 1959. Il programma fu ripreso una prima volta alla fine degli anni settanta in syndication: \"The New Mickey Mouse Club\" (1977-79). Approda quindi nel 1989 sul Disney Channel: \"The All-New Mickey Mouse Club\" (conosciuto anche dal 1993 come MMC) (1989-1996). Dal 2017 ne esiste una versione internet: \"Club Mickey Mouse\", trasmessa esclusivamente sui social media.\nIl programma.\nThe Mickey Mouse Club (1955-1959).\nLa prima serie venne trasmessa in USA dal 1955 al 1959; dal 1962 venne trasmessa in altri Paesi, tra cui l'Italia. Il programma era condotto da Jimmie Dodd affiancato da un gruppo di 39 giovanissimi presentatori e performers (o \"Mousecketeers\"), divisi in squadre diverse a seconda della loro importanza. Il gruppo di eccellenza (o \"Red Team\") era composto da Sharon Baird, Bobby Burgess, Tommy Cole, Annette Funicello, Darlene Gillespie, Cubby O'Brien, Karen Pendleton, e Doreen Tracey (4 stagioni); Lonnie Burr (3 stagioni); Dennis Day e Cheryl Holdridge (2 stagioni); Nancy Abbate, Johnny Crawford, Mike Smith, Don Underhill e Jay-Jay Solari (1 stagione). Tra gli altri ragazzi/e, che erano divisi tra il \"Blue Team\" e il \"White Team\", troviamo altri noti attori bambini come Tim Rooney, Paul Petersen, Mickey Rooney Jr., Dickie Dodd, Sherry Alberoni, Don Grady e Bonnie Lynn Fields. L'et\u00e0 dei \"Mouseckteers\" variava tra gli 8 e i 17 anni. \nOgni puntata presentava cartoni animati, documentari e telefilm a puntate; inoltre venivano invitati ospiti famosi. Fra gli attori che parteciparono allo show vi fu anche l'attore Roy Barcroft, noto per i suoi ruoli in film e serial cinematografici \"western\". La sigla di apertura e di chiusura era costituita da un cartone animato in cui Topolino dirigeva una banda, formata da personaggi di Walt Disney, che suonava e cantava la Marcia di Topolino, composta dall'intrattenitore Jimmie Dodd.\nThe New Mickey Mouse Club (1977-1979).\nTra i giovani protagonisti di questa nuova serie ci sono Shawnte Northcutte (11 episodi), Lisa Whelchel (11 episodi) e Allison Fonte (4 episodi).\nThe All-New Mickey Mouse Club (1989-1996).\nAl volgere anni novanta il programma fu modificato per stare al passo di altri show di successo, per questo fu introdotta una nuova generazione di presentatori. Tra questi vi furono Britney Spears, Christina Aguilera, Justin Timberlake, JC Chasez, Keri Russell e Ryan Gosling. La trasmissione \u00e8 andata in onda fino al 1996. "}
{"id": "1428112", "revid": "347132", "url": "https://it.wikipedia.org/wiki?curid=1428112", "title": "Angelo Motta", "text": "Biografia.\nAngelo Motta nacque nel 1890 a Gessate, comune della Provincia di Milano, Motta fu un pasticcere che agli inizi del XX secolo si trasfer\u00ec nel comune meneghino per apprendere il mestiere e qui, prima di partire per il servizio militare, divenne capolavorante. Finita poi la grande guerra, nel 1919 egli apr\u00ec il suo primo forno avviando la produzione del panettone (dolce tipico destinato in futuro a rappresentare Milano), prima in forma artigianale e in seguito espandendo sempre pi\u00f9 la sua attivit\u00e0 fino a realizzare un grande stabilimento industriale e a trasformare la sua azienda in Societ\u00e0 per azioni. Alla fine degli anni quaranta inizia anche la produzione industriale di gelati.\nMor\u00ec all'et\u00e0 di 67 anni nel 1957 per un infarto, dopo aver trascorso il Natale in famiglia."}
{"id": "1428113", "revid": "200568", "url": "https://it.wikipedia.org/wiki?curid=1428113", "title": "Demorfologizzazione", "text": "In linguistica, la demorfologizzazione \u00e8 un processo per cui i morfemi, nel corso della loro evoluzione a causa della grammaticalizzazione, arrivano a perdere il loro significato. Ci\u00f2 pu\u00f2 inoltre indurre a mutamenti fonetici delle parole interessate dalla demorfologizzazione, oppure allo sviluppo di nuovi segmenti fonetici non analizzabili morfologicamente (fonogenesi).\nEsempio.\nUn esempio \u00e8 l'aggettivo inglese \"sooth\" (\"vero\"): probabilmente esso deriva da una forma originaria di participio presente, costituita dalla forma a grado zero \"s\" del verbo \"essere\" nel protoindoeuropeo e dalla desinenza -\"ont\"- di participio presente. In seguito alla demorfologizzazione, la radice e la desinenza non sono pi\u00f9 identificabili su basi sincroniche. In altre parole, il significato originario dei morfemi diventa sempre pi\u00f9 generale, fino alla perdita del significato originario e alla sopravvivenza unicamente come stringhe fonetiche all'interno delle parole."}
{"id": "1428121", "revid": "101411", "url": "https://it.wikipedia.org/wiki?curid=1428121", "title": "Patrick De Gayardon", "text": ""}
{"id": "1428126", "revid": "86599", "url": "https://it.wikipedia.org/wiki?curid=1428126", "title": "Cratere Galois", "text": "Galois \u00e8 un grande cratere lunare di 231,97 km situato nella parte sud-orientale della faccia nascosta della Luna, appena a sudest dell'enorme pianura murata Korolev, una formazione con un diametro quasi doppio rispetto a Galois. Diverse centinaia di chilometri a sud vi \u00e8 un'altra enorme conformazione, il Apollo. Conformazioni geografiche di questo tipo sono comunemente chiamate \"pianure murate\" a causa del loro aspetto e delle loro dimensioni.\nGalois presenta una conformazione molto erosa con un orlo cui \u00e8 stata data nuova forma dagli impatti, particolarmente lungo il confine nordoccidentale, vicino Korolev. Un afflusso di materiale forma una protuberanza interna lungo il bordo meridionale, che \u00e8 craterizzato da Galois Q. Il fondo interno \u00e8 inoltre coperto da diversi crateri degni di nota, con i crateri Galois A e Galois L che formano una coppia quasi gemella vicino al centro. Lungo il confine nordest vi sono Galois B e Galois C, mentre Galois U giace contro il muro interno nordoccidentale. La sezione del fondo pi\u00f9 intatta si trova lungo la parte interna sudoccidentale.\nUn piccolo cratere senza nome situato lungo l'orlo nordest di Galois ha un'albedo relativamente alta e giace al fuoco di una piccola raggiera. I raggi di questo impatto sono pi\u00f9 prominenti nella parte nord, dove incrociano il fondo del cratere Mechnikov. Crateri che posseggono una raggiera sono considerati indicatori di un impatto relativamente recente, perch\u00e9 i raggi sono regolarmente erosi da fenomeni di erosione spaziale.\nIl cratere \u00e8 dedicato al matematico francese \u00c9variste Galois.\nCrateri correlati.\nAlcuni crateri minori situati in prossimit\u00e0 di Galois sono convenzionalmente identificati, sulle mappe lunari, attraverso una lettera associata al nome."}
{"id": "1428130", "revid": "110157", "url": "https://it.wikipedia.org/wiki?curid=1428130", "title": "Cattedrale della Resurrezione (San Pietroburgo)", "text": "La cattedrale della Resurrezione (), conosciuta anche come cattedrale di Smol'nyj (\u0421\u043c\u043e\u043b\u044c\u043d\u044b\u0439 \u0441\u043e\u0431\u043e\u0440), \u00e8 una delle pi\u00f9 importanti chiese rococ\u00f2 di San Pietroburgo, costruita su progetto di Bartolomeo Rastrelli nella zona di Smol'nyj, sulle rive della Neva, dove si trova il monastero di Smol'nyj.\nStoria.\nNel 1730 l'erede al trono di Russia, la granduchessa Elisabetta di Russia (poi zarina), decise che avrebbe trascorso l'ultima parte della sua vita in un monastero pacifico e tranquillo, circondata da una ventina di fanciulle nobili. Pertanto la futura zarina diede il via alla costruzione di un monastero sul sito del palazzo di Smolny dove aveva trascorso i primi anni della sua vita. Il complesso da lei pensato doveva comprendere oltre alla chiesa anche un edificio per accogliere le future monache provenienti dalle pi\u00f9 eminenti famiglie nobili della Russia. L'architetto del progetto fu l'italiano Bartolomeo Rastrelli.\nLa cerimonia per la posa della prima pietra ebbe luogo nel 1748 dopo diciotto anni di progettazione e dal 1749 ebbero luogo i lavori preparatori per le fondamenta che vennero completati nel 1751 che permisero la costruzione dell'edificio. Poco dopo, ad ogni modo, scoppi\u00f2 la Guerra dei sette anni che coinvolse anche l'Impero russo contro il Regno di Prussia, il che fece dirottare molti dei fondi necessari alla costruzione del complesso per la causa bellica ed il progetto prosegu\u00ec molto lentamente. Nel 1762 inizi\u00f2 la decorazione delle parti interne della cattedrale e l'apertura del convento si tenne il 27 giugno 1764, mentre la cattedrale impieg\u00f2 molto pi\u00f9 tempo per essere terminata, venendo finita dall'architetto Stasov nel 1835.\nLa cattedrale venne chiusa nel 1931 dal governo sovietico, decisione che gi\u00e0 era stata avanzata nel 1923 dopo che venne privata di tutte le sue propriet\u00e0 e degli oggetti preziosi. L'iconostasi della cattedrale venne smantellata nel 1972 ed a differenza di altre cattedrali a San Pietroburgo, l'edificio non venne riaperto al culto. Nel 1990 la sala divenne una sala per concerti.\nIl 24 maggio 2009, dopo un lungo periodo di stallo, la chiesa venne riconsacrata all'opera del vescovo di San Pietroburgo e venne riaperta al culto dopo ulteriori restauri il 7 aprile 2010, giorno della festa dell'Annunciazione, dopo 87 anni di chiusura. La chiesa ha riottenuto tutte le opere d'arte che un tempo l'adornavano e che nel contempo erano state preservate presso il Museo di Stato russo.\nSempre nel 2010, in occasione del 175\u00ba anniversario della costruzione della cattedrale, la zecca di stato russa produsse una medaglia commemorativa ed un francobollo per ricordare questo importante monumento nazionale.\nIl progetto della torre campanaria.\nSecondo il progetto del convento di Smolny (il modello \u00e8 conservato presso il Museo dell'Accademia di belle arti) doveva essere costruita anche una torre di cinque piani alta 140 metri, un edificio che se realizzato sarebbe stato l'edificio pi\u00f9 alto d'Europa. Il livello di base della torre campanaria doveva servire come arco trionfale e come porta d'ingresso al monastero.\nTuttavia, contrariamente alla leggenda, il complesso del convento di Smolny venne lasciato senza un campanile per volere dell'architetto Rastrelli e non per la mancanza di fondi (la costruzione della torre campanaria venne sospesa nel 1756, un anno prima dell'entrata della Russia nella Guerra dei sette anni), anche se entrambi i fatti indubbiamente contribuirono all'arresto di questo progetto, lasciando a dominare il paesaggio la sola cattedrale.\nL'architettura.\nLa cattedrale della Resurrezione \u00e8 a pianta a croce greca, con la cattedrale posta all'interno di un complesso di quattro chiese angolari. L'altezza della cattedrale \u00e8 di 93,7 metri ed \u00e8 costruita in stile barocco elisabettiano, caratterizzata dal tipico colore bianco e azzurro con la cupola grigia, facendo rassomigliare il tutto pi\u00f9 ad un palazzo nobiliare dell'epoca piuttosto che ad un edificio di culto. La cupola centrale \u00e8 contraddistinta da un tamburo accentuato e termina con una lanterna a cipolla, come del resto nel caso dei quattro campanili circondanti la struttura. Nel complesso la cattedrale appare imponente, anche se la chiesa propriamente detta \u00e8 seminascosta dalla presenza delle strutture attorno, anche se avvicinandosi si riesce a cogliere la perfezione nelle proporzioni e la sua squisita decorazione. Secondo la leggenda popolare l'architetto Giacomo Quarenghi, fervido oppositore dell'architetto Rastrelli, si sarebbe fermato di fronte all'ingresso della cattedral della resurrezione ed avrebbe esclamato: \"Questa s\u00ec che \u00e8 una cattedrale!\"."}
{"id": "1428132", "revid": "1419388", "url": "https://it.wikipedia.org/wiki?curid=1428132", "title": "K-1", "text": "K-1 \u00e8 una societ\u00e0 giapponese di promozione delle arti marziali, che organizza l'omonimo torneo di incontri di combattimento per il titolo del migliore combattente nel mondo.\nLe tecniche utilizzate durante gli incontri sono tecniche di braccia, tecniche di piede e ginocchiate, e tutte solamente di percussione. Nei combattimenti di K-1 si possono trovare combattenti che arrivano da diverse arti marziali, come Muay Thai, Karate e Taekwondo o dagli sport da ring come Kickboxing, Full contact e Boxe.\nIl K-1 \u00e8 una creazione del \"Fighting and Entertainment Group\" (FEG), societ\u00e0 di intrattenimento che promuoveva gli sport da combattimento con eventi in Giappone e nel resto del mondo grazie alle promozioni di loro propriet\u00e0 e che \u00e8 fallita nel 2012; con gli eventi \"K-1\" la FEG inizi\u00f2 ad introdurre anche alcuni incontri di MMA fino alla formazione di una societ\u00e0 a parte dedita solamente a tale sport, ovvero la Hero's.\nEventi.\nIl torneo \u00e8 suddiviso in Tornei Regionali di Qualificazione (\"Regional Elimination Tournament\") che permettono l'accesso al torneo finale (\"K-1 World Grand Prix\") ed una serie di eventi sotto il nome di \"K-1 Fighting Network\" per promuovere il torneo e gli atleti. Esiste una categoria di pesi supermedi (\"Super Middleweight\") da 70,5\u00a0kg (155\u00a0lb) chiamata \"K-1 MAX\" (\"Middleweight Artistic Xtreme\").\nNel 2007 il K-1 ha introdotto due nuovi titoli (\"Title belt\") separati dal torneo principale, che sono il Titolo Mondiale dei Pesi Super-Massimi (\"Super Heavyweight World Title\") per pesi oltre i 100\u00a0kg/220\u00a0lb ed il Titolo Mondiale per Pesi Massimi (\"Heavyweight World Title\") per atleti sotto i 100\u00a0kg/156-220\u00a0lb.\nK-1 Grand Prix.\nIl torneo K-1 Grand Prix dura un anno, durante il quale vi sono 6 \"World Grand Prix\" e 4 incontri principali di \"K-1 MAX\". I vincitori accedono alle qualificazioni finali del \"K-1\" e del \"K-1 MAX WGP\" disputate nello stadio a cupola della citt\u00e0 di Osaka in Giappone.\nGli otto vincitori di questo evento accedono alle finali del \"K-1 World GP\" nello stadio a cupola della citt\u00e0 di Tokyo in Giappone durante la vigilia di capodanno.\nUno dei campioni pi\u00f9 rinomati \u00e8 il plurititolato Ernesto Hoost.\nIl 9 luglio 2003 \u00e8 uscito per PlayStation 2 il videogioco \"K-1 World Grand Prix\".\nStoria.\nQuesta disciplina fu inventata da Kazuyoshi Ishii, un atleta di kyokushinkai che nel 1980 cre\u00f2 la scuola di Seido-kaikan karate. Riusc\u00ec ad organizzare diversi incontri di successo contro altre scuole di arti marziali basandosi originariamente sulle regole del karate Kyokushin knockdown ma vennero adottate gradatamente le regole della Kickboxing. Nel 1993 Kazuyoshi Ishii decise di fondare il K-1 basandosi sulle regole della Kickboxing, restando legato allo Seido-kaikan anche se in maniera indipendente.\nDalla sua nascita fino al 2010 K-1 era leader incontrastato come prestigio tra i tornei di kickboxing, annoverando nel suo roster sempre i lottatori pi\u00f9 forti del mondo; nel 2010 una crisi finanziaria impose una ristrutturazione della promozione che fece fronte ad uno stop per quanto riguarda i tornei \"World Grand Prix\", fino al fallimento della societ\u00e0 madre Fighting and Entertainment Group avvenuto nel 2012.\nRiprese ad organizzare tali prestigiosi tornei nel 2012 dovendo far fronte alla concorrenza di altre organizzazioni come la singaporiana Glory e la romena SuperKombat, le quali potevano vantare i grandi campioni che in precedenza avevano militato nella K-1.\nDal 2014 il K-1 si focalizz\u00f2 prevalentemente sulla categoria dei pesi piuma, riservando il torneo di quell'anno a kickboxer fino ai 65 kg e per lo pi\u00f9 di nazionalit\u00e0 giapponese.\nTecniche e regole.\nTecniche e colpi.\nL'obiettivo principale del K-1 \u00e8, come nel pugilato, di vincere per fuori combattimento (knockout) o per vittoria ai punti. Gli atterramenti di solito sono causati da serie di colpi dati con calci o pugni o ginocchiate portati alle gambe, alla testa o al corpo. I pugni sono quelli del pugilato come il diretto (\"jab\"), il gancio (\"hook\"), il montante (\"uppercut\") e il pugno girato (\"spinning-back\"), sferrato col dorso della mano.\nLa difesa tradizionale del pugilato \u00e8 inefficace contro i calci alle gambe, e quindi gli atleti sono quasi obbligati a muoversi e a contrattaccare continuamente.\nNessun evento tragico \u00e8 mai accaduto; ciononostante, il rischio di riportare un violento trauma \u00e8 evidente.\nFalli.\nVengono considerati falli:\nL'atleta \u00e8 punito in questa maniera:\n\u00c8 automatico il cartellino rosso nel caso di un fallo intenzionale."}
{"id": "1428139", "revid": "827882", "url": "https://it.wikipedia.org/wiki?curid=1428139", "title": "Mario Pavesi", "text": "Biografia.\nNacque a Cilavegna, in provincia di Pavia, in una famiglia di fornai, dove il giovane Mario inizi\u00f2 a lavorare. Dall'attivit\u00e0 paterna si scost\u00f2 per divenire venditore e grossista di dolci, trasferendosi poi, nel 1934, con i fratelli a Novara, dove rileva una pasticceria, in Corso Cavour, mentre continua a dedicarsi al commercio di coloniali, prodotti da forno, dolciumi e caff\u00e8. Comincia presto a espandere l'impresa artigianale: nel 1936 inaugura un nuovo forno, vicino alla stazione ferroviaria e, alla vigilia della seconda guerra mondiale, un terzo impianto, di dimensioni pi\u00f9 ampie, in cui trovano lavoro gi\u00e0 una decina di operai. La sua scelta imprenditoriale \u00e8 quella di affiancare subito alla produzione del pane quella di diversi prodotti da forno, in particolare una specialit\u00e0 tradizionale locale, i \u201cbiscottini di Novara\u201d, che diventano il prodotto di punta della sua rete commerciale.\nLa produzione dei primi \"biscotti di Novara\" si espanse progressivamente fino allo scoppio della seconda guerra mondiale. Il dopoguerra permise a Pavesi di conoscere i gusti culinari del popolo statunitense, grazie agli approvvigionamenti dati all'esercito di liberazione.\nUn viaggio in quella nazione lo port\u00f2 ad ideare, dagli originali \"biscotti di Novara\", un prodotto che avesse un minore costo e una maggiore digeribilit\u00e0, i Pavesini.\nPrecursore dell'immagine pubblicitaria, Mario Pavesi fu uno dei primi industriali ad avvalersi dell'accostamento dei propri prodotti a personaggi conosciuti ed apprezzati dal pubblico.\nCon la consulenza di un noto pubblicitario, Mario Bellavista, l'imprenditore avvia negli anni cinquanta una imponente campagna di comunicazione, estesa al territorio nazionale e destinata a ogni canale all'epoca disponibile: stampa, radio, cinema e, in seguito, televisione. I \u201cbiscottini di Novara\u201d diventano allora i Pavesini, un prodotto de-localizzato pensato soprattutto per il consumo di bambini e adolescenti; le campagne pubblicitarie sottolineano il valore nutritivo e salutare dei biscotti, evidenziando la genuinit\u00e0 del prodotto che, per la sua leggerezza, \u00e8 adatto a un consumo senza limiti, come recita il celeberrimo slogan proposto dal 1958: \u201c\u00e8 sempre l'ora dei Pavesini\u201d.\nLa spinta potente alle vendite data dall'efficacia del messaggio pubblicitario impone a Pavesi uno sforzo di ammodernamento delle strutture societarie e produttive: nel 1953 l'impresa diventa societ\u00e0 per azioni sotto la ragione di Pavesi Biscottini di Novara spa, mentre nel 1954 viene inaugurato un nuovo stabilimento, in cui si concentrer\u00e0 la produzione della Pavesi negli anni del miracolo economico. Sul versante della commercializzazione, risale a questo periodo la costruzione di una rete capillare di distribuzione su tutto il territorio nazionale, basata su filiali regionali e depositi, mentre particolare cura \u00e8 posta nella formazione degli agenti di vendita e nel rapporto con i negozianti, che vengono incoraggiati a evidenziare i prodotti Pavesi grazie alla realizzazione di espositori monomarca e a richiami pubblicitari all'interno del punto vendita.\nUna volta assestata la struttura produttiva e commerciale dei Pavesini, l'imprenditore punta a sfruttare le economie di diversificazione avviando la produzione dei cracker, insieme alla sperimentazione sui biscotti farciti (che realizzer\u00e0 poi alla fine degli anni Sessanta con il lancio dei biscotti Ringo), e su quelli ricoperti di cioccolato (i biscotti Togo, commercializzati all'inizio del decennio seguente).\nDal viaggio statunitense Pavesi trasse anche spunto per l'ideazione dei punti ristoro sulle autostrade.\nGi\u00e0 alla fine degli anni quaranta era stato aperto alla periferia di Novara, sull'autostrada Milano-Torino, il chiosco di Veveri per la ristorazione e la vendita dei prodotti Pavesi agli automobilisti in transito. Riedificato nel 1952 dall'architetto Angelo Bianchetti (1911-1994), specializzato in edilizia industriale, il chiosco diventer\u00e0 il primo autogrill, modello per la futura espansione dell'azienda in un ramo pronto a trasformarsi in un business florido, al seguito dello sviluppo della rete autostradale italiana e del traffico automobilistico negli anni del boom economico. Sempre sostenuto dall'originalit\u00e0 progettuale di Bianchetti, Pavesi avvia un programma sistematico di costruzione di aree di ristoro sulle arterie stradali gi\u00e0 in esercizio e poi, tra la fine del decennio cinquanta e i primi anni sessanta, al seguito della progressiva realizzazione dell'autostrada del Sole: il modello americano delle catene di motel, ristoranti e grill lungo i tracciati autostradali ispira le nuove strutture architettoniche degli autogrill Pavesi, che si distinguono per le soluzioni costruttive ardite e moderne, identificate dalle forme circolari, da grandi vetrate e dai nuovi ristoranti \u201ca ponte\u201d, accessibili dalle due corsie di marcia dell'autostrada (il primo \u00e8 quello di Fiorenzuola d'Arda, del 1959).\nIn questo campo Pavesi anticipa la concorrenza, dato che la milanese Motta aprir\u00e0 solo nel 1962 l'area di ristoro di Cantagallo, alle porte di Bologna, e la altrettanto meneghina Alemagna seguir\u00e0 a notevole distanza.\nL'evoluzione della struttura dell'impresa novarese \u00e8 documentata dai dati di bilancio, che testimoniano la rapida espansione a partire dalla trasformazione della ditta individuale in societ\u00e0 per azioni, nel 1953, quando Pavesi ricopre il ruolo di unico amministratore, affiancato da tre sindaci. Gli anni seguenti vedono una sostenuta politica di investimenti e, nel 1956, la svolta: il capitale sociale raggiunge i 400 milioni, ma salir\u00e0 ancora, fino a 1 miliardo e 400 milioni nel 1964. L'iniezione di liquidit\u00e0 segna una progressiva \u201cspersonalizzazione\u201d dell'impresa, che da azienda a guida individuale diviene una vera e propria societ\u00e0 di capitali, caratterizzata dalla presenza di azionisti di rilievo. Nel 1960 Pavesi appare ancora tra i consiglieri d'amministrazione, ma la presidenza della societ\u00e0 \u00e8 affidata a Enrico Barsighelli, un alto funzionario della Edison.\nL'espansione progressiva della Pavesi, port\u00f2 il fondatore ad allontanarsi gradualmente dalla vita societaria, fino alla vendita del gruppo alla Montedison, nel 1972.\nMorte.\nMor\u00ec all'et\u00e0 di 81 anni, .\nArchivio.\nLa documentazione relativa all'attivit\u00e0 della Pavesi \u00e8 conservata presso l'Archivio storico Barilla, che raccoglie la documentazione della Barilla e delle aziende ad essa in vario modo collegate."}
{"id": "1428141", "revid": "339392", "url": "https://it.wikipedia.org/wiki?curid=1428141", "title": "Cattedrale di San Nicola (San Pietroburgo)", "text": ""}
{"id": "1428146", "revid": "124389800", "url": "https://it.wikipedia.org/wiki?curid=1428146", "title": "Val Fiorentina", "text": "La Val Fiorentina (il toponimo, gi\u00e0 indicato come \"Ferentina\", ricorda la presenza di miniere di ferro, alcune attive sino al 1753) \u00e8 una valle delle Dolomiti in provincia di Belluno, quasi interamente compresa nei comuni di Selva di Cadore e Colle Santa Lucia, parte nei comuni di Borca e San Vito di Cadore, con la popolazione che parla una forma di ladino.\nDescrizione.\nLunga poco pi\u00f9 di una decina di chilometri, attraversata dalla strada provinciale 251, la valle \u00e8 solcata dal torrente omonimo che si immette nel Cordevole poco a nord di Alleghe. Risalendola, il primo abitato importante \u00e8 Selva, sede comunale. Colle Santa Lucia si trova in posizione pi\u00f9 elevata rispetto al corso del torrente e non \u00e8 facile dire se \u00e8 realmente inserita nella valle vera e propria (tanto pi\u00f9 che, sino ad un secolo fa, faceva parte del Tirolo a differenza di Selva che era compresa nel Cadore). \nProseguendo, si raggiunge il pi\u00f9 importante centro turistico, Santa Fosca, e, poco oltre, l'abitato di Pescul. La Valle termina ai piedi del Pelmo, ma la SP 251 prosegue mettendola in comunicazione con lo Zoldano attraverso il Passo Staulanza. La valle \u00e8 collegata, via sentiero, attraverso Forcella Pecol alla Val Posedera.\nDal punto di vista paesaggistico, la Valle \u00e8 dominata dai massicci del Pelmo (3168\u00a0m, a est) e del Civetta (3220, a sud-est) ma \u00e8 facile individuare verso ovest la Marmolada (3342\u00a0m) col suo ghiacciaio. A nord sorgono le aguzze cime (monte Cernera, Piz del Corvo) che nascondono gli alpeggi di Mondeval. Tra Selva e Colle Santa Lucia, sulla destra, vi \u00e8 l'imbocco della Val Codalunga, che culmina con il Passo Giau."}
{"id": "1428147", "revid": "128334", "url": "https://it.wikipedia.org/wiki?curid=1428147", "title": "Lacerazione", "text": "Per lacerazione in campo medico si intende la rottura di una superficie cutanea o d'altro genere, che nella quasi totalit\u00e0 dei casi lascia scoperto il tessuto connettivo, e in questa definizione rientra anche lo strappo muscolare o distruzione di un tessuto o di una superficie, provocato da un trauma fisico violento che pu\u00f2 nascere come all'interno anche all'esterno della persona. \nDa notare che le lacerazioni interne non mostrano apparenti segni di lesione superficiali.\nTipologia.\nSegue una lista delle lacerazioni pi\u00f9 esaminate in campo medico. \nLacerazione di Mallory-Weiss.\nLa lacerazione di Mallory-Weiss avviene quando la giunzione esofagogastrica viene lacerata.\nLacerazione cerebrale.\nLa lacerazione cerebrale \u00e8 caratterizzata da uno strappo di origine traumatica del parenchima nervoso.\nSi differenza dalla contusione cerebrale in quanto quest'ultima non presenta lesioni a livello delle meningi, mentre nella lacerazione queste sono ovviamente interessate dal trauma.\nLacerazione del menisco.\nSi tratta di una lacerazione del menisco spesso causata da torsione oppure iperflessione dell'articolazione del ginocchio. Spesso gli sportivi sono soggetti a tale lacerazione."}
{"id": "1428149", "revid": "3082", "url": "https://it.wikipedia.org/wiki?curid=1428149", "title": "Dittico imperiale", "text": ""}
{"id": "1428150", "revid": "142504", "url": "https://it.wikipedia.org/wiki?curid=1428150", "title": "Zoldano", "text": ""}
{"id": "1428152", "revid": "6923", "url": "https://it.wikipedia.org/wiki?curid=1428152", "title": "Fortune Brands", "text": "Fortune Brands era una azienda statunitense fondata nel 1969 (sotto il nome di American Brands) e rinominata nel 1997. La sua sede sociale \u00e8 a Deerfield (Illinois). Era quotata sul New York Stock Exchange (NYSE Euronext: FO).\nFortuna Brands \u00e8 la societ\u00e0 ereditaria della American Tobacco Company, fondata nel 1890, e rinominata nel 1969 in American Brands.\nInizialmente attiva in vari settori merceologici, tra cui i pi\u00f9 rilevanti erano quello degli alcolici e quelli collegati allo sport del golf, nel 2011 ha provveduto a una riconversione, cedendo il primo settore a Beam Suntory e il secondo al gruppo Fila.\nRinominata Fortune Brands Home &amp; Security sempre nel 2011, detiene numerosi marchi nel settore dell'arredamento, dell'hardware e degli isolamenti, di cui Moen, Therma-Thru, Simonton, Master serratura, Waterloo e MasterBrand Cabinets. \u00c8 quotata alla Borsa di New York con il codice FBHS"}
{"id": "1428154", "revid": "767487", "url": "https://it.wikipedia.org/wiki?curid=1428154", "title": "Ja\u00ebl", "text": "Biografia.\n\u00c8 anche coautrice e voce nella canzone \"After All\" del gruppo Delerium contenuto nell'album \"Chimera\", e della canzone \"Lost and Found\" nell'album \"Nuages du Monde\". \u00c8 famosa nel mondo della Musica Trance in patria ed all'estero per il suo lavoro con la band Lunik. L'origine del suo pseudonimo viene dai tempi dell'infanzia quando aveva difficolt\u00e0 a pronunciare il suo vero nome, storpiandolo in Ja\u00ebl, diventato poi il suo nome d'arte.\nJa\u00ebl ha inoltre cantato nel singolo \"Always On My Mind\" di DJ Tatana nel 2004, ottenendo un moderato successo nelle classifiche svizzere. La sua voce suadente pu\u00f2 essere inoltre ascoltata anche in due tracce (\"You Remain\" e \"Stop Crying\") dell'album \"Tales Of The Wind\" di Mich Gerber (2004)."}
{"id": "1428156", "revid": "1815463", "url": "https://it.wikipedia.org/wiki?curid=1428156", "title": "Konrad Peutinger", "text": "Peutinger nacque ad Augusta, studi\u00f2 a Bologna e a Padova. Divenne famoso come antiquario e insieme ai coniugi Marcus e Margareta Welser raccolse una delle pi\u00f9 grandi biblioteche private dell'Europa centrale.\nNel 1497 divenne \"Stadtschreiber\" (segretario comunale) della sua citt\u00e0, ed ebbe intimi rapporti con l'imperatore Massimiliano I d'Asburgo.\nKonrad \u00e8 stato uno dei primi a pubblicare epigrafi romane, ma il suo nome \u00e8 associato principalmente alla famosa \"Tabula Peutingeriana\", una mappa romana delle strade militari occidentali.\nLa mappa venne scoperta da un suo amico, il poeta e umanista Conrad Celtis (pseudonimo di Conrad Pickel), che la consegn\u00f2 a Peutinger per la raccolta. La \"Tabula\" fu infine stampata nel 1591 ad Anversa con il nome di \"Fragmenta tabul\u00e6 antiqu\u00e6\" dal famoso editore Johannes Moretus.\nPeutinger fece inoltre pubblicare il \"Getica\" di Giordane e la \"Historia Langobardorum\" di Paolo Diacono."}
{"id": "1428168", "revid": "73125", "url": "https://it.wikipedia.org/wiki?curid=1428168", "title": "Lick Observatory", "text": ""}
{"id": "1428183", "revid": "115412480", "url": "https://it.wikipedia.org/wiki?curid=1428183", "title": "Sasso di Bosconero", "text": "Il Sasso di Bosconero \u00e8 una montagna delle Dolomiti alta 2.468\u00a0m. s.l.m., la cima pi\u00f9 alta del Gruppo del Bosconero, a sua volta delimitato dalla bassa Val Zoldana, dalle valli del Cervegana e del torrente Rite (Passo Cibiana) e dalla valle del Piave (tra Ospitale di Cadore e Longarone).\nDescrizione.\nSi tratta di un gruppo molto articolato, di forma quasi triangolare, i cui vertici sono costituiti dal \"Bosconero\" vero e proprio a sud, dal \"Castelaz\" e dallo \"Spiz di San Piero\" a ovest e dal Sassolungo di Cibiana a nord-est. Le cime maggiori (\"Sforni\u00f2i di Mezzo\", \"Sasso di Bosconero\", Sasso di Toanella) superano i 2.300-2.400\u00a0m. s.l.m.\nDal punto di vista geologico, \u00e8 composto da rocce formate da dolomia con marne e calcari di diverse colorazioni, talora molto evidenti. Alla sua base sorge il rifugio alpino \"Bosconero\" (seguire dal lago di Pontesei il sentiero 490 - 1,45/2 h - circa 650\u00a0m di dislivello). La vetta fu conquistata il 19 settembre 1878 da Santo Siorpaes, C. Tom\u00e8 e G. Merzbacher.\nMolto remunerativa \u00e8 la via dell'Antespigolo aperta da Leonardo Pretto e Bianco De Pellegrini nel 1964 che sale il primo grande contrafforte del versante ovest del Sasso con difficolt\u00e0 di IV e IV+ UIAA per un'altezza di 600\u00a0m. \u00c8 l'itinerario alpinistico pi\u00f9 ripetuto delle pareti del Sasso. Altre vie salgono per il versante settentrionale e lo spigolo nord ovest, rispettivamente la Pomarici-Costantini (1967) e la Angelini-Sperti (1924)."}
{"id": "1428184", "revid": "640389", "url": "https://it.wikipedia.org/wiki?curid=1428184", "title": "Jaime Milans del Bosch", "text": "Il 25 febbraio 1981 venne destituito dalla carica, in quanto implicato nel fallito colpo di Stato 23-F.\nBiografia.\nCarriera militare.\nJaime Milans del Bosch apparteneva ad una famiglia nobile di tradizione militare (arrivava a vantarsi, addirittura, che sia suo padre che suo nonno avevano partecipato a colpi di Stato). Nel 1934 entr\u00f2 all'Accademia di Fanteria di Toledo, dove fu nel 1936 prese parte alla guerra civile spagnola tra i nazionalisti. Come cadetto combatt\u00e9 all'Alc\u00e1zar di Toledo, dove fu ferito durante un bombardamento repubblicano. Poco dopo si un\u00ec alla VII Bandiera della Legione, dove combatt\u00e9 con il grado di Ufficiale fino alla fine della rappresaglia. Nel 1941 si un\u00ec volontario alla Divisione Blu e combatt\u00e9 a fianco della Germania nazista contro l'Unione Sovietica.\nIn seguito, venne destinato come addetto militare alle ambasciate spagnole in Argentina, Uruguay, Cile e Paraguay. Venne promosso Generale nel 1971, ricevendo il comando della XII Brigata della Divisione Corazzata Brunete e nel 1974 venne nominato Generale di divisione, alla direzione della Brunete per tre anni. Nel 1977 venne promosso Tenente generale e gli fu concesso il comando della III Regione Militare, con sede a Valencia.\nIl golpe del 23-F.\nMilans del Bosch fu l'unico capitano generale di Spagna che ader\u00ec al golpe senza riserve e realizz\u00f2 importanti azioni offensive. Il 23 febbraio 1981, poco dopo la presa del Congresso dei Deputati da parte del colonnello Antonio Tejero Molina, fece uscire i carri armati per le strade di Valencia e decret\u00f2 lo stato d'eccezione. Nonostante ci\u00f2, fall\u00ec nell'intento di coinvolgere il resto dell'esercito nell'intento golpista. Dopo il messaggio televisivo del re Juan Carlos I, i comandanti delle altre Regioni militari che ancora non si erano pronunciati decisero di rimanere dalla parte della legalit\u00e0. Nonostante la mancanza di appoggi, Milans del Bosch si rifiut\u00f2 di deporre le armi e non si consegn\u00f2 fino alle 5 di mattina del 24.\nProcesso espulsione dall'esercito e morte.\nIl giorno 8 marzo 1981 venne processato e giudicato da un tribunale militare. Il 3 giugno 1982 venne espulso dall'esercito e condannato a 26 anni ed 8 mesi di prigione. Nonostante fosse in carcere, risult\u00f2 implicato anche nella cospirazione golpista del 27 ottobre 1982. Dalla prigione di Fuencarral intervist\u00f2 il colonnello Mu\u00f1oz Guti\u00e9rrez, uno dei tre implicati.\nSolo 9 anni dopo, nel 1991, venne rimesso in libert\u00e0 a causa dell'et\u00e0 avanzata grazie ad un indulto. Non arriv\u00f2 mai a pentirsi per l'implicazione nel golpe. Dopo essere uscito di prigione, torn\u00f2 a Madrid, sua citt\u00e0 natale, dove, nel 1997 mor\u00ec di tumore cerebrale. I suoi resti vennero sepolti nell'Alc\u00e1zar de Toledo, secondo i suoi desideri."}
{"id": "1428185", "revid": "729019", "url": "https://it.wikipedia.org/wiki?curid=1428185", "title": "Porta San Giovanni (Roma)", "text": "Porta San Giovanni \u00e8 una delle porte che si aprono nelle Mura aureliane di Roma, e deve il suo nome, immutato nel tempo, alla vicinanza alla Basilica di San Giovanni in Laterano.\n\u00c8 strutturata in un unico grande arco realizzato da papa Gregorio XIII ad opera forse di Giacomo Della Porta o, pi\u00f9 probabilmente, di Giacomo Del Duca, che gi\u00e0 aveva collaborato con Michelangelo alla realizzazione di Porta Pia. La confusione \u00e8 dovuta al fatto che le cronache dell'epoca parlano generalmente di un famoso architetto Giacomo. La tradizione popolare romana insiste per\u00f2 sulla presenza del Della Porta, tant'\u00e8 vero che lo fa anche morire nei pressi della porta \"da lui realizzata\", a causa di una violenta indigestione di meloni e cocomeri, di ritorno da una gita ai Castelli Romani.\nVenne inaugurata nel 1574 e la sua apertura, resa necessaria nell'ambito della ristrutturazione dell'intera area del Laterano per agevolare il traffico da e per il sud d'Italia, decret\u00f2 la definitiva chiusura della vicina e ben pi\u00f9 imponente Porta Asinaria, di epoca aureliana, divenuta ormai quasi inagibile per il progressivo innalzamento del livello stradale circostante e anche per questo del tutto inadeguata a sostenere il volume di traffico.\nLa struttura conferma l'utilizzo per cui era stata concepita: \u00e8 infatti pi\u00f9 simile a quella dell'entrata di una villa che non a quella di un'opera difensiva, del tutto priva com'\u00e8 di torri laterali, di bastioni e di merlature, e fornita invece di una marcata bugnatura e di un semplice ornamento composto da un grosso viso barbuto in cima alla porta stessa, sul lato esterno.\nSempre sul lato esterno \u00e8 posta la lapide commemorativa della realizzazione dell'opera, in cui si legge che:\nGREGORIVS XIII PONT. MAX\nPVBLICAE VTILITATI ET VRBIS ORNAMENTO\nVIAM CAMPANAM CONSTRAVIT\nPORTAM EXSTRVXIT\nANNO MDLXXIIII PONT. III\nLa porta dava infatti accesso alla via Campana, l'odierna via Appia Nuova, che per le prime tre miglia seguiva il tracciato dell'antica via Asinaria. Per il nome della via Campana generalmente si accettano entrambe le etimologie: era infatti la strada che portava in Campania, ma anche quella per la quale, subito fuori le mura, si arrivava alla campagna dei Castelli Romani.\nPi\u00f9 che ad avvenimenti storici e militari di particolare rilievo, Porta S. Giovanni \u00e8 legata alle tradizioni popolari romane, oggi praticamente scomparse, in particolare quella relativa alla \"Notte di San Giovanni\", il 23 giugno, la \"notte delle streghe\", con la grande festa all'aperto un tempo tanto cara ai romani. Secondo la leggenda, in quella notte il fantasma di Erodiade, che aveva convinto il marito Erode Antipa a far decapitare Giovanni Battista, organizzava una sorta di sabba di streghe sui prati del Laterano; per scacciarle i romani predisponevano una grande festa nei dintorni che, tra schiamazzi e fuochi d'artificio, le mettesse in fuga. Sempre caratteristica della notte di S. Giovanni \u00e8 l'usanza di mangiare le lumache, le cui corna simboleggiavano la discordia (il significato del tradimento \u00e8 molto pi\u00f9 recente): mangiandole si seppellivano nello stomaco i contrasti e i rancori accumulati durante tutto l'anno trascorso, dando all'usanza un significato di riconciliazione.\nIl moderno quartiere Appio-Latino, subito fuori dalla porta, nacque nel 1926, abbattendo ville e casali ed eliminando vigne, osterie e prati. A quell'epoca risale anche l'apertura, per motivi di viabilit\u00e0, dei fornici ai lati della porta, come si possono osservare oggi."}
{"id": "1428186", "revid": "1345932", "url": "https://it.wikipedia.org/wiki?curid=1428186", "title": "Poliedro uniforme", "text": "In geometria, un poliedro uniforme \u00e8 un poliedro che ammette molte simmetrie, le cui facce sono poligoni regolari e i cui vertici sono omogenei. Le facce non devono per\u00f2 essere necessariamente convesse: molti poliedri uniformi sono quindi \"stellati\".\nDefinizione.\nUn poliedro uniforme \u00e8 un poliedro tale che:\nIn particolare, le cuspidi ai vertici del poliedro sono tutte isometriche. Un poliedro uniforme ha quindi generalmente molte simmetrie.\nLe facce possono essere poligoni regolari non convessi, cio\u00e8 poligoni stellati. Un poliedro contenente facce di questo tipo \u00e8 un \"poliedro stellato\" che non soddisfa la definizione di poliedro convesso.\nCatalogazione.\nI poliedri uniformi possono essere catalogati nel modo seguente:"}
{"id": "1428187", "revid": "123536128", "url": "https://it.wikipedia.org/wiki?curid=1428187", "title": "Lampada al plasma", "text": "La lampada al plasma (detta anche globo, cupola o pi\u00f9 comunemente sfera al plasma) \u00e8 un particolare dispositivo elettrico luminoso, che si diffuse commercialmente soprattutto intorno agli anni ottanta del XX secolo, essenzialmente per scopi scientifico-didattici o estetico-decorativi. Essa \u00e8 costituita da un bulbo, di solito una sfera di sottile vetro trasparente (circa di diametro), nel quale sono presenti dei gas inerti a bassa pressione (), quindi un grande elettrodo ad alta tensione elettrica al suo centro. All'accensione del dispositivo, l'elevato campo elettrico, combinato alla bassa pressione dei gas inerti, riesce a far sprigionare dei suggestivi filamenti \u2013 o scariche luminose \u2013 discretamente lunghe, generalmente di colore viola-blu, costituiti principalmente da plasma, ovvero da gas ionizzato, i quali si andranno a scontrare sulla parete interna del vetro.\nStoria.\nIl primo dispositivo elettrico simile comparve per la prima volta intorno al 1890 grazie a Nikola Tesla, nel corso delle sue sperimentazioni sulle correnti elettriche ad alta frequenza nei tubi a vuoto in vetro, finalizzate allo studio di fenomeni con alte tensioni elettriche, e che chiam\u00f2 genericamente \"tubi a scarica di gas inerte\". Nel brevetto USA 0514170 (\"Luce Incandescente Elettrica\", 6 febbraio 1894), Tesla descriver\u00e0 una lampada ad alta intensit\u00e0 di scarica, utilizzando il bulbo di vetro con l'elemento conduttivo sospeso ed eccitato ad alta tensione grazie alla bobina che porta il suo nome, e creando cos\u00ec l'emanazione a scarica elettrica diffusa. Egli ottenne il brevetto esclusivamente su una particolare forma di lampada la cui luce \u00e8 emanata da un piccolo corpo o bottone di materiale refrattario, e supportato da un conduttore o ricevitore contenuto in un globo sottovuoto spinto.\nL'odierno dispositivo fu invece perfezionato soltanto nel 1970 dallo studente Bill Parker, presso il Massachusetts Institute of Technology degli Stati Uniti, quindi destinato principalmente a scopi didattici ed estetici, attraverso l'attuale moderno design che troviamo oggi in commercio presso i laboratori e/o negozi di giochi educativi e scientifici specializzati.\nFunzionamento.\nLe lampade decorative al plasma sono disponibili in diverse forme, ad esempio cilindriche o, molto pi\u00f9 spesso, sferiche, di solito costituite da vetro sottile e trasparente, con un elettrodo a sua volta sferico al centro, il tutto posto su una stabile base di supporto isolata elettricamente dal suolo, di solito in semplice plastica.\nLa tecnologia necessaria per creare la mistura di gas usata nelle sfere al plasma odierne, principalmente una combinazione di gas nobili di alta purezza, solitamente argon, ma anche xeno, kripton o neon, non era pressoch\u00e9 accessibile ai tempi di Tesla. Queste misture di gas, le forme del vetro ed i circuiti elettronici integrati di pilotaggio dell'elettrodo centrale furono tutti ideati, brevettati e perfezionati dallo stesso Bill Parker, negli anni ottanta e nei successivi anni novanta del XX secolo.\nL'elettrodo al centro della sfera \u00e8, a sua volta, una piccola sfera in lega di acciaio e di grafite, per resistere alla temperatura in aumento durante la generazione del campo elettrico. Esso \u00e8 a sua volta connesso al finale di un piccolo circuito elettronico oscillante, solitamente a onda quadra alternata dimensionato per generare una frequenza di circa ed una tensione elettrica di , innalzata da un piccolo trasformatore fino a circa 10\u00a0kV. Essendo l'intensit\u00e0 di corrente elettrica molto bassa (circa ), il rischio di una scossa elettrica nociva sar\u00e0 minimo. &lt;br&gt;\nL'alta tensione elettrica quindi, ionizza il gas inerte contenuto nel bulbo di vetro, per generare dei sottili archi voltaici costituiti principalmente da plasma (il quarto stato fisico della materia, in sintesi, del gas altamente ionizzato), il quale si manifesta attraverso suggestivi e sottili filamenti di scariche elettriche visibili e luminose. In prossimit\u00e0 dell'elettrodo sferico centrale invece, si manifester\u00e0 un sottile alone luminoso, causato principalmente da un fenomeno elettrico detto effetto corona (spesso volgarmente conosciuto anche in ottica e fotografia del passato come effetto Kirlian).\nLa tipica colorazione di luce viola-blu \u00e8 dovuta principalmente alla presenza di argon, un gas nobile che, durante il ritorno in atomi elettricamente neutri rilascia radiazioni e bagliori proprio su questa specifica frequenza elettromagnetica dello spettro di luce visibile, oltre che una piccola parte di radiazione ultravioletta.&lt;br&gt; \nVerso l'esterno, le scariche elettriche si scontrano semplicemente sulla parete interna del vetro, essendo questa a potenziale elettrico nullo, oppure direttamente a massa/terra (sempre a potenziale elettrico nullo) se, ad esempio, si sfiora la sfera con altri oggetti collegati a massa o, ad esempio, con le dita della mano. In questo ultimo caso, una buona parte dell'energia delle scariche elettriche si concentreranno sulla via puntiforme e pi\u00f9 breve verso la massa a terra, ed attraversando, quindi, tutto il corpo; come gi\u00e0 detto, essendo l'intensit\u00e0 di corrente elettrica bassissima, questo non comporter\u00e0 danni per la salute fisica.&lt;br&gt;\nSe invece si rompe la sfera di vetro, il suggestivo effetto delle scariche viola-blu non si manifester\u00e0 pi\u00f9, in quanto la pressione e i gas saranno semplicemente quelli atmosferici, ed il campo elettrico riuscir\u00e0 a generare soltanto una scarica elettrica visibile bianco-gialla, ma solo a pochissimi millimetri dall'elettrodo centrale.\nPrecauzioni.\nIn prossimit\u00e0 della superficie sferica esterna del vetro, dopo qualche minuto di funzionamento si svilupper\u00e0 una piccolissima percentuale di ozono, un gas relativamente nocivo per l'uomo. Occorre inoltre prestare attenzione ai dispositivi elettronici (cellulari, palmari, ecc.) che, venendo in contatto con la sfera, potrebbero essere danneggiati dalla stessa scarica elettrica, cos\u00ec come porre dei comuni e sottili oggetti metallici. \u00c8 altres\u00ec importante, per chi possiede un pacemaker, non toccare il dispositivo, poich\u00e9 potrebbe causare il danneggiamento dell'apparecchio medico."}
{"id": "1428188", "revid": "1355461", "url": "https://it.wikipedia.org/wiki?curid=1428188", "title": "Effetto Tetris", "text": "L'espressione effetto Tetris si riferisce a un comune fenomeno psicologico per cui un'attivit\u00e0 che richiede un alto livello di attenzione pu\u00f2 influire in modo incongruo sui processi di pensiero, le immagini mentali e i sogni di coloro che vi si dedicano per lungo tempo. Prende il nome dal videogioco \"Tetris\", in cui il giocatore deve impilare nel modo pi\u00f9 compatto possibile oggetti geometrici bidimensionali o tridimensionali che cadono dall'alto al basso dello schermo. Chi gioca per lunghi periodi di tempo a questo gioco pu\u00f2 essere portato a ragionare involontariamente sui modi di \"impilare\" oggetti del mondo reale, come le confezioni che vede sugli scaffali di un supermercato o gli edifici di un quartiere. Inoltre, pu\u00f2 capitargli di vedere oggetti geometrici in movimento ai limiti del proprio campo visivo o quando chiude gli occhi.\nInfine, le figure geometriche del gioco possono apparire in sogno, soprattutto nel passaggio dal dormiveglia al sonno. Queste diverse manifestazioni del fenomeno sono classificate, da un punto di vista scientifico, come fenomeni di genere diverso, ovvero rispettivamente come abitudini mentali, allucinazioni e immagini ipnagogiche.\nAttivit\u00e0 che possono produrre l'effetto Tetris.\nL'effetto Tetris pu\u00f2 essere causato da molte altre attivit\u00e0, in genere caratterizzate da una forte ripetitivit\u00e0 visuale; oltre che in seguito all'uso di videogiochi che richiedono un certo grado di attenzione, si pu\u00f2 sperimentare l'effetto Tetris dopo aver passato diverse ore a osservare vetrini al microscopio, a giocare a scacchi, o persino se ci si \u00e8 dedicati a lungo ad attivit\u00e0 come la cernita della frutta. Possono anche essere coinvolti altri sensi invece della vista; per esempio, un musicista che esegua lunghe sessioni di improvvisazione pu\u00f2 sperimentare un'analoga apparizione dei processi mentali correlati in contesti incongruenti, o continuare a \"udire\" frasi musicali nella propria mente nel periodo che precede il sonno.\nStudi sul fenomeno.\nUno studio del 2000 ha mostrato che soggetti affetti da amnesia anterograda, ovvero con deficit della memoria dichiarativa, possono sognare le immagini di Tetris dopo aver giocato a lungo, pur non ricordando di aver giocato. Questo suggerisce che l'effetto Tetris coinvolga un tipo di memoria distinto, probabilmente analogo a quello della memoria procedurale."}
{"id": "1428190", "revid": "78273", "url": "https://it.wikipedia.org/wiki?curid=1428190", "title": "Solidi di Kepler-Poinsot", "text": ""}
{"id": "1428192", "revid": "1305772", "url": "https://it.wikipedia.org/wiki?curid=1428192", "title": "Veria (disambigua)", "text": "Il toponimo Veria pu\u00f2 riferirsi a:\nPu\u00f2 essere, inoltre, usato come variante di Vera."}
{"id": "1428194", "revid": "1935652", "url": "https://it.wikipedia.org/wiki?curid=1428194", "title": "Arrigo Miglio", "text": "Biografia.\nNasce a San Giorgio Canavese, in provincia di Torino e diocesi di Ivrea, il 18 luglio 1942.\nFormazione e ministero sacerdotale.\nDopo gli studi nel seminario di Ivrea e l'anno propedeutico nel seminario di Torino, frequenta la Pontificia Universit\u00e0 Gregoriana e il Pontificio Istituto Biblico a Roma, dove consegue le licenze in teologia e in sacra scrittura.\nIl 23 settembre 1967 \u00e8 ordinato presbitero, nella chiesa parrocchiale di Santa Maria Assunta a San Giorgio Canavese, dal vescovo Luigi Bettazzi.\nDopo l'ordinazione \u00e8 vicario parrocchiale, poi parroco, in Ivrea, dov'\u00e8 anche direttore della \"Casa dell'ospitalit\u00e0\". In seguito dirige la Casa alpina \"Gino Pistoni\" in Gressoney-Saint-Jean. Nel 1980 \u00e8 nominato vicario episcopale per la pastorale, mentre dal 1981 alla nomina episcopale \u00e8 vicario generale della diocesi di Ivrea.\nAl contempo insegna sacra scrittura presso la Facolt\u00e0 teologica dell'Italia settentrionale, \u00e8 assistente ecclesiastico dell'Istituto secolare delle Missionarie dell'Amore infinito.\nNel 1990 viene nominato assistente ecclesiastico generale dell'Associazione Guide e Scouts Cattolici Italiani; manterr\u00e0 l'incarico fino al 1997.\nMinistero episcopale.\nVescovo di Iglesias.\nIl 25 marzo 1992 papa Giovanni Paolo II lo nomina vescovo di Iglesias; succede a Giovanni Cogoni, dimessosi per raggiunti limiti di et\u00e0. Il 25 aprile successivo riceve l'ordinazione episcopale, nella cattedrale di Santa Maria Assunta di Ivrea, dal vescovo Luigi Bettazzi, coconsacranti l'arcivescovo Ottorino Pietro Alberti e il vescovo Giovanni Cogoni. Il 14 giugno prende possesso della diocesi.\nNella diocesi sarda \u00e8 particolarmente vicino ai minatori; si reca pi\u00f9 volte nelle miniere del Sulcis-Iglesiente per testimoniare loro la sua vicinanza.\nVescovo di Ivrea.\nIl 20 febbraio 1999 lo stesso papa lo nomina vescovo di Ivrea; succede a Luigi Bettazzi, dimessosi per raggiunti limiti di et\u00e0. Il 25 aprile seguente prende possesso della diocesi.\nViene eletto segretario della Conferenza episcopale piemontese e presidente del comitato scientifico e organizzatore delle settimane sociali dei cattolici italiani e membro della Commissione episcopale della CEI per i problemi sociali e il lavoro, la giustizia e la pace.\nIl 27 aprile 2010 \u00e8 nominato membro della Commissione episcopale dell'Almo collegio Capranica.\nArcivescovo di Cagliari.\nIl 25 febbraio 2012 papa Benedetto XVI lo nomina arcivescovo metropolita di Cagliari; succede a Giuseppe Mani, dimessosi per raggiunti limiti di et\u00e0. Il 18 aprile successivo prende possesso canonico dell'arcidiocesi per procura. Il 22 aprile giunge a Cagliari per svolgere la tradizionale giornata di ritiro spirituale che precede l'inizio del ministero episcopale e incontrare, il giorno successivo, i giovani dell'arcidiocesi.\nIl 24 aprile entra solennemente nell'arcidiocesi, con una cerimonia a Bonaria, in concomitanza con la festa della Madonna di Bonaria. Come primo atto di governo, conferma nel loro incarico i vicari generali ed episcopali dell'arcidiocesi.\nRimane amministratore apostolico della diocesi di Ivrea fino all'ingresso del successore Edoardo Aldo Cerrato, avvenuto il 7 ottobre 2012.\nIl 29 giugno 2012 riceve il pallio dal papa, nella basilica di San Pietro in Vaticano; il 3 settembre \u00e8 eletto presidente della Conferenza episcopale sarda.\nIl 18 luglio 2017, al compimento del 75\u00ba anno, presenta la sua rinuncia per raggiunti limiti di et\u00e0; nel mese di settembre a nunziatura apostolica in Italia gli comunica la decisione di papa Francesco di confermarlo per altri due anni alla guida dell'arcidiocesi.\nIl 16 novembre 2019 lo stesso papa accoglie la sua rinuncia; gli succede Giuseppe Baturi, del clero di Catania, finora sottosegretario della Conferenza Episcopale Italiana. Rimane amministratore apostolico dell'arcidiocesi fino all'ingresso del successore, avvenuto il 5 gennaio seguente.\nGenealogia episcopale.\nLa genealogia episcopale \u00e8:"}
{"id": "1428197", "revid": "836193", "url": "https://it.wikipedia.org/wiki?curid=1428197", "title": "Autoguidovie Italiane", "text": ""}
{"id": "1428198", "revid": "49022", "url": "https://it.wikipedia.org/wiki?curid=1428198", "title": "Eochu Uairches", "text": ""}
{"id": "1428201", "revid": "729019", "url": "https://it.wikipedia.org/wiki?curid=1428201", "title": "Mediastino", "text": "Il mediastino (pronuncia corretta: ; pronuncia accettabile: ) \u00e8 un compartimento anatomico che occupa la parte mediana del torace. Comprende strutture e organi dell'apparato circolatorio, dell'apparato respiratorio, dell'apparato digerente, del sistema linfatico e del sistema nervoso.\nLimiti anatomici.\nIl mediastino occupa circa un quarto del torace, ha una forma assimilabile a quella di una clessidra ed \u00e8 sito \"medialmente\" ai campi polmonari. Il limite inferiore \u00e8 rappresentato dal centro frenico del diaframma. Il limite superiore \u00e8 rappresentato da un piano orizzontale che giace sulla faccia superiore della prima costa e passante per la prima vertebra toracica. I limiti laterali sono rappresentati dai foglietti parietali delle pleure mediastiniche (porzione mediastinica delle pleure). Il limite anteriore \u00e8 la superficie interna dello sterno; a sinistra, il limite anteriore comprende anche la superficie interna delle cartilagini costali di sinistra (dalla 3\u00aa alla 6\u00aa costa comprese). Il limite posteriore \u00e8 rappresentato dal limite posteriore del torace, ovvero dalla superficie interna delle vertebre toraciche.\nCompartimenti mediastinici.\nIl mediastino pu\u00f2 essere suddiviso in compartimenti, tendenzialmente viene suddiviso in due differenti maniere: l'una usata principalmente nei paesi anglosassoni e una latina.\nSuddivisione latina.\nIl mediastino viene suddiviso in 3 compartimenti: mediastino anteriore superiore, mediastino anteriore inferiore, mediastino posteriore.\nIl \"mediastino anteriore\" \u00e8 delimitato anteriormente dal limite anteriore del mediastino e posteriormente da una lamina che, come prolungamento della fascia cervicale media, discende al davanti della trachea e posteriormente alle grosse vene del mediastino per perdersi sulla superficie del sacco pericardico. Normalmente si indica come limite tra i due compartimenti un piano frontale passante per la biforcazione della trachea.\nTale compartimento \u00e8 poi ulteriormente suddiviso in mediastino superiore e mediastino inferiore, il limite convenzionale che separa le due logge anteriori \u00e8 un piano trasversale passante per l'estremit\u00e0 sternale delle terze coste.\nIl \"mediastino posteriore\" corrisponde a quello della suddivisione anglosassone.\nSuddivisione anglosassone.\nIl mediastino pu\u00f2 essere diviso in 4 parti: mediastino superiore, mediastino anteriore, mediastino medio e mediastino posteriore.\nIl \"mediastino anteriore\" \u00e8 delimitato anteriormente dal limite anteriore del mediastino e posteriormente dalla superficie anteriore del foglietto parietale del pericardio e dalla superficie anteriore dei grossi vasi mediastinici.\nNel contesto del pericardio \u00e8 invece contenuto il \"mediastino medio\", la cui delimitazione pu\u00f2 essere semplificata considerandolo compreso tra un piano verticale anteriore tangente alla superficie sterno-costale del pericardio e un piano verticale posteriore tangente alla superficie pericardica che riveste la base del cuore.\nIn base a queste considerazioni \u00e8 possibile delimitare il \"mediastino posteriore\", considerandolo come un compartimento anatomico compreso tra il pericardio che riveste la base del cuore e il limite posteriore del mediastino, precedentemente discusso.\nPu\u00f2 inoltre essere distinto un \"mediastino superiore\", considerato come un compartimento anatomico delimitato inferiormente da un piano orizzontale passante attraverso angolo Louis (articolazione tra il manubrio e il corpo dello sterno) e la quarta vertebra toracica e superiormente dal limite superiore del mediastino.\nValutazione radiografica.\nBench\u00e9 il mediastino possa essere ben valutato attraverso la radiografia del torace in proiezione postero-anteriore, occorre spesso indagare la presenza di entit\u00e0 patologiche attraverso l'analisi della proiezione latero-laterale (si veda immagine), nella quale \u00e8 possibile distinguere i limiti tra i vari compartimenti mediastinici attraverso il riferimento dato dall'ombra cardiaca. Tale metodo consente la prima valutazione della sede di un'eventuale \"massa\" mediastinica, reperto di elevato valore diagnostico.\nOrgani mediastinici.\nIl mediastino \u00e8 occupato dal tessuto connettivo teso tra il compartimento anatomico del collo e il diaframma. Nel contesto di questo tessuto sono presenti vari organi che possono essere divisi in base al compartimento occupato."}
{"id": "1428207", "revid": "1782831", "url": "https://it.wikipedia.org/wiki?curid=1428207", "title": "Vincent Law", "text": " o solo , \u00e8 il protagonista maschile dell'anime \"Ergo Proxy\", diretto da Shuk\u014d Murase e sceneggiato da Dai Sat\u014d. \u00c8 doppiato in giapponese da K\u014dji Yusa, ed in italiano da Christian Iansante.\nTimido ed insicuro immigrato moscovita impiegato come manutentore di AutoReiv a Romdo ed affetto da amnesia, il suo sogno di ottenere la cittadinanza sfuma quando, collegato alle apparizioni del proxy ed accusato di crimini non commessi, \u00e8 costretto a fuggire, intraprende allora un viaggio verso la sua terra natia in cerca di risposte.\n\u00c8 l'immigrato n\u00b0 141, ed il suo codice identificativo \u00e8 0724FGARK. Nel corso della serie lo si scopre essere l'eponimo \nCaratteristiche.\nPersonalit\u00e0.\nVincent \u00e8 molto timido, introverso e servizievole e anche imbranato; motivo per il quale sia nel lavoro che nelle relazioni interpersonali si fa mettere i piedi in testa da tutti. La sua condizione \u00e8 dovuta anche al fatto che, in qualit\u00e0 di immigrato moscovita, egli sia ritenuto inferiore e, quindi, un cittadino di seconda classe destinato alla cieca obbedienza verso i concittadini di Romdo. Vincent segue rigidamente gli imperativi ed i dettami di buona condotta della citt\u00e0 cupola, speranzoso di poter, un giorno, divenire a sua volta un concittadino come premio per il suo impegno e rispetto delle regole.\nNonostante incarni la figura di una persona debole ed arrendevole, fondamentalmente incapace di mettere in dubbio il sistema e privo di iniziativa, in realt\u00e0 si presenta, all'occorrenza, come un individuo riflessivo, determinato e di grande sangue freddo. La perdita della memoria e la vaghezza del suo passato lo lasciano spesso vittima dell'incertezza ma, col progredire della serie, egli riesce sempre di pi\u00f9 a scendere a patti con i termini della sua esistenza e la sua natura di Ergo Proxy che, inizialmente, anche dopo aver scoperto, a lungo ha considerato quale un individuo a s\u00e9 stante residente nella sua coscienza.\nDi animo pacifico e tranquillo, Vincent predilige evitare i conflitti o il commettere atti violenti, a meno che non vi sia costretto; operando come pacificatore ogniqualvolta gli sia possibile. Inoltre \u00e8 una persona spensierata, paziente e rilassata, che tende a vedere il lato divertente delle cose; proprio questi suoi atteggiamenti lo portano ad essere immediatamente benvoluto dalla piccola Pino.\n\u00c8 innamorato perdutamente di Re-l, e in pi\u00f9 di un'occasione durante il loro viaggio cerca di baciarla, di entrare in confidenza con lei o di farla sentire a suo agio; sebbene nei suoi confronti essa, quantomeno inizialmente, non provi assolutamente nulla, disprezzandone l'insicurezza, criticandone il servilismo e sentendosi irritata, per sua stessa ammissione immotivatamente, dalla sua spensieratezza. Con il tempo passato assieme ed il proseguimento della serie per\u00f2, tra i due si instaura un legame pi\u00f9 profondo d'amicizia e fiducia e la ragazza inizia a ricambiare i suoi sentimenti mettendo in luce il suo lato pi\u00f9 empatico e dolce.\nDopo aver compreso che reprimendo se stesso per essere accettato non si ottengono risultati ed aver iniziato ad agire secondo i dettami del proprio \"io\" piuttosto che quelli della societ\u00e0, Vincent guadagna sempre maggiore autostima, diventando moralmente pi\u00f9 forte e sicuro di se, cambiando completamente carattere e riuscendo a trovare pi\u00f9 sicurezza nei rapporti col suo prossimo, fino ad abbracciare la causa di rivendicazione della Terra stessa verso l'umanit\u00e0 fuggita.\nSebbene non lo si veda mai scrivere nel corso della serie, stando a quanto affermato da Re-l, Vincent \u00e8 mancino.\nAspetto.\nVincent \u00e8 alto 5' 9\" ft (pari a 175 cm), pesa 68 Kg ed il suo gruppo sanguigno \u00e8 A. Ha gli occhi verde smeraldo ed i capelli castano scuro, mediamente lunghi. La sua costituzione fisica \u00e8 asciutta e slanciata ma sufficientemente muscolosa. Nei panni di Ergo Proxy \u00e8 invece alto circa 7' 3\" ft (ossia 221 cm), non pare avere alcun peso corporeo, la sua pelle \u00e8 nera, le sue orecchie appuntite ed i suoi occhi bianchi e privi di pupille; i capelli rimangono marroni e le caratteristiche facciali per lo pi\u00f9 immutate mentre la sua massa muscolare aumenta notevolmente.\nNei panni di Vincent, solitamente veste con una sorta di tuta da lavoro rosso melograno, simile a un impermeabile, completa di guanti, stivali e mantella abbinati; mentre con le sembianze di Ergo Proxy sfoggia un elaborato abito-mantello color rosso carminio e una maschera dimidiata simile a quella del Fantasma dell'Opera, con in aggiunta dei riccioli giullareschi ed un sorriso arlecchinesco.\nIl suoi occhi sono particolarmente importanti per sottolinearne la trasformazione a livello di individualit\u00e0 e coscienza di se: nei primi episodi \u00e8 mostrato come una persona anonima, con gli occhi sempre chiusi e i capelli laccati ma, dopo la sua espulsione da Romdo apre per la prima volta gli occhi; non pi\u00f9 scuri, come un comune personaggio secondario, ma del colore brillante che ne indica l'unicit\u00e0 e l'identit\u00e0.\nBiografia del personaggio.\nAntefatti.\nClonato da Proxy One sulla base delle sue stesse cellule in una data non definibile (forse il 1\u00ba ottobre 280 Al) e concepito per non possedere nessuno dei punti deboli degli altri proxy (Sole incluso) di modo da sopravvivere al ritorno sulla Terra dell'umanit\u00e0 fuggita nello spazio; Ergo \u00e8 stato creato al solo scopo di farsi peso sulle proprie spalle della rabbia di tutti gli altri proxy nei confronti dell'insensibile Creatore che li ha lasciati sul pianeta a rigenerarlo per poi distruggerli e farvi ritorno.\nDopo che Proxy One lascia Romdo per ritirarsi a vivere il tempo rimastogli in solitudine lasciando tutte le responsabilit\u00e0 al suo clone, quest'ultimo ha un crollo nervoso dovuto alla gravit\u00e0 della missione assegnatagli senza mai nemmeno interpellarlo e fugge a sua volta dalla citt\u00e0 cupola per rifugiarsi a Mosk, da Monad, nella quale trova l'amore. La tredicesima proxy, comprendendo l'ingiustizia fatta all'amato da Proxy One, gli offre la possibilit\u00e0 di sfuggire al suo destino cancellandogli la memoria, pur sapendo che ci\u00f2 significhi perderlo per sempre.\nErgo accetta l'operazione di azzeramento mnemonico, che lo convince di essere un umano moscovita, e assume l'identit\u00e0 di Vincent Law. Successivamente Monad, provata dallo sforzo, cade in letargo scaricando i ricordi assorbiti nell'AutoReiv Amnesia ma, durante questo periodo, Donov Mayer invia una squadra armata a Mosk distruggendola completamente, al fine di recuperare Ergo, credendolo il suo amato creatore.\nDopo aver recuperato solamente Monad, il Reggente capisce che l'oggetto della sua ricerca \u00e8 nascosto in spoglie umane tra i cittadini, motivo per il quale accoglie gli sfollati di Mosk a Romdo in qualit\u00e0 di immigrati. Tra di essi vi \u00e8 anche Vincent Law che, immemore della sua identit\u00e0, poco tempo dopo essersi stabilito nella citt\u00e0 cupola come immigrato incomincia a lavorare sodo per essere un \"cittadino modello\" e venire accettato dalla comunit\u00e0 romdoniana.\nQualche anno prima dell'inizio della serie viene assunto nella Divisione di Manutenzione AutoReiv del Dipartimento di Intelligence e, durante il suo colloquio di lavoro conosce l'ispettrice Re-l Mayer di cui si innamora a prima vista, sebbene essa, per contro, ne rimanga talmente poco colpita da dimenticarsi subito perfino il suo nome.\nLavorando a stretto contatto con gli AutoReiv, supervisionato dall'entourage Dorothy, Law inizia per\u00f2 inconsciamente a diffondere il Cogito.\nNella serie.\nNel 303 Al, Vincent, sempre immemore della sua vita prima della sua fuga da Mosk, lavora ancora nella manutenzione degli AutoReiv e segue rigorosamente i dettami di buona condotta di Romdo, ovvero obbedire ciecamente e fidarsi delle autorit\u00e0 di Romdo ed annullare i propri sentimenti. L'unico oggetto che lo lega al suo passato \u00e8 un ciondolo che porta sempre al collo e di cui ignora l'origine. Nel momento in cui Monad si risveglia dal laboratorio di ricerca in cui \u00e8 stata tenuta per oltre diciannove anni, Vincent riassume inconsciamente le fattezze di Ergo Proxy e mosso dagli angosciosi ricordi irrompe in casa di Re-l alla quale, piangendo, sfiora dolcemente il viso con le dita. Sopraggiunge l'altro proxy e, combattendo, le due creature si allontanano.\nApparentemente battuto dopo lo scontro con Monad, che non \u00e8 pi\u00f9 in grado di riconoscere, Vincent si risveglia in stato confusionale e viene ritrovato dalle autorit\u00e0 nei pressi dell'appartamento di Re-l, motivo per il quale designato come capro espiatorio per insabbiare la faccenda ed indiziato quale principale sospettato dal Dipartimento di Sicurezza. Rilasciato poco dopo per la scarsit\u00e0 prove, viene avvicinato nuovamente da Monad e, fraintendendo le sue intenzioni, fugge in preda al panico per un centro commerciale provocando 42 morti nell'inseguimento che ne deriva, tra cui la famiglia del direttore del Dipartimento di Sicurezza Raul Creed. Raggiunto nelle fognature dalla tredicesima proxy subentra la sua vera natura che, mossa dall'istinto la uccide.\nConsiderandolo responsabile di quanto accaduto ai suoi cari, Creed lo fa incastrare come assassino incolpandolo dell'effrazione in casa di Re-l e dell'omicidio di diversi entourage operanti negli uffici della manutenzione AutoReiv, tra cui Dorothy; rientrato nel suo ufficio quella sera stessa, Law trova la strage in questione e, colto sul fatto dagli AutoReiv della vigilanza fugge diretto fuori da Romdo, stanco di sopprimere se stesso per essere considerato un buon concittadino senza che nessuno apprezzi i suoi sforzi.\nDurante il suo cammino verso la paratia stagna che conduce all'esterno della citt\u00e0 cupola, Vincent si imbatte in Pino, AutoReiv domestica di propriet\u00e0 di Creed infettata dal Cogito durante l'incidente del centro commerciale. Raggiunto da Re-l a un passo dall'uscita, questa gli offre il suo aiuto ma l'intervento degli uomini del Dipartimento di Sicurezza costringe il moscovita a fuggire all'esterno assieme a Pino.\nUna volta fuori dalla cupola, Vincent sopravvive miracolosamente all'aria esterna che \u00e8 infetta; quindi si ferma per un certo periodo alla Comune, una cittadella formata da persone cacciate da Romdo. L\u00ec viene raggiunto da Re-l che tenta, vanamente, di farlo tornare a Romdo con lei promettendogli che interceder\u00e0 per lui con il nonno ma l'intervento di alcuni AutoReiv da ricognizione inviati da Creed fa precipitare la situazione rompendo lo scafandro indossato da Re-l.\nPer salvarla dal virus letale presente nell'atmosfera, Law fa dunque tornare la donna amata a Romdo con uno stratagemma e, successivamente parte con Pino alla volta di Mosk per tentare di far luce sul suo passato. Proprio durante una tappa del viaggio, alle citt\u00e0 cupole gemelle di Halos e Asura, si imbatte dapprima in Senex Proxy, che uccide per puro istinto, e in seguito nel di lei compagno Kazkis, che per affrontare e sconfiggere in combattimento \u00e8 costretto a realizzare per la prima volta della sua duale identit\u00e0.\nRaggiunto poco dopo da Re-l, egli le rivela la sua scoperta e questa, sebbene inizialmente incredula, si convince che sia la verit\u00e0 e decide di seguire lui e Pino nel resto del loro viaggio, per scoprire finalmente i segreti che la citt\u00e0 di Romdo e il proxy celano.\nCol procedere del viaggio il trio tra tensioni, battibecchi, sorprese ed avventure varie finisce col cementificare un profondo rapporto d'affetto e Re-l inizia a ricambiare i sentimenti di Vince. Arrivati alla loro meta tuttavia, essi la trovano ridotta in macerie dal missile nucleare Rapture lanciatovi da Creed e, trovandovi solo un confuso messaggio simile a quello che Re-l aveva trovato sullo specchio del suo bagno la notte del suo primo incontro con Vincent nei panni di proxy, decidono di tornare a Romdo e far luce sulla faccenda una volta per tutte.\nGiunti alla citt\u00e0 cupola per\u00f2, Vincent si trasforma in Ergo Proxy e si isola come in preda ad un profondo dolore iniziando a vagare per i vicoli; nel suo pellegrinaggio, consequenziale al progressivo recupero dei ricordi, si reca dal cadavere di Monad nei laboratori di Daedalus e qui ha un breve incontro con la seconda clone della proxy amata, Real. In seguito si reca nella stanza consigliare di Donov Mayer e ne trova il cadavere, precedentemente ucciso da Proxy One passandosi per lui nella speranza che Re-l, avendo visto tutto, decidesse poi di uccidere Vincent coi proiettili ai raggi FP; punendolo cos\u00ec per aver abbandonato il destino da lui assegnatogli. La ragazza tuttavia, comprende la verit\u00e0 dietro la marea di menzogne raccontategli nel corso della sua vita e rivela a Vincent dell'esistenza di Proxy One.\nRiacquistato anche l'ultimo tassello dei suoi ricordi, Ergo si appresta a combattere col responsabile delle sue sventure che, non volendo affrontare la realt\u00e0, lo ha intrappolato in un ruolo ingiusto. Prima dell'inizio della battaglia tra i due potenti proxy Re-l si allontana per impedire il crollo di Romdo ad opera di Daedalus, facendo promettere a Vincent di uscirne sano e salvo e ricongiungersi a lei. Proxy One rivela, nel corso dello scontro col suo clone, che il Creatore, ovvero l'umanit\u00e0 originaria fuggita nello spazio, sta facendo ritorno sulla Terra e, di conseguenza, tutti i proxy stanno per essere soppressi ad eccezione di Ergo, da lui progettato per sopravvivere ma, furibondo, il proxy primigenio decide di uccidere il suo clone prima di andare incontro alla morte cos\u00ec da condividere il dolore di vedersi negata la propria esistenza; Ergo tuttavia, confermandosi il pi\u00f9 potente tra i proxy, riesce a penetrare da parte a parte il torso del suo generatore. In seguito, sul luogo dello scontro sopraggiunge Real, divenuta a tutti gli effetti la reincarnazione di Monad che, per sollevarlo dal gravoso compito come fatto in passato gli propone la soluzione definitiva di un suicidio congiunto cos\u00ec che le loro anime rimangano insieme nella morte. Seppur tentato, Ergo rifiuta comprendendo di voler restare in vita al fianco di Re-l in quella che, sebbene possa essere una realt\u00e0 dolorosa e difficile da affrontare, egli ha imparato ad amare e desidera proteggere; dunque d\u00e0 il definitivo addio a Real, che si suicida da sola sotto i raggi del sole, e torna da Proxy One, un attimo prima che questi spiri, rivelandogli la sua intenzione di rappresentare speranza e libert\u00e0 per tutti gli esseri imperfetti che lo hanno amato e fatto soffrire.\nNella scena finale, tra le macerie di Romdo, mentre viene raggiunto da Re-l e dalla piccola Pino, Vincent osserva il ritorno dell'umanit\u00e0 originaria annunciando l'inizio della vera battaglia come Ergo Proxy, l, che combatter\u00e0 assieme a tutti coloro che non intendono cedere indietro il pianeta.\nPoteri e abilit\u00e0.\nUmano.\nIn forma umana, Vincent dimostra tutti i limiti fisici e le debolezze di un comune esponente della specie, sebbene ci\u00f2 possa essere dovuto al semplice fatto che egli stesso sia convinto di esserlo a causa della perdita di memoria.\nA causa degli anni passati come impiegato della Divisione di Manutenzione AutoReiv del Dipartimento di Intelligence di Romdo, Vincent dimostra di essere un abilissimo meccanico, capace di far funzionare perfettamente anche vecchie tecnologie in disuso da decenni. Inoltre, avendo avuto parecchi incarichi di ritiro dalla circolazione di AutoReiv infetti dal virus Cogito, si dimostra sufficientemente abile nel combattimento corpo a corpo da sapere ingaggiare in battaglia i suddetti androidi.\nInfine, dimostra una non indifferente maestria anche nell'uso delle armi da fuoco e come pilota.\nAnche a livello inconscio, qualora in pericolo, Vincent si trasforma in Ergo.\nProxy.\nCome proxy, Ergo \u00e8 virtualmente immortale grazie alle cellule Amrita, possedute da tutti i suoi simili ed indistruttibili per qualsiasi cosa. Tali cellule gli conferiscono una resistenza sovrannaturale ed un fattore rigenerante tale per cui potrebbe farsi ricrescere un intero arto. Sebbene non sia immuni al dolore e possa perdere sangue, pare che solo un proxy sia in grado di provocare danni di sufficiente entit\u00e0 da uccidere un altro proxy.\nPer lo stesso motivo, come dimostra salvandosi dal virus letale presente nell'atmosfera terrestre, \u00e8 immune a molti veleni umani e dovrebbe esserlo anche a narcotici, droghe e sedativi, sebbene l'esatta estensione di tali capacit\u00e0 rigenerative sia del tutto ignota.\nUn'altra abilit\u00e0 tipica della sua razza \u00e8 la forza sovrumana, tale per cui sarebbe in grado di sfondare porte d'acciaio progettate per contenere perfino gli AutoReiv e squarciare una trachea col solo ausilio di una mano. Oltretutto si muove ad una velocit\u00e0 tanto elevata da poter percorrere centinaia di metri in pochi istanti senza essere visti ad occhio nudo, abilit\u00e0 di cui si serve piuttosto di frequente.\nDispone inoltre di capacit\u00e0 di mutaforma che gli consentono di assumere forma umana.\nSebbene alcuni proxy, come Swan e Will B. Good, dimostrano poteri di interferimento con le menti altrui, Ergo non manifesta tale peculiarit\u00e0; tuttavia \u00e8 uno dei pochi proxy che nella serie dimostra la capacit\u00e0 di emettere energia dagli occhi.\nDurante il combattimento finale con Proxy One dimostra, infine, d'essere in grado di vincere la forza di gravit\u00e0.\nAltri poteri non approfonditi dei proxy che dovrebbero essere in suo possesso sono l'abilit\u00e0 di creare la vita dal nulla e tutto quanto inerente alla creazione delle citt\u00e0-cupole ed all'attivazione degli uteri artificiali.\nCome rivelato da Proxy One, Ergo \u00e8 inoltre privo di tutti i punti deboli dei proxy, difatti sopravvive tranquillamente alla luce solare."}
{"id": "1428208", "revid": "174925", "url": "https://it.wikipedia.org/wiki?curid=1428208", "title": "Niub", "text": ""}
{"id": "1428209", "revid": "474984", "url": "https://it.wikipedia.org/wiki?curid=1428209", "title": "Malattia di Mondo", "text": ""}
{"id": "1428212", "revid": "599013", "url": "https://it.wikipedia.org/wiki?curid=1428212", "title": "Castello di Sopano", "text": "Il castello di Sopano si trova nel territorio comunale di Sorano, all'estremo lembo sud-orientale della provincia di Grosseto.\nStoria.\nIl castello sorse attorno all'anno Mille nel luogo in cui sorgevano preesistenti strutture altomedievali, su una collina che sovrasta la sponda occidentale del torrente Stridolone.\nInizialmente di propriet\u00e0 di famiglie locali, fu presto inglobato nella contea di Castell'Ottieri, all'interno della quale costituiva un fondamentale avamposto, con funzioni di avvistamento verso il confine orientale del piccolo Stato.\nTuttavia, le mire espansionistiche degli Orvietani determinarono una serie di lotte per il controllo dell'area, che culminarono con la grave distruzione del castello, avvenuta nella seconda met\u00e0 del Trecento. L'inagibilit\u00e0 dell'insediamento port\u00f2 ad un abbandono del luogo a vantaggio del vicino borgo di San Giovanni delle Contee, situato su una piccola altura a poca distanza, sulla sponda opposta del torrente.\nAspetto attuale.\nIl Castello di Sopano si presenta sotto forma di imponenti ruderi, situati presso un casale di epoca pi\u00f9 moderna, visibili sulla collina anche dalla strada che, a valle, costeggia il torrente Stridolone, sulla sponda opposta rispetto all'abitato di San Giovanni delle Contee. Sono ben visibili, in conci di tufo, alcuni tratti di mura e i resti di alcuni fabbricati, tra i quali spicca la torre, parzialmente diroccata e avvolta dalla vegetazione.\nAlcune delle pregevoli decorazioni, che ornavano il castello in epoca medievale, furono riutilizzate per ornare alcuni particolari del non lontano Castello di Montorio."}
{"id": "1428214", "revid": "125862875", "url": "https://it.wikipedia.org/wiki?curid=1428214", "title": "Sony BMG", "text": ""}
{"id": "1428215", "revid": "834", "url": "https://it.wikipedia.org/wiki?curid=1428215", "title": "Benilda", "text": ""}
{"id": "1428216", "revid": "1745361", "url": "https://it.wikipedia.org/wiki?curid=1428216", "title": "Alcitoe", "text": "Nella mitologia greca, Alcitoe o Alcatoe () era una delle figlie di Minia re di Orcomeno.\nMitologia.\nAlcitoe, figlia della capostipite del popolo dei Mini, che riusc\u00ec a costruire un potente impero nella Beozia, aveva diverse sorelle e fratelli fra cui Leucippe ed Arsinoe.\nQueste tre sorelle sono note anche come Miniadi.\nLa punizione.\nAvendo rifiutato insieme alle sorelle di partecipare alla festa del culto di Dioniso, dove doveva unirsi ad altre donne della Beozia, il dio venne a punire le ragazze trasformandosi in continuazione, prima in toro, poi in pantera e leone facendole quasi impazzire. Alla fine Alcitoe insieme alle sorelle venne trasformata dal dio in pipistrello.\nPareri secondari.\nSecondo altri mitografi le tre sorelle furono trasformare in uccelli da Ermes dopo che questi le ritrov\u00f2 che girovagavano impazzite sulle montagne."}
{"id": "1428217", "revid": "118990431", "url": "https://it.wikipedia.org/wiki?curid=1428217", "title": "Paludamentum", "text": "Il paludamentum era un tipo di mantello che veniva indossato da un generale romano quando comandava un esercito, dai suoi ufficiali principali e dai suoi attendenti; in questo si distingueva dal \"sagum\" indossato dal comune soldato e dalla toga indossata in tempo di pace.\nL'introduzione del \"paludamentum\" si deve al re etrusco, Tarquinio Prisco. Quando un magistrato romano riceveva l'\"imperium\" dai comitia curiata e dopo aver fatto voti sul Campidoglio, era tradizione che marciasse fuori dall'Urbe vestito con il \"paludamentum\" e accompagnato dai littori anch'essi vestiti con il paludamentum. Parallelamente era obbligatorio, per il magistrato di ritorno a Roma, celebrare una cerimonia in cui si toglieva ufficialmente il \"paludamentum\" prima di fare l'ingresso nelle mura cittadine: questo atto era cos\u00ec importante che persino gli imperatori lo rispettavano. Cicerone accus\u00f2 Verre proprio di aver lasciato la citt\u00e0 con il \"paludamentum\" ma di essere tornato di nascosto per fare visita alla propria amante, peccando \"contra fas, contra auspicia, contra omnes divinas et humanas religiones\" (\"In Verrem\", II.V.34).\nIl \"paludamentum\" era aperto sul davanti e lungo fino alle ginocchia, venendo fissato sul petto da una fibula, di foggia variabile con l'epoca, posta sulla spalla destra o sinistra a seconda della comodit\u00e0. Gli autori antichi identificano il \"paludamentum\" romano con la clamide greca, utilizzando i due termini come sinonimi.\nIl colore del \"paludamentum\" era tipicamente bianco o porpora, tanto che venne notato e ricordato il fatto che Marco Licinio Crasso indossasse un \"paludamentum\" scuro."}
{"id": "1428218", "revid": "474984", "url": "https://it.wikipedia.org/wiki?curid=1428218", "title": "Malattia di Mondor", "text": "La malattia di Mondor \u00e8 una rara tromboflebite delle vene superficiali della mammella.\nEponimo.\nDeve il suo nome a Henri Mondor (1885-1962), un chirurgo parigino.\nEziologia.\n\u00c8 dovuta a traumi, chirurgia, attivit\u00e0 fisica eccessiva, iniezioni, e raramente carcinoma della mammella.\nIn letteratura \u00e8 stata descritta l'associazione tra malattia di Mondor e carcinoma mammario fino al 12% dei casi.\nClinica.\nPi\u00f9 frequentemente colpisce le vene toraciche laterali e toracoepigastriche. Segni e sintomi includono dolore, senso di peso e/o di tensione, cordone sottocutaneo palpabile ma anche visibile a uno sguardo tangenziale, pelle retratta. Occasionalmente le vene interessate vanno incontro a calcificazione.\nIl processo copre circa 6 settimane senza trattamento, che prevede l'utilizzo dei FANS."}
{"id": "1428224", "revid": "3082", "url": "https://it.wikipedia.org/wiki?curid=1428224", "title": "Paludamento", "text": ""}
{"id": "1428227", "revid": "729019", "url": "https://it.wikipedia.org/wiki?curid=1428227", "title": "Ferrovia Ponte nelle Alpi-Conegliano", "text": "La ferrovia Ponte nelle Alpi\u2013Conegliano \u00e8 una strada ferrata secondaria del Veneto, che unisce la pedemontana trevigiana alla val Belluna attraverso lo storico percorso della Sella di Fadalto.\nLa linea ferroviaria si presenta a binario singolo elettrificato. \u00c8 gestita da Rete Ferroviaria Italiana che la qualifica come linea complementare. La linea \u00e8 controllata in telecomando dal DCO Cadore a Mestre.\nNell'orario ufficiale Trenitalia \u00e8 indicata come collegamento tra Conegliano, sulla linea Mestre-Udine, e Calalzo, sulla ferrovia Belluno-Calalzo, pur trattandosi di due linee storicamente e ferroviariamente ben distinte e nonostante sia necessario effettuare un regresso nella stazione di Ponte nelle Alpi-Polpet per percorrere l'itinerario tra le due localit\u00e0.\nLungo la ferrovia, il centro pi\u00f9 conosciuto \u00e8 Vittorio Veneto, mentre i nodi di interscambio sono situati presso le stazioni di Ponte nelle Alpi-Polpet e di Conegliano.\nStoria.\nFu la legge 29 giugno 1873, n. 1473, che accordava all'industria privata o agli enti locali, quali province e comuni riuniti in Consorzio la possibilit\u00e0 di ottenere la concessione per la costruzione e l'esercizio di linee ferroviarie e tranviarie, a dare il via ai progetti gi\u00e0 da tempo elaborati.\nLa prima tratta ad essere attivata fu quella tra Conegliano e Vittorio Veneto il 16 aprile 1879. La linea lunga 13,401 chilometri era stata concessa in costruzione alla Societ\u00e0 Veneta con Regio Decreto del 9 dicembre 1877 e comprendeva il difficile tratto di penetrazione verso il nuovo centro di Vittorio Veneto con le sue gallerie.\nIl progetto della Vittorio Veneto\u2013Ponte nelle Alpi venne ripreso nel 1907-1908 sulla base di uno studio del 1865, ma una sequenza di circostanze sfavorevoli e la prima guerra mondiale bloccarono ogni cosa. La linea venne appaltata nel 1922, ma l'anno successivo una serie di violazioni da parte delle imprese appaltatrici provoc\u00f2 il blocco dei lavori fino al 1927. L'inaugurazione avvenne infine nel 1938 alla presenza di Mussolini. Questa seconda sezione, nata come evoluzione di un vecchio progetto del 1865 di collegamento tra Venezia e l'area austro-tedesca, fu costruita con le caratteristiche di una linea di grande comunicazione quale si riteneva sarebbe dovuta diventare. La maggior parte del percorso fu infatti predisposta per il doppio binario e con questa caratteristica furono costruite le gallerie che valicano il Fadalto. La parte della linea gi\u00e0 in servizio, la Vittorio Veneto\u2013Conegliano, fu conseguentemente riscattata dallo Stato che trasfer\u00ec l'esercizio dalla Societ\u00e0 Veneta alle Ferrovie dello Stato.\nLa nuova tratta entr\u00f2 in servizio il 24 settembre 1938, e comprendeva le stazioni intermedie di Nove, Santa Croce del Lago, Stazione per l'Alpago e Cadola-Soccher. L'esercizio della tratta preesistente (Conegliano-Vittorio Veneto) era passato dalla Societ\u00e0 Veneta alle Ferrovie dello Stato il 9 dicembre dell'anno precedente.\nL'innesto verso la Val Belluna sulla ferrovia Belluno-Calalzo fu previsto sia in direzione di Belluno (Ponte Alpi), sia in direzione del Cadore (Fa\u00e8-Fortogna). Il collegamento diretto tra Fa\u00e8-Fortogna e Cadola-Soccher rimase per\u00f2 incompiuto e il ponte ferroviario sulla strada statale di Alemagna, che faceva parte della bretella, fu demolito verso la met\u00e0 degli anni 1980. Al 2009, questo itinerario non \u00e8 pi\u00f9 ripristinabile per le costruzioni edificate lungo il percorso.\nSecondo un'altra fonte, la bretella di tra Fa\u00e8-Fortogna e Cadola-Soccher verso la linea Belluno-Calalzo fu iniziata nel 1940, per ragioni militari, durante la seconda guerra mondiale. Nel settembre 1943, al momento della sospensione definitiva dei lavori, era gi\u00e0 stato realizzato in parte il corpo stradale, ma il binario non era ancora stato posato anche se nell'ottobre 2019 \u00e8 stato annunciato dalla Regione Veneto il progetto di RFI di costruire una bretella ferroviaria per evitare l'attuale regresso nella stazione di Ponte nelle Alpi cos\u00ec da permettere un collegamento diretto da Milano e Venezia senza cambiare treno..\nL'elettrificazione.\nI lavori di elettrificazione dell'intera linea sono iniziati a giugno 2018 e sono stati completati a febbraio 2021. Per permettere tali lavori la linea \u00e8 stata dapprima interrotta nell'estate 2018 e successivamente dall'8 settembre 2019 al 13 settembre 2020 e il servizio effettuato con autobus sostitutivi. La linea elettrificata \u00e8 stata inaugurata l'11 giugno 2021 alla presenza del presidente della Regione Veneto Luca Zaia, e il 13 giugno \u00e8 stato avviato il servizio con convogli elettrici.\nPer l\u2019elettrificazione \u00e8 stato demolito e ricostruito il cavalca-ferrovia di Vittorio Veneto, e alcune delle gallerie sul tragitto sono state modificate. Presso la stazione di Ponte nelle Alpi, \u00e8 stato demolito il vecchio magazzino merci per la realizzazione del parcheggio scambiatore intermodale.\nCaratteristiche.\nPercorso.\nLa linea si dirama dalla stazione di Ponte nelle Alpi-Polpet passando per Vittorio Veneto e giungendo a Conegliano sulla Venezia-Udine.\nLa \"bretella Cadola-Fa\u00e8\", non completata, avrebbe evitato il regresso dei convogli presso la stazione di Ponte nelle Alpi, consentendo collegamenti diretti tra la stazione di Calalzo e Conegliano.\nDa Ponte nelle Alpi-Polpet la linea sale al punto culminante, ad un'altitudine di 401 m slm, sulla sede a semplice binario. Piega quindi verso sud, scendendo lungo un tracciato avente pendenza del 14\u2030 che percorre la sede prevista originariamente per il doppio binario, mai realizzato. La linea valica il Piave sopra un viadotto a nove archi, ciascuno lungo 24 m, arrivando alla stazione, oggi soppressa, di Cadola-Soccher.\nDa quest'impianto il tracciato \u00e8 di nuovo su una sede a semplice binario e la linea sale lievemente passando la galleria \"Burigo\", lunga 314\u00a0m, per giungere alla fermata impresenziata di stazione per l'Alpago. Dopo un breve tratto con sede prevista per il doppio binario, si costeggia il lago di Santa Croce, salendo ad un secondo punto di culmine, posto ad un'altitudine di 404\u00a0m s.l.m. Dopo la galleria \"Pierina\", lunga 215\u00a0m, la lieve discesa riprende la sede a doppio binario ed attraversa un rilievo tramite la galleria \"Santa Croce\" (1486\u00a0m), giungendo alla stazione di Santa Croce del Lago.\nLa Sella di Fadalto viene attraversata con la galleria di \"Fadalto\", lunga 2153\u00a0m, con un percorso in discesa del 18\u2030. Entrambi gli ingressi di questa galleria sono in curva, conferendo alla stessa una forma di \"S\" allungata. L'ingresso nord, in passato, possedeva una porta scorrevole allo scopo di ridurre le formazioni di ghiaccio durante la stagione invernale; la porta era manovrata dalla vicina stazione di Santa Croce del Lago e fu soppressa con il declassamento di questa. Allo sbocco sud, la pendenza aumenta al 23\u2030, mentre la linea costeggia il Lago Morto. In successione si superano sette gallerie: \"Carbonate\" (181\u00a0m), \"Artificiale Nogher\" (120\u00a0m), \"Artificiale di congiunzione\" (82\u00a0m), \"Artificiale Geronet-Saltarelli\" (187\u00a0m), \"Artificiale Geron\" (59\u00a0m) e \"Lago Morto\" (317\u00a0m). Si arriva quindi alla stazione di Nove, soppressa nel 2011.\nDopo quest'impianto, la pendenza aumenta al 24\u2030. La ferrovia costeggia il Meschio, ad una quota pi\u00f9 elevata rispetto al fiume. Dopo la galleria \"Nove\", lunga 463\u00a0m, segue quella di \"Collisei\", di 196\u00a0m, originariamente prevista a doppia canna, delle quali per\u00f2 quella lato monte non \u00e8 stata completata. Mentre sul fondo valle si vede il Lago di Negrisola, la ferrovia percorre in successione la galleria artificiale \"Lastra\" (93\u00a0m), il viadotto della Lastra (a tre luci di 12\u00a0m), le gallerie artificiali \"Barbagiovanni\" (94\u00a0m) e Piaia (165\u00a0m), la galleria \"San Floriano\" (176\u00a0m), la galleria artificiale \"Maren\" (82\u00a0m), il viadotto a quattro luci di 12\u00a0m sulla \"Busa dei cani\" e la galleria artificiale \"Savazza\" (109\u00a0m), il cui nome \u00e8 una errata versione del toponimo \"Savassa\".\nPassato il Meschio con un viadotto a dodici luci, di cui nove lunghe 20 metri e tre da dodici metri, si entra nella galleria \"Col Bastianon\". Quest'opera d'arte \u00e8 lunga 174\u00a0m ed in origine fu prevista a doppia canna: solo la canna lato fiume \u00e8 attiva, mentre dell'altra fu costruito solo il portale nord. Dopo la \"Col Bastianon\", la sede della ferrovia ritorna a semplice binario, la pendenza scende al 15\u2030 e la linea costeggia Vittorio Veneto. Dopo le gallerie \"Porta di Serravalle\", lunga 118\u00a0m, e \"Sant'Antonio\", di 381\u00a0m, la ferrovia giunge presso la stazione di Vittorio Veneto, innestandosi alla linea originariamente costruita dalla Societ\u00e0 Veneta.\nDopo Vittorio Veneto, la linea attraversa, con una pendenza del 12\u2030, il borgo di Ceneda con due brevi gallerie, \"Salza II\" (46\u00a0m) e \"Salza I\" (53\u00a0m), arrivando alla fermata di Soffratta. Da qui in poi, il percorso \u00e8 in pianura, per cui le pendenza oscillano fra il 5\u2030 e il 9\u2030, mentre il tracciato \u00e8 costituito da tre rettilinei collegati tra loro da una debole forma di \"S\". Alla progressiva chilometrica 6+705 si trovava la stazione di Colle Umberto, mentre alla 3+331 era posta la fermata di San Vendemiano-Gai. Dopo una curva verso ovest, la linea si innesta sulla Udine\u2013Venezia al km 1+881. Fino al 1963 questo innesto, di linea a semplice binario su linea a doppio binario, era indicato come \"Bivio Cervada\": un posto di blocco autonomo che, in seguito all'ampliamento della stazione di Conegliano e la realizzazione dell'ampio scalo merci, \u00e8 stato inglobato nell'ambito di questa stazione e denominato \"deviatoi estremi di Conegliano\". Per i treni che si dirigono verso la zona viaggiatori della stazione, percorrendo quindi la linea principale, questi scambi consentono la velocit\u00e0 di 60\u00a0km/h, mentre per quelli che si dirigono allo scalo merci la deviazione \u00e8 da effettuare alla velocit\u00e0 massima di 30\u00a0km/h.\nIl chilometro 0+000 della linea si trova all'asse del fabbricato viaggiatori di Conegliano, corrispondente alla progressiva 47+861 dalla stazione di Venezia Mestre.\nI fabbricati viaggiatori delle stazioni: generalit\u00e0.\nAd eccezione di Santa Croce del Lago, i fabbricati viaggiatori delle stazioni del tronco Ponte nelle Alpi-Vittorio Veneto si presentano nello stesso stile e forma.\nSono edifici a pianta rettangolare, a due piani fuori terra e con tetto a quattro spioventi. Il piano terra del lato ferrovia \u00e8 dotato di quattro porte, per l'accesso al deposito bagagli, alla sala d'attesa e all'ufficio movimento; le altre aperture di entrambi i fronti del lato maggiore sono simmetriche a queste porte. Il lato minore \u00e8 dotato di tre aperture, simmetriche tra loro per entrambi i fronti e i piani, di cui alcune cieche che si alternano a quelle funzionali.\nStazione di Cadola-Soccher.\nEra una stazione ferroviaria nata per servire Cadola, sede municipale del comune di Ponte nelle Alpi, e la storica frazione di Soccher; inoltre era sede di incrocio per quei convogli che avessero utilizzato la bretella per Cadola-Fa\u00e8 la quale permetteva di evitare il regresso presso lo scalo di Ponte nelle Alpi-Polpet.\nIl piazzale era composto da tre binari, oltre ad alcuni tronchi a servizio dello scalo merci. Quest'ultimo era dotato di magazzino, piano caricatore e bilancia a ponte.\nLa stazione \u00e8 stata soppressa nel 2002.\nAl 2008, il fabbricato viaggiatori \u00e8 utilizzato come abitazione, mentre il piazzale \u00e8 formato dal solo binario di corsa.\nStazione di Colle Umberto-Scomigo.\nNota anche come \"Casello Cinque\" (presso Menar\u00e8), era una fermata ferroviaria posizionata a sud del passaggio a livello del chilometro 6+852. Fu istituita il 5 ottobre 1891 e fu soppressa negli anni cinquanta del XX secolo. Negli anni trenta fu dotata di un binario di raddoppio, ora scomparso, e di un fabbricato viaggiatori, demolito tra il 2007 e il 2008.\nStazione di San Vendemiano-Gai.\nEra una fermata ferroviaria che serviva la localit\u00e0 Ai Gai di San Vendemiano. Si trovava nei pressi del passaggio a livello della strada statale 13 Pontebbana.\nTraffico.\nI treni che percorrono la linea svolgono servizio tra Conegliano e Belluno, Venezia e Calalzo di Cadore, Venezia e Belluno e Belluno e Treviso. Fino al 2013 alcuni convogli effettuavano un servizio a spola tra Conegliano e Vittorio Veneto.\nDa settembre 2018 a giugno 2019 la ferrovia Belluno-Calalzo \u00e8 stata interrotta, di conseguenza i treni, durante questo periodo, sono stati limitati a Ponte nelle Alpi."}
{"id": "1428229", "revid": "106016", "url": "https://it.wikipedia.org/wiki?curid=1428229", "title": "Stereo 8", "text": ""}
{"id": "1428230", "revid": "154893", "url": "https://it.wikipedia.org/wiki?curid=1428230", "title": "Poligono convesso", "text": ""}
{"id": "1428231", "revid": "21079", "url": "https://it.wikipedia.org/wiki?curid=1428231", "title": "Poligono (geometria)", "text": ""}
{"id": "1428236", "revid": "1546219", "url": "https://it.wikipedia.org/wiki?curid=1428236", "title": "Rudraige", "text": "Rudraige (Rudhraighe, Ruadhraighe) \u00e8 il nome dato a molte figure della storia e delle leggende irlandesi:"}
{"id": "1428240", "revid": "122156917", "url": "https://it.wikipedia.org/wiki?curid=1428240", "title": "Intimazione ad adempiere", "text": "L'intimazione ad adempiere \u00e8 il sollecito che il creditore rivolge al debitore affinch\u00e9 questo adempia la propria prestazione. E deve essere fatta necessariamente per iscritto affinch\u00e9 sia valida. Vi sono dei casi per\u00f2 in cui questa non \u00e8 necessaria per costituire in mora il debitore\nDisciplina.\nLa disciplina \u00e8 prevista all'articolo 1219 del codice civile italiano, ed \u00e8 inquadrata nella sezione relativa all'inadempimento delle obbligazioni. Nei casi in cui la costituzione in mora non \u00e8 automatica (ipotesi previste all'art. 1219 nn 1, 2, 3 Cod. civ.) la legge richiede che la parte che ha diritto a ricevere la prestazione confermi la sua volont\u00e0 di conseguirla, al fine di far decorrere gli effetti della mora del debitore.\nValidit\u00e0.\nAi fini della validit\u00e0 dell'intimazione ad adempiere \u00e8 richiesta unicamente la forma scritta e la non equivoca volont\u00e0 di conseguire la prestazione."}
{"id": "1428243", "revid": "49022", "url": "https://it.wikipedia.org/wiki?curid=1428243", "title": "Eochu Feidlech", "text": ""}
{"id": "1428244", "revid": "118210738", "url": "https://it.wikipedia.org/wiki?curid=1428244", "title": "I gioved\u00ec della signora Giulia", "text": "I gioved\u00ec della signora Giulia \u00e8 un libro di Piero Chiara del 1970.\nTrama.\nLa storia comincia con la scomparsa della signora Giulia, moglie dell'affermato avvocato Esengrini, vera istituzione del paese M. (Piero Chiara non dice mai il nome del paese localizzandolo per\u00f2 sul lago Maggiore) alla fine degli anni cinquanta. Le indagini vengono affidate al commissario Sciancalepre, siciliano trapiantato a M., amico di famiglia e ammiratore della bellezza della signora Giulia. Questa viene descritta sempre come una donna bella e triste, resa infelice, nonostante l'invidiabile posizione sociale, da un matrimonio con un uomo troppo pi\u00f9 vecchio di lei, che la trascura a vantaggio del proprio lavoro. \nLe indagini non danno esito immediato, il commissario scopre che la signora, nei suoi viaggi a Milano il gioved\u00ec pomeriggio per fare visita alla figlia Emilia in collegio, incontrava un giovane in un appartamento di Milano. Il giovane, rintracciato casualmente a Roma, non nega la relazione ma afferma di averla troncata in virt\u00f9 di una lettera ricevuta dal marito di lei che imponeva di troncare la relazione pena conseguenze giudiziarie, lettera che l'avvocato nega assolutamente di aver scritto. Le ricerche si interrompono per tre anni fino a che la figlia Emilia si sposa e va a vivere nella villa di famiglia mandando via il padre con il quale i rapporti si erano rotti. \nImprovvisamente i due sposi si rendono conto di un misterioso visitatore che vaga, nelle notti di luna piena, nel vasto parco della villa. L'ingegnere (il marito di Emilia) e il commissario Sciancalepre preparano un agguato notturno, ma il visitatore riesce a sfuggire senza essere riconosciuto dopo aver cercato di uccidere con una grossa mazza l'ingegnere. Il giorno dopo, nel corso di lavori di scavo nella villa per la costruzione di una rimessa, viene finalmente rinvenuto, insieme a due valigie, il cadavere della signora Giulia. Viene arrestato il marito di lei per omicidio ma questi nega l'addebito e comincia un'abile difesa fatta di memoriali. Egli indica come assassino il giardiniere Demetrio e invita il commissario a sorvegliarlo, sicuro di trovare, prima o poi, in suo possesso, il corposo bottino di gioielli sparito insieme alla signora Giulia. Con uno stratagemma il giardiniere viene trovato in possesso dei gioielli, mentre cerca di nasconderli, in un luogo che risulti accusatorio per l'avvocato Esengrini. Egli nega l'omicidio sostenendo che in realt\u00e0 l'assassino \u00e8 l'avvocato che ha nascosto i gioielli nel giardino, gioielli che egli, avendoli ritrovati, ha custodito in questi anni.\nLe indagini si spostano sulla misteriosa lettera ricevuta dall'amante della signora. La lettera reca la firma dell'avvocato Esengrini ma questi dimostra che ricalca in maniera perfetta quella da lui apposta sotto un documento giudiziario, metodo questo da lui fatto usare al giardiniere (che fungeva anche da factotum) nel caso di documenti di poca importanza. Il giardiniere dal canto suo nega assolutamente l'addebito e cos\u00ec il rimpallo di accuse porta entrambi davanti al giudice che, non potendo stabilire il colpevole, assolve entrambi per insufficienza di prove. Escono dal palazzo di Giustizia seguiti dal commissario e dal giudice che aveva seguito il caso e qui i due presunti colpevoli, prima parlano tra loro fittamente non consentendo al commissario di ascoltare il discorso poi, giunti ad un angolo della strada si volgono le spalle come \u201cdue duellanti\u201d e si allontanano ciascuno per la propria strada. Il romanzo quindi non svela alla fine il nome del colpevole.\nIn televisione.\nDal romanzo di Chiara \u00e8 stato tratto un omonimo sceneggiato televisivo andato in onda nell'aprile 1970 per la regia di Paolo Nuzzi e Massimo Scaglione, con Tom Ponzi, Claudio Gora, H\u00e9l\u00e8ne R\u00e9my, Martine Brochard, Umberto Ceriani. \nDiscostandosi dalla conclusione del romanzo proposto da Chiara, le esigenze televisive imposero di modificare il finale, svelando alla fine il colpevole. In realt\u00e0 i colpevoli sono entrambi e vengono smascherati dal fatto che entrambi indicano nella mattinata del 26 aprile, ad orari differenti, l'ultima volta che la signora Giulia \u00e8 stata vista in vita dall'antagonista e che a quelle ore corrisponde il delitto. Tuttavia entrambi vengono sbugiardati perch\u00e9 la descrizione precisa dei vestiario della signora Giulia, fatta da ambedue i sospettati, \u00e8 fedele al vestiario indossato dalla morta ma non teneva conto che la camicetta era stata acquistata proprio quella mattina dalla signora Giulia in una boutique di Milano (far\u00e0 fede uno scontrino rinvenuto negli oggetti personali della signora) e che quindi l'omicidio era stato compiuto la sera e non la mattina, una volta che lei era tornata da Milano, in comune accordo tra i due sospettati in modo da potersi accusare a vicenda e creare un castello perfetto di indizi senza alcuna prova certa atto a dimostrare la colpevolezza dell'uno o dell'altro. In realt\u00e0 quel continuo accusarsi tra loro, con la logicit\u00e0 e la veridicit\u00e0 di informazioni, aveva messo in una posizione di scacco il giudice che non avrebbe potuto, con assoluta certezza, indicare il colpevole tra l'avvocato ed il suo servitore. Purtroppo per loro la descrizione dei vestiti con lo stesso sbaglio sulla camicetta aveva quindi messo in luce la loro complicit\u00e0 atti a costruirsi un alibi reciproco per il delitto commesso. Uno splendido finale degno del maestro della suspense Alfred Hitchcock."}
{"id": "1428252", "revid": "1005847", "url": "https://it.wikipedia.org/wiki?curid=1428252", "title": "Elezioni generali in Spagna del 1982", "text": "Le elezioni generali in Spagna del 1982 si tennero il 28 ottobre per il rinnovo delle Corti Generali (Congresso dei Deputati e Senato). Esse videro la vittoria del Partito Socialista Operaio Spagnolo di Felipe Gonz\u00e1lez, che divenne Presidente del Governo."}
{"id": "1428255", "revid": "697352", "url": "https://it.wikipedia.org/wiki?curid=1428255", "title": "Tito Stagno", "text": "Biografia.\nTito Stagno, primo di otto fratelli, si trasferisce dalla Sardegna con la famiglia prima a Parma, poi a Pola. All'et\u00e0 di 13 anni ha un'esperienza come attore cinematografico: nel 1943 partecipa al film di Francesco De Robertis \"Marinai senza stelle\" (distribuito soltanto nel 1948), nel ruolo di \"Murena\". Comparir\u00e0 di nuovo sul grande schermo nel 1959 sotto la regia di Dino Risi nel film \"Il vedovo\" a fianco di Alberto Sordi in una breve scena nei panni di un giornalista televisivo. Nel 1946, a Cagliari, compie gli studi classici e si iscrive alla facolt\u00e0 di medicina. Comincia a lavorare in radio nel 1949 come radiocronista, intervistatore e documentarista.\nNel 1954 vince il primo concorso nazionale per telecronisti e partecipa a un corso di specializzazione con Furio Colombo, Gianni Vattimo, Umberto Eco; lascia pertanto l'universit\u00e0 e inizia a Roma il nuovo lavoro. Dal 1955 \u00e8 a Roma nella redazione del primo telegiornale diretto da Vittorio Veltroni. Effettua le sue prime telecronache nel 1956, in occasione dei Giochi olimpici invernali di Cortina d'Ampezzo, alle quali seguono, quattro anni dopo, quelle delle gare di pallacanestro, svoltesi nel Palazzo dello Sport dell'EUR, dei Giochi Olimpici estivi di Roma del 1960.\n\u00c8 l'inviato al seguito di due papi (Giovanni XXIII e Paolo VI) e di due presidenti della Repubblica (Antonio Segni e Giuseppe Saragat).\nNel 1957 commenta, in Campidoglio, la firma dei trattati del Mercato Comune Europeo. \u00c8 il telecronista delle visite dei Capi di Stato in Italia, comprese quelle dei reali d'Inghilterra e di John Fitzgerald Kennedy, e dei gravi fatti d'America del 1963 e del 1968.\nSempre nel 1957 si interessa dello Sputnik 1, lanciato proprio quell'anno: \u00abMe ne occupai io e da allora quel settore in ascesa divenne un po\u2019 il mio\u00bb.\n\u00c8 stato uno dei pi\u00f9 popolari conduttori del telegiornale negli anni sessanta e nei primi anni settanta. Nel 1961 fu il telecronista che comment\u00f2 il primo volo di Jurij Gagarin intorno alla Terra: il fervore e l'esattezza con cui parl\u00f2 dell'impresa ebbero tali consensi da indurre i dirigenti Rai ad affidargli le trasmissioni in diretta e i servizi del telegiornale in occasione di tutti i lanci di sonde spaziali o astronavi pilotate.\nNel 1966, alla vigilia del Programma Apollo, venne inviato negli Stati Uniti d'America per un viaggio di studio e di aggiornamento. Fu cos\u00ec che conobbe gli artefici principali della conquista della Luna e pot\u00e9 vedere nascere le macchine che avrebbero portato l'uomo sul satellite. L'evento che gli d\u00e0 grande notoriet\u00e0 avviene nel luglio 1969 ed \u00e8 l'indimenticabile diretta televisiva, una \"veglia\" entrata nell'immaginario collettivo di gran parte degli italiani, la missione Apollo 11 commentata insieme a Ruggero Orlando da Houston. I due giornalisti durante la diretta ebbero un battibecco perch\u00e9 non si trovarono d'accordo sul momento preciso dell'allunaggio degli astronauti. Da analisi successive delle registrazioni \u00e8 emerso che Tito Stagno annunci\u00f2 l'allunaggio con 56 secondi di anticipo e Ruggero Orlando con circa 10 secondi di ritardo.\n\"Astronauta ad honorem\", come una volta lo chiam\u00f2 affettuosamente il politico Mariano Rumor incontrandolo con altri giornalisti, Tito Stagno ha legato il suo nome anche ad altri tipi di telecronache sia dall'Italia sia dall'estero. Tra le molte telecronache dirette e inchieste filmate non mancano quelle sulla Sardegna, alla quale il giornalista era particolarmente legato. Come inviato al seguito del Presidente della Repubblica Saragat, che scherzosamente lo chiam\u00f2 \"l'ombra di Banco\", ha effettuato telecronache da molti paesi (Germania, Norvegia, Svezia, Danimarca, Polonia, Gran Bretagna, Jugoslavia, Sud America, Canada, Stati Uniti d'America, Australia). \nNon dimentica intanto le inchieste filmate. Indimenticabili, anche come esperienza umana, sono stati per lui gli incontri con John Fitzgerald Kennedy, Jawaharlal Nehru, papa Giovanni XXIII, il patriarca Atenagora di Costantinopoli, Dwight Eisenhower, Saddam Hussein e con i tre uomini che sono approdati sulla Luna.\nAl seguito di Paolo VI realizza le telecronache dalla Terrasanta, dalla Colombia e da New York; fu inoltre cronista per Giovanni XXIII, il quale parl\u00f2 di lui anche nel suo diario privato. Fu proprio Roncalli a suggerire il nome per la sua primogenita, Brigida; una santa - disse il Papa - che fece tanto per riportare il Pontefice a Roma. Per 17 anni \u00e8 stato responsabile dello Sport su Rai Uno: ha curato \"La Domenica Sportiva\" (dal 1976 al 1991 con Carlo Sassi e dal 1991 al 1993 con Alfredo Pigna) oltre a esserne anche il conduttore, insieme ad altri, dal 1979 al 1981 e nella stagione 1985-1986. Andato in pensione, ha continuato a lavorare scrivendo per \"L'Eco di Bergamo\" e la \"Gazzetta di Parma\".\n\u00c8 stato ospite di importanti eventi legati alla sua vita professionale ed \u00e8 stato invitato in molti programmi televisivi tra i quali \"Porta a Porta\", \"Unomattina\", \"La Storia siamo noi\", \"Quelli che il calcio\", \"Il senso della vita\". Esperto di comunicazione, ha tenuto lezioni in varie universit\u00e0 e corsi privati per imprenditori, dirigenti d'azienda, uomini politici, professionisti. \nSposato con la giornalista Edda Lavezzini, ha avuto da lei le figlie Brigida Stagno (medico) e Caterina Stagno; ha vissuto tra Roma, Cagliari, Parma e Bruxelles. Il 15 dicembre 2010 \u00e8 stato ospite dei giornalisti di Sky TG24 per commentare in diretta minuto per minuto il lancio della missione spaziale Sojuz TMA-20 dal cosmodromo di Bajkonur in Russia con a bordo l'astronauta italiano Paolo Nespoli assieme ai colleghi Dmitrij Jur'evi\u010d Kondrat'ev e Catherine Coleman.\nNell'ambito del \"Festival di Sanremo 2014\" \u00e8 tra i \"proclamatori\" che annunciano la canzone che passa il turno. Nella sesta e ultima puntata de \"Il Musichione\", andata in onda il 10 aprile 2014, il giornalista, ospite in studio, ha fatto la parodia di s\u00e9 stesso, annunciando che il concorrente \u00abha toccato\u00bb la campanella che dava diritto di rispondere alla domanda finale qualche istante prima che egli la toccasse veramente. Trattandosi di una trasmissione satirico-musicale condotta da Elio e le Storie Tese, che gi\u00e0 dal titolo e dal tipo di gioco finale parodiava la pi\u00f9 celebre \"Il Musichiere\", lo sketch era ovviamente preparato. Il 15 dicembre 2014 viene insignito della Stella d'oro al Merito Sportivo.\nMuore a Roma il 1\u00ba febbraio 2022 all'et\u00e0 di 92 anni.\nA lui \u00e8 dedicato l'asteroide 110702 Titostagno."}
{"id": "1428256", "revid": "767487", "url": "https://it.wikipedia.org/wiki?curid=1428256", "title": "Distretto di Narsingdi", "text": "Il distretto di Narsingdi (in bengalese -\u09a8\u09b0\u09b8\u09bf\u0982\u09a6\u09c0) uno dei 64 distretti del Bangladesh, parte della divisione di Dacca. \u00c8 l'unico distretto del Bangladesh che non dipende esclusivamente sull'agricoltura. Il distretto \u00e8 famoso per la sua industria tessile artigianale.\nSuddivisioni.\nIl distretto di Narshingdi si suddivide nei seguenti sottodistretti (\"upazila\"):"}
{"id": "1428258", "revid": "1745361", "url": "https://it.wikipedia.org/wiki?curid=1428258", "title": "Leucippe (figlia di Minia)", "text": "Leucippe () \u00e8 un personaggio della mitologia greca. Era una delle figlie di Minia re di Orcomeno in Beozia.\nMitologia.\nLeucippe, viveva con le sue sorelle Arsinoe ed Alcitoe, insieme erano dette le miniadi ed erano le figlie di un importante re dell'epoca.\nLa punizione.\nAvendo rifiutato, insieme alle sorelle di partecipare alla festa del culto di Dioniso, dove doveva unirsi ad altre donne della Beozia, il dio venne a punire le ragazze trasformandosi in continuazione, prima in toro, poi in pantera e leone, piante di edera apparirono dal nulla, invoc\u00f2 luci in ogni dove e rumori assordanti, facendole quasi impazzire.\nLeucippe allora offr\u00ec suo figlio Ippaso come sacrificio per placare la furia del dio, lui per tutta risposta le fece impazzire ancora di pi\u00f9 fino a che loro stesse fecero a pezzi il piccolo bambino, scambiandolo per un cerbiatto. In seguito vennero trasformate dal dio in pipistrelli.\nPareri secondari.\nIn un'altra versione del mito, si racconta che prima di iniziare i suoi prodigi, Dioniso si present\u00f2 davanti a loro con le sembianze di un bel giovane e solo essendo pi\u00f9 volte schernito dalle ragazze decise di punirle.\nSecondo altri mitografi fu Ermes a trasformare le ragazze in uccelli dopo averle trovate che girovagavano impazzite tra le montagne."}
{"id": "1428263", "revid": "86669", "url": "https://it.wikipedia.org/wiki?curid=1428263", "title": "Damigella in pericolo", "text": "La damigella in pericolo (o fanciulla in pericolo o da salvare) \u00e8 un personaggio stereotipato presente in numerose opere di letteratura, arte e cinema, e in particolare del melodramma. \"Damigella\" \u00e8 un termine arcaico, mutuato dal francese \"demoiselle\", un titolo nobiliare.\nTopos.\n\u00c8 rappresentata generalmente da una giovane donna nubile, che viene messa in una situazione pericolosa da un cattivo, da un mostro o da un drago in modo tale che sia necessario un salvataggio da parte dell'eroe. L'antagonista dell'eroe finisce sconfitto in maniera plateale mentre l'eroe che salva la fanciulla, generalmente all'ultimo momento, \u00e8 da questa generosamente ringraziato nel finale.\nNella cultura contemporanea la damigella in pericolo \u00e8 una figura tipica in ambito fumettistico: molti personaggi femminili poi evolutisi col tempo sono nati con questo ruolo, esempi famosi sono Lois Lane e Minni.\nAccezione e significati.\nIn lingua inglese \u00e8 diffusa l'espressione \"damsel in distress\", spesso presente con l'acronimo \"DiD\".\nNegli Stati Uniti DiD \u00e8 usato anche come termine dispregiativo nell'ambiente femminista per indicare quel tipo di donna che apparentemente non sa fare nulla di utile, una donna che senza un aiuto esterno, generalmente maschile, non sembra in grado di uscire da situazioni difficili o impreviste."}
{"id": "1428264", "revid": "1226", "url": "https://it.wikipedia.org/wiki?curid=1428264", "title": "Damsel in Distress", "text": ""}
{"id": "1428269", "revid": "1226", "url": "https://it.wikipedia.org/wiki?curid=1428269", "title": "Damsel in distress", "text": ""}
{"id": "1428271", "revid": "122246", "url": "https://it.wikipedia.org/wiki?curid=1428271", "title": "Stazione di Torino Dora GTT", "text": ""}
{"id": "1428272", "revid": "2196166", "url": "https://it.wikipedia.org/wiki?curid=1428272", "title": "Rocca aldobrandesca (Castell'Azzara)", "text": "La Rocca aldobrandesca \u00e8 un castello di Castell'Azzara, nella provincia di Grosseto in Toscana.\nStoria.\nLa rocca fu costruita dagli Aldobrandeschi nel Duecento, nel luogo in cui sorgevano costruzioni di epoca precedente.\nPer la sua costruzione, nel 1212 ci fu addirittura una disputa al gioco della zara (dadi) tra i membri della famiglia, affinch\u00e9 fosse deciso chi avrebbe dovuto finanziare il lavoro. Tale evento ha conferito al luogo la denominazione di Castell'Azzara.\nLa fortificazione, a parte un temporaneo passaggio di propriet\u00e0 alla famiglia Baschi di Orvieto sul finire del Duecento, fu un possedimento aldobrandesco quasi ininterrotto fino al 1439, anno in cui fu ereditata dagli Sforza, assieme all'intera Contea di Santa Fiora, a seguito del matrimonio tra Cecilia Aldobrandeschi e Bosio I Sforza.\nNel Seicento, la caduta politica della contea sforzesca e la conseguente annessione di Castell'Azzara al Granducato di Toscana determinarono la vendita della rocca a privati che, in seguito, la suddivisero in pi\u00f9 unit\u00e0 abitative.\nDescrizione.\nLa rocca si trova nel punto pi\u00f9 alto di Castell'Azzara, di fronte alla Chiesa di San Nicola; si presenta in parte alterata rispetto all'originario aspetto medievale, a causa della suddivisione in pi\u00f9 unit\u00e0 e per l'inglobamento in altri edifici del lato orientale delle sue mura.\nIl complesso \u00e8 costituito da un palazzo padronale, disposto su tre livelli con strutture murarie in blocchi di pietra, che si articola attorno alla caratteristica Torre dell'Orologio, situata in posizione angolare.La torre, che si affaccia nella piazza della chiesa, si presenta suddivisa in due ordini da una cordonatura che si sviluppa poco al di sopra dell'altezza del palazzo. Le strutture murarie, in conci di pietra, culminano in alto con un cordone sommitale, su cui poggiano una serie di beccatelli triangolari. Nella parte alta della torre, sono collocati 4 orologi di epoca moderna (uno per ogni lato)."}
{"id": "1428273", "revid": "636662", "url": "https://it.wikipedia.org/wiki?curid=1428273", "title": "Stazione di Torino Dora Trenitalia", "text": ""}
{"id": "1428277", "revid": "729019", "url": "https://it.wikipedia.org/wiki?curid=1428277", "title": "Fibrosi polmonare", "text": "La fibrosi polmonare \u00e8 un quadro strutturale al quale portano numerose malattie del polmone. Consiste in una degenerazione fibrosa del parenchima polmonare, con sindrome restrittiva: \u00e8 quindi una pneumopatia cronica interstiziale, che interessa appunto l'interstizio polmonare, che \u00e8 quella porzione di polmone che circonda bronchi, arterie e vene polmonari.\nTalora prende anche il nome di interstizio peribroncovascolare.\nLa forma primitiva, rara, \u00e8 detta fibrosi polmonare idiopatica."}
{"id": "1428279", "revid": "56818", "url": "https://it.wikipedia.org/wiki?curid=1428279", "title": "Pneumopatia cronica interstiziale", "text": ""}
{"id": "1428291", "revid": "1318658", "url": "https://it.wikipedia.org/wiki?curid=1428291", "title": "Hans Erni", "text": "Biografia.\nIntraprese studi tecnici. Ma, dopo il primo incontro con la letteratura artistica nel 1927, si avvi\u00f2 agli studi artistici a Lucerna.\nHa studiato a Berlino e a Parigi, dove ebbe l'opportunit\u00e0 di frequentare artisti che avrebbero marcato la sua evoluzione artistica: Kandinsky, Mondrian, Brancusi, Calder e, in particolare, Georges Braque e Picasso. L'influenza di quest'ultimo sul suo tratto grafico fu tale da fargli guadagnare il soprannome di \"Picasso elvetico\".\nSegu\u00ec un periodo di viaggi in Belgio, Italia e, alla fine del 1930, a Londra dove incontr\u00f2 l'arte astratta. Qui frequent\u00f2 il pittore Ben Nicholson e gli scultori Henry Moore e Barbara Hepworth tra i maggiori esponenti dell'astrattismo inglese.\nDal 1930 al 1934 lavor\u00f2 con lo pseudonimo di \"Fran\u00e7ois Gr\u00e8que\".\nFu tra i fondatori del gruppo di arte astratta \"Allianz\".\nNel 1950 realizz\u00f2 la sua prima ceramica.\nNegli anni cinquanta ha lavorato per l'UNESCO e l'Organizzazione Mondiale della Sanit\u00e0.\nPer il Principato del Liechtenstein disegn\u00f2 due serie di francobolli: \"Olimpiadi Invernali\" e \"Olimpiadi Estive\". Produsse anche altre serie di francobolli per l'Organizzazione delle Nazioni Unite e per le Poste svizzere, oltre a numerosi ritratti di celebrit\u00e0, quali Albert Einstein. \nIl 23 dicembre 1976 fu istituita la Fondazione Hans Erni che promuove esposizioni, conferenze e altri eventi culturali. dal 1981 la fondazione sostiene il ciclo di conferenze \"Panta rei\" (\"Tutto scorre\", Eraclito), con l'obiettivo di comunicare agli uomini le conoscenze di un mondo in continua trasformazione. Il 15 settembre 1979 fu inaugurato a Lucerna il \"Museo Hans Erni\" presso il Museo dei Trasporti Svizzero (Verkehrshaus der Schweiz). L'Auditorium \u00e8 decorato da una grande pittura murale dell'artista elvetico, anche questa dal titolo \"Panta rei\".\nL'aver vissuto due guerre lo ha portato a sviluppare una notevole sensibilit\u00e0 per i temi della pace e dei diritti sociali. Oggi si batte anche per la difesa dell'ambiente. Impegno che gli \u00e8 valso la Medaglia della Pace delle Nazioni Unite nel 1983, a New York.\n\u00c8 \"Accademico Emerito\" dell'Accademia delle arti del disegno di Firenze.\nIn Italia si pu\u00f2 ammirare una grande ceramica lavica, \"Pegaso\", realizzata da Erni nel 2005 per il Museo a cielo aperto di Etroubles (AO).\nPer celebrare i suoi cento anni la Fondation Gianadda di Martigny gli ha dedicato un'esposizione aperta fino al 1\u00ba marzo 2009.\nDal 18 giugno al 18 settembre 2011 il centro espositivo di Etroubles (AO) ha ospitato una retrospettiva con 50 opere realizzate dal 1940 al 2010 provenienti dal Museo Hans Erni di Lucerna, dalla collezione della Fondation Gianadda di Martigny e da collezioni private.\n\u00c8 morto il 21 marzo 2015 nella clinica Hirslanden St. Anna di Lucerna all'et\u00e0 di 106 anni."}
{"id": "1428305", "revid": "75012", "url": "https://it.wikipedia.org/wiki?curid=1428305", "title": "Condono fiscale", "text": ""}
{"id": "1428311", "revid": "118369110", "url": "https://it.wikipedia.org/wiki?curid=1428311", "title": "Condono edilizio", "text": "Il condono edilizio, \u00e8 una particolare tipo di condono, che permette di sanare le opere edilizie in contrasto con le norme urbanistiche e di conseguenza di eliminare i possibili provvedimenti sanzionatori.\nCon il condono edilizio \u00e8 possibile sanare fenomeni di abusivismo compiuti nell'ambito delle regole di costruzione, di ampliamento o di modifiche di natura edilizia.\nLa durata temporale del condono \u00e8 limitata nel tempo, ossia sottoposta a un termine iniziale e un termine finale entro il quale aderire su base non obbligatoria."}
{"id": "1428312", "revid": "123719615", "url": "https://it.wikipedia.org/wiki?curid=1428312", "title": "Melvin Frank", "text": "Tra gli altri, diresse il film candidato all'Oscar al miglior film \"Un tocco di classe\" (1973) e il film preservato nel National Film Registry \"Il giullare del re\" (1955)."}
{"id": "1428323", "revid": "75012", "url": "https://it.wikipedia.org/wiki?curid=1428323", "title": "Condono previdenziale", "text": ""}
{"id": "1428325", "revid": "701660", "url": "https://it.wikipedia.org/wiki?curid=1428325", "title": "Cattedra vescovile di Massimiano", "text": "La cattedra vescovile di Massimiano \u00e8 un trono episcopale con struttura in legno ricoperta di placchette in avorio, probabilmente realizzato a Costantinopoli per il primo arcivescovo di Ravenna Massimiano (546-554). La ricchezza della sua decorazione e la rarit\u00e0 di una tale tipologia di arredamento la rendono un esemplare eccezionale di scultura paleocristiana in avorio. \u00c8 conservata al Museo arcivescovile di Ravenna.\nDescrizione.\nLa datazione e l'origine di questa opera sono dibattute. La sua identificazione si basa sull'interpretazione del complesso monogramma presente nel pannello centrale superiore della faccia anteriore, che dovrebbe corrispondere a (\"Massimiano vescovo\"). Massimiano \u00e8 il nome dell'arcivescovo di Ravenna che entr\u00f2 in carica qualche tempo dopo la conquista della citt\u00e0 da parte dell'esercito dell'imperatore Giustiniano I nel 540; fu anche patrono delle principali chiese del suo vescovado, tra cui la basilica di San Vitale, dedicata nel 546, e quella di Sant'Apollinare in Classe, dedicata nel 549. Massimiano ebbe stretti legami con la corte imperiale di Costantinopoli, come testimoniato dalla sua presenza accanto all'imperatore nel mosaico di San Vitale; per tale motivo \u00e8 plausibile che la cattedra sia stata donata da Giustiniano stesso.\nSi tratta di un'opera complessa, composta in origine da 26 pannelli d'avorio scolpito, appartenenti a due cicli narrativi distinti: i 16 pannelli dello schienale, dei quali nove sono andati perduti, furono decorati con scene della vita di Ges\u00f9, per un totale di 24 scene, dato che gli 8 pannelli superiori furono decorati su entrambe le facce. I dieci pannelli dei braccioli della cattedra rappresentano scene del ciclo di Giuseppe. La parte frontale, infine, presenta i pannelli meglio scolpiti, con i quattro evangelisti e san Giovanni Battista che tiene una raffigurazione dell'\"agnello di Dio\" in un medaglione.\nLe differenze stilistiche tra i pannelli della parte anteriore e di quella posteriore della cattedra sono molto marcate; non si pu\u00f2 non paragonarle a quelle che intercorrono tra il pannello centrale e quelli laterali dell'avorio Barberini.\nLa funzione di questo oggetto \u00e8 meno chiara di quanto suggerisca il nome: la sua struttura \u00e8 infatti un po' troppo fragile per un vero e proprio trono episcopale. Un'ipotesi \u00e8 che si tratti di un trono simbolico, sul quale posare i libri sacri."}
{"id": "1428327", "revid": "75012", "url": "https://it.wikipedia.org/wiki?curid=1428327", "title": "Condono valutario", "text": ""}
{"id": "1428328", "revid": "767487", "url": "https://it.wikipedia.org/wiki?curid=1428328", "title": "Sanatoria", "text": "La sanatoria \u00e8 un istituto del diritto amministrativo italiano. \nCon essa la pubblica amministrazione sana un atto amministrativo illegittimo perch\u00e9 privo dei requisiti essenziali previsti dall'ordinamento.\nCaratteristiche.\nL'atto viene munito \"ex post\" dei requisiti essenziali che, mancando, lo inficiavano. Concretamente si identifica con l'atto omesso, ossia: autorizzazioni, pareri tecnici, approvazioni."}
{"id": "1428330", "revid": "697352", "url": "https://it.wikipedia.org/wiki?curid=1428330", "title": "Alby (disambigua)", "text": ""}
{"id": "1428331", "revid": "75012", "url": "https://it.wikipedia.org/wiki?curid=1428331", "title": "Condono tributario", "text": ""}
{"id": "1428332", "revid": "76963", "url": "https://it.wikipedia.org/wiki?curid=1428332", "title": "Lewis Gilbert", "text": "Carriera.\nDivenne essenzialmente noto per essere un componente della squadra di James Bond del produttore Albert \"Cubby\" Broccoli titolare della EON Productions, produttrice di tutti i Film di James Bond, come regista di ben tre film della serie.\nTra gli altri film ha diretto anche \"Alfie\", candidato agli Oscar come miglior film dell'anno."}
{"id": "1428335", "revid": "388006", "url": "https://it.wikipedia.org/wiki?curid=1428335", "title": "Marina Tagliaferri", "text": "Biografia.\nDiplomata all'Accademia nazionale d'arte drammatica \"Silvio D'Amico\", ha svolto inizialmente un'intensa attivit\u00e0 teatrale con grandi compagnie tra cui \"Amleto\" (1974) con Carmelo Bene, \"Il vantone\" con Mario Scaccia, \"Misura per misura\" con Gabriele Lavia, \"Il ventaglio\" con la regia di Luigi Squarzina, \"Liol\u00e0\" con Ugo Pagliai e Paola Gassman, \"Otello\" con Enrico Maria Salerno, \"Il ritorno di Casanova\" con Giorgio Albertazzi.\nDoppiatrice e attrice di teatro, cinema e televisione, \u00e8 diventata nota per la partecipazione alla soap opera di Rai 3, \"Un posto al sole\", dove, dal 21 ottobre 1996 al 29 ottobre 2008 e dal 14 giugno 2011 in poi, interpreta il ruolo di Giulia Poggi.\nNegli anni dal 1993 al 1996 \u00e8 stata anche protagonista della campagna pubblicitaria della carne Simmenthal.\nTra gli altri suoi lavori, i film \"Mignon \u00e8 partita\" (1988), regia di Francesca Archibugi, e \"Senza pelle\" (1992), regia di Alessandro D'Alatri.\nHa recitato anche in un discreto numero di fiction tv, tra cui: \"Disperatamente Giulia\" (1989), \"I ragazzi del muretto\" (1991), \"Il coraggio di Anna\" (1994), regia di Giorgio Capitani, \"Linda e il brigadiere\" (1997) e \"Un prete tra noi\" (1997-1999)."}
{"id": "1428336", "revid": "1226", "url": "https://it.wikipedia.org/wiki?curid=1428336", "title": "Fanciulla in pericolo", "text": ""}
{"id": "1428339", "revid": "1543377", "url": "https://it.wikipedia.org/wiki?curid=1428339", "title": "Fibrosi polmonare idiopatica", "text": "La fibrosi polmonare idiopatica (o IPF, idiopathic pulmonary fibrosis) \u00e8 una malattia cronica, invalidante e con esito fatale caratterizzata da un progressivo declino della funzionalit\u00e0 polmonare.&lt;ref name=\"ATS/ERS\"&gt;&lt;/ref&gt;\nIl termine fibrosi polmonare significa cicatrizzazione del tessuto, ed \u00e8 la causa del peggioramento della dispnea (mancanza di fiato). La fibrosi si associa solitamente a una prognosi infausta. Il termine \"idiopatica\" viene utilizzato poich\u00e9 la causa della fibrosi polmonare \u00e8 ancora sconosciuta.\nLa IPF solitamente si manifesta in soggetti adulti di et\u00e0 compresa tra 50 e 70 anni, in particolare nei soggetti con un pregresso di abitudine al fumo, e colpisce in misura maggiore gli uomini rispetto alle donne.\nLa IPF appartiene a un ampio gruppo di oltre 200 malattie polmonari, conosciute come malattie polmonari interstiziali (ILD), caratterizzate dal fatto che colpiscono l'interstizio polmonare. L'interstizio, il tessuto tra gli alveoli nel polmone, \u00e8 la sede pi\u00f9 colpita da ILD. Tali disturbi, tuttavia, spesso non colpiscono solamente l'interstizio, ma anche gli spazi aerei, le vie aeree periferiche e i vasi sanguigni. Il tessuto polmonare nei soggetti con IPF presenta le caratteristiche istopatologiche proprie della polmonite interstiziale usuale (UIP). La UIP pertanto \u00e8 la controparte patologica della IPF.\nNel 2011 sono state pubblicate nuove linee guida per la diagnosi e la gestione della IPF.\nLa diagnosi di IPF necessita dell'esclusione di altre cause conosciute di ILD e la presenza di specifiche caratteristiche radiologiche, identificate attraverso la tomografia computerizzata ad alta risoluzione (HRCT). In un contesto clinico appropriato \u00e8 possibile effettuare la diagnosi di IPF attraverso il solo uso della HRCT, evitando la necessit\u00e0 di una biopsia polmonare chirurgica.\nClassificazione.\nLa fibrosi polmonare idiopatica (IPF) appartiene a un ampio gruppo di oltre 200 malattie polmonari, conosciute come malattie polmonari interstiziali (ILD), caratterizzate dal fatto che colpiscono l'interstizio, il tessuto tra gli alveoli nel polmone. La IPF \u00e8 una manifestazione specifica della polmonite interstiziale idiopatica (IIP), che \u00e8 a sua volta una forma di ILD, conosciuta anche come interstiziopatia polmonare.\nLa classificazione delle IIP pubblicata nel 2002 dall'American Thoracic Society/European Respiratory Society (ATS/ERS) \u00e8 stata aggiornata nel 2013. La nuova classificazione prevede la suddivisione delle Polmoniti Interstiziali Idiopatiche (IIP) in tre categorie principali: IIP primaria, IIP rara e IIP non classificabile.\nLe IIP primarie sono raggruppate in:\nLa diagnosi di IIP richiede l'esclusione di cause note di ILD. Alcuni esempi di ILD da causa conosciuta sono la polmonite da ipersensibilit\u00e0, la istiocitosi polmonare a cellule di Langerhans, l'asbestosi e la collagenopatia vascolare. Tali malattie, tuttavia, spesso non colpiscono solamente l'interstizio, ma anche gli spazi aerei, le vie aeree periferiche e i vasi sanguigni.\nLa figura sottostante mostra la nuova classificazione delle IIP.\nEpidemiologia.\nSebbene sia rara, la IPF \u00e8 la forma pi\u00f9 comune di IIP. La prevalenza della IPF \u00e8 stata stimata tra 14 e 42,7 ogni 100.000 persone, sulla base di un'analisi statunitense di dati raccolti dalle assicurazioni sanitarie, con alcune differenze che si basano sulle definizioni dei casi utilizzati in questa analisi. La IPF \u00e8 pi\u00f9 frequente negli uomini che nelle donne e viene solitamente diagnosticata in soggetti di et\u00e0 superiore ai 50 anni.\n\u00c8 difficile determinare l'incidenza della IPF dal momento che manca un'applicazione uniforme dei criteri diagnostici. Nei 28 Paesi dell'Unione Europea, una serie di fonti stima un'incidenza sulla popolazione di 4,6\u20137,4 persone ogni 100.000, valore che indica che ogni anno saranno diagnosticati 30.000\u201335.000 nuovi casi di IPF.\nUn recente studio osservazionale, di coorte, retrospettivo, che ha incluso pazienti diagnosticati accidentalmente con ILD tra il 2003 e il 2009 presso l'Ospedale Universitario di Aarhus in Danimarca ha rivelato che l'incidenza di ILD era pari a 4,1 per 100.000 abitanti/anno. La IPF \u00e8 risultata la patologia pi\u00f9 frequentemente diagnosticata (28%), seguita da ILD correlata a patologie del tessuto connettivo (14%), polmonite da ipersensibilit\u00e0 (7%) e polmonite interstiziale non specifica (NSIP) (7%). L'incidenza di IPF era 1,3 per 100.000 abitanti/anno.\nA causa della distribuzione disomogenea della malattia in Europa, \u00e8 necessario mantenere un costante aggiornamento dei dati epidemiologici attraverso un registro europeo per ILD e IPF.\nCause/fattori di rischio di IPF.\nLa fibrosi polmonare idiopatica o IPF \u00e8 per sua stessa definizione idiopatica (che significa che non ha una causa nota), tuttavia alcuni fattori ambientali e l'esposizione a determinati agenti hanno dimostrato di aumentare il rischio di ammalarsi di IPF. Il fumo di sigaretta \u00e8 il fattore di rischio di IPF pi\u00f9 riconosciuto e accettato, che aumenta il rischio di ammalarsi di circa il doppio.\nAnche alcune esposizioni ambientali come l'esposizione a polveri di metallo, di legno, di carbone, di silice, di pietra ed esposizioni occupazionali legate all'agricoltura/allevamento hanno dimostrato di aumentare il rischio di IPF. Vi sono alcune evidenze che associano le infezioni virali alla fibrosi polmonare idiopatica e ad altre malattie polmonari fibrotiche.\nEziologia e patogenesi.\nNonostante la IPF sia stata ampiamente studiata, le sue cause sono tuttora sconosciute. La fibrosi della IPF \u00e8 stata messa in correlazione con il fumo di sigaretta, fattori ambientali (ad es. fattori occupazionali, quali l'esposizione a gas, fumo, agenti chimici o polveri), altre condizioni mediche, tra cui la malattia da reflusso gastroesofageo (MRGE), o a una predisposizione genetica (forma familiare). Non tutti questi fattori sono tuttavia presenti in tutti i soggetti affetti da IPF, e non forniscono pertanto una spiegazione soddisfacente di questa patologia.\nSi ritiene che la IPF sia il risultato di un processo alterato di guarigione di una lesione, che comprende e comporta un deposito anomalo ed eccessivo di collagene (fibrosi) nell'interstizio polmonare con una infiammazione minima associata.\nSi ipotizza che nella IPF si verifichi un danno iniziale o ripetuto alle cellule polmonari, dette cellule epiteliali alveolari (AEC), che occupano gran parte della superficie alveolare. Quando le AEC di tipo I sono danneggiate o distrutte, si ritiene che le AEC di tipo II proliferino per coprire la membrana basale esposta. In un normale processo di riparazione, le cellule epiteliali alveolari di tipo II muoiono e le restanti cellule si diffondono e subiscono un processo di differenziazione per divenire AEC di tipo I. In presenza di condizioni patologiche e del fattore di crescita trasformante beta (TGF\u03b2), i fibroblasti si accumulano in queste aree lese e si differenziano in miofibroblasti che secernono collagene e altre proteine. In passato si pensava che l'infiammazione fosse il primo fattore a determinare la cicatrizzazione del tessuto polmonare. I risultati pi\u00f9 recenti, tuttavia, mostrano che lo sviluppo di foci fibroblastici precede l'accumulo di cellule infiammatorie e, di conseguenza, il deposito di collagene. \nTale modello patogenetico viene supportato indirettamente dalle caratteristiche cliniche della IPF, tra cui un'insorgenza insidiosa, la progressione per diversi anni, le esacerbazioni acute relativamente poco frequenti e la mancata risposta alla terapia immunosoppressiva. Attualmente diverse terapie che si concentrano sull'attivazione dei fibroblasti o sulla sintesi della matrice extracellulare, sono in fase di studio iniziale o se ne sta considerando lo sviluppo.\nLa IPF familiare rappresenta meno del 5% di tutti i casi di IPF e non \u00e8 possibile distinguerla a livello clinico e istologico dalla IPF sporadica. Tra le associazioni genetiche vi sono le mutazioni delle proteine surfattanti del polmone A1, A2, C (SFTPA1, SFTPA2B) e della mucina (MUC5B). Una caratteristica importante della variante MUC5B \u00e8 l'elevata frequenza della sua individuazione che si attesta al 20% circa nei soggetti del Nord e Ovest Europa e al 19% nella popolazione del Framingham Heart Study. \nAnche alcune mutazioni nei geni umani della telomerasi (trascrittasi inversa telomerasica o TERT, componente a RNA della telomerasi o TERC) vengono associate alla fibrosi polmonare familiare e, nel caso di alcuni pazienti, con la IPF sporadica. Recentemente \u00e8 stata descritta in una famiglia con IPF una mutazione legata al cromosoma X in una delle subunit\u00e0 della telomerasi, dyskerin (DKC1).\nDiagnosi.\nLa diagnosi precoce di IPF \u00e8 il prerequisito di un trattamento tempestivo che potenzialmente comporta un migliore risultato clinico a lungo termine di questa malattia progressiva e con esito fatale. In caso di sospetto di IPF, la diagnosi pu\u00f2 essere difficile; si \u00e8 dimostrato tuttavia che un approccio multidisciplinare che coinvolga pneumologi, radiologi e patologi esperti in malattie polmonari interstiziali contribuisca all'accuratezza della diagnosi di IPF.\nUn Documento di Consenso Multidisciplinare sulle polmoniti interstiziali idiopatiche \u00e8 stato pubblicato dalla American Thoracic Society (ATS) e dalla European Respiratory Society (ERS) nel 2000, proponendo criteri specifici principali e minori per determinare la diagnosi di IPF. Nel 2011, tuttavia, sono stati pubblicati dei nuovi criteri semplificati e aggiornati per la diagnosi e la gestione della IPF da ATS ed ERS, in cooperazione con la Japanese Respiratory Society (JRS) e la Latin American Thoracic Association (ALAT). Attualmente i fattori che determinano una diagnosi di IPF sono:\nIn un contesto clinico appropriato \u00e8 possibile effettuare la diagnosi di IPF attraverso il solo uso della HRCT, evitando la necessit\u00e0 di una biopsia polmonare chirurgica.\nRiconoscere l'IPF nella pratica clinica pu\u00f2 essere difficoltoso dal momento che i sintomi che si presentano sono simili a quelli di patologie pi\u00f9 comuni, quali l'asma, la broncopneumopatia cronica ostruttiva (BPCO) e lo scompenso cardiaco congestizio (www.diagnoseipf.com). La principale difficolt\u00e0 per i medici \u00e8 determinare se il pregresso, i sintomi (o segni), la radiologia e i test di funzionalit\u00e0 polmonare siano coerenti con una diagnosi di IPF o se invece i risultati siano determinati da un altro processo patologico. Per lungo tempo \u00e8 stato difficile distinguere i pazienti con forme di ILD associate a esposizione all'amianto, a farmaci (quali gli agenti chemioterapici o la nitrofurantoina), ad artrite reumatoide e scleroderma/sclerosi sistemica dai pazienti affetti da IPF. Tra le altre considerazioni opportune per una diagnosi differenziale si annoverano le malattie polmonari interstiziali connesse a malattie del tessuto connettivo misto, sarcoidosi avanzata, polmonite da ipersensibilit\u00e0 cronica, istiocitosi polmonare a cellule di Langerhans e fibrosi da radiazioni.\nCaratteristiche cliniche.\nIn molti pazienti i sintomi si manifestano molto tempo prima della diagnosi. Tra le caratteristiche cliniche pi\u00f9 comuni della IPF si elencano:\nrisultati dei test di funzionalit\u00e0 polmonare non nella norma, con evidenza di restrizione bronchiale e difetto nella diffusione alveolare dei gas.\nTali caratteristiche sono dovute a una cronica carenza di ossigeno nel sangue e si possono verificare in numerose altre forme di malattie polmonari, senza essere specifiche della IPF. \u00c8 tuttavia opportuno prendere in considerazione la presenza di IPF in tutti i pazienti con dispnea cronica da sforzo che manifestano tosse, crepitii inspiratori bibasilari o ippocratismo delle dita.\nValutare la presenza di crepitii simili al suono del velcro attraverso l'auscultazione dei polmoni \u00e8 un metodo pratico per favorire una diagnosi precoce di IPF. I crepitii sottili sono facilmente riconosciuti dai medici e sono caratteristici della IPF.\nSe sono presenti dei crepitii sottili bilaterali per l'intera durata dell'atto respiratorio e questi persistono dopo diversi respiri profondi, e in caso si manifestino nuovamente in diverse occasioni a diverse settimane di distanza in un soggetto di et\u00e0 \u2265 60 anni, \u00e8 opportuno prendere in considerazione l'ipotesi di IPF e di conseguenza valutare l'esecuzione di un esame HRCT (TC ad alta risoluzione) del torace, pi\u00f9 sensibile rispetto a una radiografia toracica. Dal momento che i crepitii non sono specifici della IPF, \u00e8 necessario avviare un percorso diagnostico approfondito.\nRadiologia.\nLa radiografia toracica \u00e8 utile per la routine di follow-up dei pazienti con IPF. La sola RX toracica purtroppo non \u00e8 determinante ai fini diagnostici ma pu\u00f2 tuttavia individuare una diminuzione del volume polmonare, solitamente con evidenti segni interstiziali reticolari alla base dei polmoni.\nLa valutazione radiologica attraverso HRCT \u00e8 un punto focale nel percorso diagnostico della IPF. La HRCT viene effettuata utilizzando un comune tomografo assiale computerizzato senza iniettare mezzo di contrasto. Le sezioni dell'analisi sono molto sottili(1\u20132\u00a0mm).\nLa TC ad alta risoluzione (HRCT) del torace nei pazienti con IPF mostra tipicamente la presenza di alterazioni fibrotiche in entrambi i polmoni, con prevalenza alla base e nelle aree periferiche. Secondo le linee guida congiunte di ATS/ERS/JRS/ALAT del 2011, la HRCT \u00e8 un elemento essenziale del percorso diagnostico della IPF in grado di individuare le forme di UIP attraverso la presenza di:\nIstologia.\nSecondo le linee guida aggiornate del 2011, in assenza di un pattern tipico di UIP all'esame HRCT, \u00e8 necessario effettuare una biopsia polmonare per una diagnosi certa.\nI campioni istologici per la diagnosi di IPF devono essere prelevati almeno in tre diversi punti ed essere sufficientemente grandi al fine di consentire al patologo di valutare l'architettura polmonare sottostante. I frammenti bioptici di dimensioni ridotte, come quelli ottenuti con la biopsia polmonare transbronchiale (effettuata durante la broncoscopia) spesso non sono sufficienti a questo scopo. Pertanto, sono solitamente necessari campioni bioptici di dimensioni maggiori prelevati chirurgicamente attraverso una toracotomia o una toracoscopia.\nIl tessuto polmonare nei soggetti con IPF presenta solitamente un pattern istopatologico caratteristico di UIP ed \u00e8 pertanto la controparte patologica della IPF. Sebbene una diagnosi patologica di UIP spesso corrisponda a una diagnosi clinica di IPF, \u00e8 possibile osservare un pattern istologico di UIP anche in altre patologie e fibrosi di origine conosciuta (ad esempio nelle patologie reumatiche). Esistono quattro caratteristiche chiave delle UIP che comprendono la fibrosi interstiziale in \"conformazione irregolare\", lesioni interstiziali, strutture a nido d'ape e foci fibroblastici.\nI foci fibroblastici sono accumuli compatti di miofibroblasti e tessuto cicatriziale; assieme all'aspetto a nido d'ape sono i principali dati patologici che consentono la diagnosi di IPF.\nLavaggio broncoalveolare.\nIl lavaggio broncoalveolare (BAL) \u00e8 una procedura diagnostica ben tollerata nell'ambito delle ILD. L'analisi citologica con BAL (conta cellulare differenziale) pu\u00f2 essere presa in considerazione per la valutazione dei pazienti con IPF a discrezione del medico curante sulla base della disponibilit\u00e0 ed esperienza di tale procedura nella propria struttura. Il BAL pu\u00f2 portare a diagnosi alternative specifiche: malignit\u00e0, infezioni, polmonite eosinofila, istiocitosi X, o proteinosi alveolare. Nella valutazione dei pazienti con sospetta IPF, l'applicazione pi\u00f9 importante del BAL risiede nell'esclusione di altre diagnosi. Un aumento isolato dei linfociti esclude la diagnosi di IPF.\nTest di funzionalit\u00e0 polmonare.\nLa spirometria individua tipicamente una riduzione della capacit\u00e0 vitale (VC) con una riduzione proporzionale della ventilazione o un aumento della ventilazione per la capacit\u00e0 vitale analizzata. Quest'ultimo dato \u00e8 indicativo di una maggiore rigidit\u00e0 polmonare (minore adattamento polmonare) associata a fibrosi polmonare, che porta a una maggiore forza di retrazione elastica del polmone.\nLa misurazione del volume polmonare statico attraverso la pletismografia corporea o altre tecniche, rivela tipicamente una riduzione del volume polmonare (restrizione). Ci\u00f2 \u00e8 rappresentativo delle difficolt\u00e0 incontrate nell'espansione di polmoni fibrotici.\nLa capacit\u00e0 di diffusione del monossido di carbonio (DL) \u00e8 invariabilmente ridotta nella IPF e potrebbe essere l'unica anomalia nella patologia precoce o lieve. Tale insufficienza \u00e8 alla base della propensione dei pazienti con IPF a manifestare una desaturazione di ossigeno durante l'esercizio fisico, che pu\u00f2 essere analizzata anche tramite l'utilizzo del test del cammino di 6 minuti (6MWT).\nTermini quali \"lieve\" o \"moderata\" e \"grave\" sono a volte utilizzati per classificare la malattia e si basano solitamente sulle misurazioni dei test di funzionalit\u00e0 polmonare a riposo. Non vi \u00e8 tuttavia un chiaro consenso sulla classificazione dei pazienti affetti da IPF e su quali siano i migliori criteri e valori da applicare. La IPF da lieve a moderata \u00e8 definita attraverso i seguenti criteri funzionali:\nProgramma di consulenza genetica per la IPF familiare.\nSi stima che il 10-15% dei pazienti affetti da IPF presenti una malattia di tipo familiare, ovvero ricorrente nell'albero genetico. Uno studio recente ha identificato le mutazioni genetiche associate alla fibrosi polmonare familiare (vedi sopra) che ora possono essere rilevate grazie ai test diagnostici sviluppati e resi disponibili al pubblico.\nLa consulenza genetica fornisce informazioni sulla natura, il carattere ereditario e le implicazioni di una malattia genetica allo scopo di aiutare i singoli individui e le famiglie, nelle scelte sia personali sia mediche e di stabilire il loro rischio di sviluppare una malattia ereditata. Consulenza genetica e screening per la rilevazione di tutte le mutazioni conosciute dovrebbero essere effettuati soprattutto quando pi\u00f9 di un membro della famiglia \u00e8 affetto da fibrosi polmonare. Questo programma permette un'interpretazione personalizzata dei risultati e del loro impatto sia sulla salute del paziente sia sugli altri membri della famiglia.\nPrognosi.\nIl decorso clinico della IPF pu\u00f2 essere difficile da predire. La progressione della IPF \u00e8 associata a un tempo medio di sopravvivenza stimato di 2-5 anni dopo la diagnosi.\nLa sopravvivenza a 5 anni alla IPF varia dal 20 al 40%, con un tasso di mortalit\u00e0 superiore a numerose neoplasie, tra cui il cancro al colon, il mieloma multiplo e il cancro della vescica.\nRecentemente sono stati proposti un indice multidimensionale e un sistema di classificazione per predire la mortalit\u00e0 nella IPF. Il nome dell'indice \u00e8 GAP (Gender, Age, Physiology), e si basa su genere, et\u00e0 e due variabili fisiologiche polmonari (FVC e DL) solitamente valutate nella pratica clinica al fine di predire la mortalit\u00e0 della IPF. Il valore maggiore dell'indice GAP (grado III) \u00e8 risultato associato a un rischio di mortalit\u00e0 del 39% al primo anno.\nQuesto modello \u00e8 stato anche applicato nella IPF e altre ILD, rivelandosi un buon fattore predittivo di mortalit\u00e0 in tutti i principali sottotipi di ILD. \u00c8 stato sviluppato un indice ILD-GAP modificato, applicabile ai sottotipi di ILD, che fornisce una stima specifica della sopravvivenza. Nei pazienti con IPF, nonostante il tasso di mortalit\u00e0 globale a 5 anni sia elevato, il tasso annuale di mortalit\u00e0 per tutte le cause \u00e8 relativamente basso in caso di compromissione della funzionalit\u00e0 polmonare da lieve a moderata. Per questo motivo, gli studi clinici della IPF a un anno valutano la variazione della funzionalit\u00e0 polmonare (FVC) piuttosto che la sopravvivenza. Oltre ai parametri clinici e fisiologici che predicono la velocit\u00e0 di progressione della IPF, le caratteristiche genetiche e molecolari sono correlate con la mortalit\u00e0 per la IPF. \u00c8 stato dimostrato, infatti, che i pazienti che presentano uno specifico genotipo all'interno del polimorfismo del gene della mucina MUC5B mostrano un pi\u00f9 lento declino della FVC e un miglioramento significativo della sopravvivenza. Nonostante l'importanza scientifica di questi dati, l'applicazione di un modello predittivo basato sulla valutazione di specifici genotipi non \u00e8 a oggi possibile nella pratica clinica.\nPirfenidone, una molecola a basso peso molecolare, \u00e8 approvato non solo in Europa, ma anche in Giappone, Sud Corea, Canada, Cina, India, Argentina e Messico.\nTrattamento.\nGli obiettivi del trattamento della IPF sono essenzialmente la riduzione dei sintomi, l'arresto della progressione della malattia, la prevenzione delle esacerbazioni acute e il prolungamento della sopravvivenza. Il trattamento preventivo (ad esempio i vaccini) e i trattamenti sintomatici dovrebbero essere iniziati precocemente in ogni paziente.\nInterventi farmacologici.\nNel passato sono stati studiati numerosi trattamenti per l'IPF, tra cui l'interferone gamma-1\u03b2, il bosentan, l'ambrisentan, e gli anticoagulanti; tali trattamenti tuttavia oggi non sono pi\u00f9 considerati delle opzioni terapeutiche valide. Molti di questi studi iniziali si basavano sull'ipotesi che la IPF fosse una patologia infiammatoria.\nPirfenidone.\nIl pirfenidone \u00e8 una piccola molecola che combina sia effetti anti-infiammatori sia anti-ossidanti e anti-fibrotici in modelli sperimentali di fibrosi. Il pirfenidone, presente sul mercato con il nome commerciale Esbriet, \u00e8 approvato in Europa per il trattamento dei pazienti con IPF da lieve a moderata. \u00c8 approvato anche in Giappone e Corea del Sud (nome commerciale Pirespa), cos\u00ec come in Canada, Cina, India, Argentina e Messico.\nIl pirfenidone \u00e8 stato approvato nell'Unione Europea sulla base dei risultati di tre studi di fase III randomizzati, in doppio cieco, placebo controllati: uno condotto in Giappone, gli altri due in Europa e negli Stati Uniti (studi CAPACITY).\nUna review sulla Cochrane Library (la rivista della Cochrane Collaboration for evidence-based Medicine) basata su quattro studi che hanno coinvolto 1155 pazienti in cui veniva confrontato il pirfenidone con il placebo, ha dimostrato una riduzione significativa del 30% nella progressione della malattia nei pazienti trattati con pirfenidone. Anche i valori di FVC o VC risultavano significativamente migliorati con pirfenidone, sebbene si sia dimostrato un lieve calo di FVC in solamente uno dei due studi CAPACITY. Sulla base di tali risultati contrastanti, la American Federal Food and Drug Administration (FDA) ha richiesto un terzo studio clinico di fase III, ASCEND, attualmente in corso negli Stati Uniti. Questo studio, completato nel 2014 e pubblicato online su New England Journal of Medicine, ha dimostrato che pirfenidone riduce in modo significativo il declino della funzionalit\u00e0 polmonare e la progressione della IPF. I risultati dello studio ASCEND sono stati, inoltre, aggregati a quelli dei due studi CAPACITY in un'analisi prespecificata che ha dimostrato che pirfenidone riduce la mortalit\u00e0 di circa il 50% nel corso di un anno di trattamento. Sulla base di questi risultati, pirfenidone ha ricevuto la definizione di Breakthrough Therapy dall'FDA, definizione riservata a quei farmaci destinati al trattamento di patologie gravi o mortali i cui dati clinici preliminari hanno dimostrato un sostanziale miglioramento di uno o pi\u00f9 endpoint rispetto alle terapie esistenti.\nL'azienda farmaceutica che ha sviluppato pirfenidone, InterMune Inc., ha inizialmente fornito il farmaco per uso compassionevole negli Stati Uniti e in Europa, gi\u00e0 nel periodo precedente all'approvazione alla commercializzazione grazie a un programma di accesso allargato (Expanded Access Program, EAP). Dal 2014 il farmaco \u00e8 regolarmente prescrivibile in Italia da parte di Centri specialistici individuati a livello delle singole regioni. Attualmente il farmaco \u00e8 commercializzato dalla Roche dopo l'acquisizione della InterMune.\nN-acetilcisteina e la tripla terapia.\nLa N-acetilcisteina (NAC) \u00e8 un precursore del glutatione, un antiossidante. Si ipotizza che il trattamento con dosi elevate di NAC possa agire sullo squilibrio ossidante-antiossidante che si verifica nel tessuto polmonare dei pazienti con IPF. Nel primo trial clinico su 180 pazienti (IFIGENIA), \u00e8 stato dimostrato che la terapia con NAC riduce il declino di VC e DL in 12 mesi di follow-up se assunto in combinazione con il prednisone e l'azatioprina (tripla terapia).\nPi\u00f9 recentemente, un ampio studio controllato randomizzato (PANTHER-IPF) \u00e8 stato avviato dal National Institutes of Health (NIH) negli Stati Uniti al fine di valutare la tripla terapia e la monoterapia con NAC nei pazienti con IPF. Questo studio ha rilevato che la combinazione di prednisone, azatioprina e NAC aumenta il rischio di morte e il numero di ospedalizzazioni; il NIH ha quindi annunciato nel 2012 la chiusura anticipata del braccio in tripla terapia dello studio PANTHER-IPF. Lo studio ha concluso che \u201cacetilcisteina rispetto a placebo, non ha offerto alcun beneficio significativo per quanto riguarda il mantenimento della FVC in pazienti con fibrosi polmonare idiopatica con compromissione della funzionalit\u00e0 polmonare da lieve a moderata\".\nQuesto studio ha anche valutato il solo trattamento con N-acetilcisteina (NAC). I dati ottenuti, recentemente pubblicati su New England Journal of Medicine, hanno dimostrato che la monoterapia con NAC non comporta benefici significativi nei pazienti con IPF da lieve a moderata.\nNintedanib (precedentemente BIBF 1120).\nUna molecola in fase di sviluppo ha completato due studi clinici di Fase III (INPULSIS-1 e INPULSIS-2). Nintedanib \u00e8 un triplice inibitore sperimentale dell'angiochinasi che ha come bersaglio i recettori tirosin-chinasici coinvolti nella regolazione dell'angiogenesi e nella patogenesi della fibrosi e della IPF: il recettore del fattore di crescita dei fibroblasti (FGFR), il recettore del fattore di crescita derivato dalle piastrine (PDGFR) e il recettore del fattore di crescita dell'endotelio vascolare (VEGFR). In entrambi gli studi di Fase III, nintedanib ha significativamente ridotto il declino della funzionalit\u00e0 polmonare di circa il 50% in un anno di trattamento.\nPer quanto riguarda il raggiungimento degli endpoint secondari, solo nello studio INPULSIS-2 si \u00e8 verificato un significativo aumento del tempo (ritardo) alla prima riacutizzazione grave nel gruppo in trattamento con nintedanib rispetto a placebo. Questo incremento non si \u00e8 verificato nello studio INPULSIS-1.\nNintedanib, come pirfenidone, ha ricevuto l'approvazione alla compilazione del file FDA come Priority Review.\nOpzioni terapeutiche in corso di sperimentazione.\nLe molecole attualmente in sperimentazione per la IPF in studi clinici di Fase II includono gli anticorpi monoclonali simtuzumab, tralokimab, lebrikizumab e FG-3019 e l'antagonista del recettore dell'acido lisofosfatidico BMS-986020. \u00c8 in corso, inoltre, uno studio di Fase II per la molecola STX-100. Queste molecole hanno come bersaglio diversi fattori di crescita e citochine che rivestono un ruolo nella proliferazione, nell'attivazione, nella differenziazione o nell'alterazione della sopravvivenza dei fibroblasti.\n\u00c8 possibile reperire ulteriori informazioni alla pagina www.ClinicalTrials.gov, un registro e banca dati di risultati di studi clinici con finanziamento pubblico e privato a partecipazione umana svolti nel mondo.\nInterventi non farmacologici.\nTrapianto di polmone.\nIl trapianto polmonare pu\u00f2 essere utile nei pazienti candidabili da un punto di vista fisico a essere sottoposti a un intervento di tale portata. \u00c8 stato dimostrato che nei pazienti affetti da IPF il trapianto di polmone riduca il rischio di decesso del 75% rispetto ai pazienti che restano in lista d'attesa. Dall'introduzione del punteggio di allocazione del polmone (LAS), che classifica i candidati al trapianto sulla base della probabilit\u00e0 di sopravvivenza, la IPF \u00e8 divenuta l'indicazione pi\u00f9 frequente per il trapianto di polmone negli Stati Uniti.\nI pazienti sintomatici affetti da IPF con et\u00e0 inferiore ai 65 anni e con un indice di massa corporea (BMI) \u226426\u00a0kg/m2 dovrebbero essere candidati al trapianto polmonare; non esistono tuttavia dei dati chiari che indichino il momento preciso per il trapianto. Sebbene controversi, i dati pi\u00f9 recenti indicano che il trapianto bilaterale polmonare \u00e8 prevalente rispetto al trapianto polmonare singolo nei pazienti con IPF. Il tasso di sopravvivenza a cinque anni dal trapianto di polmone \u00e8 stimato tra 50% e 56%.\nOssigenoterapia a lungo termine (LTOT).\nNelle linee guida sulla IPF del 2011, l'ossigenoterapia, od ossigenazione integrativa per uso domestico, \u00e8 divenuta una raccomandazione per i pazienti con ipossiemia a riposo clinicamente significativa. Sebbene non sia stato dimostrato che l'ossigenoterapia migliori la sopravvivenza nei pazienti con IPF, alcuni dati indicano un miglioramento nella capacit\u00e0 di svolgere esercizio fisico.\nRiabilitazione polmonare.\nLa stanchezza e la perdita di massa muscolare sono problematiche frequenti e debilitanti per i pazienti con IPF. La riabilitazione polmonare pu\u00f2 alleviare i sintomi manifesti di IPF e migliorare la funzionalit\u00e0 stabilizzando e/o invertendo le caratteristiche extrapolmonari della malattia. Il numero di studi pubblicati sul ruolo della riabilitazione polmonare nella fibrosi polmonare idiopatica \u00e8 ridotto, tuttavia nella maggior parte di questi studi sono stati riscontrati miglioramenti significativi a breve termine sulla tolleranza all'esercizio, sulla qualit\u00e0 di vita e sulla dispnea da sforzo. I principali programmi di riabilitazione prevedono esercizio fisico, regolazione dell'alimentazione, terapia occupazionale, supporto informativo, e terapia psicosociale.\nNella fase avanzata della malattia, i pazienti con IPF tendono a interrompere l'attivit\u00e0 fisica a causa dell'aumento di dispnea. Dove possibile, \u00e8 opportuno scoraggiare l'interruzione dell'attivit\u00e0 fisica.\nCure palliative.\nLe cure palliative si concentrano soprattutto sulla riduzione dei sintomi e sul miglioramento della condizione del paziente, pi\u00f9 che sul trattamento della malattia. Vi pu\u00f2 essere il trattamento di sintomi in fase di peggioramento con l'utilizzo di oppioidi cronici per dispnea acuta e tosse. Anche l'ossigenoterapia pu\u00f2 essere utile come cura palliativa della dispnea nei pazienti ipossiemici.\nTra le cure palliative vi sono anche il supporto fisico ed emotivo e il sostegno psicosociale per i pazienti e i loro familiari. Con la progressione della malattia, i pazienti possono essere spaventati e andare incontro ad ansia e depressione: \u00e8 pertanto consigliato prendere in considerazione un supporto psicologico. Uno studio recente su pazienti ambulatoriali con ILD, tra cui la IPF, ha mostrato come il grado di depressione, la funzionalit\u00e0 generale (sulla base dei risultati del test di cammino) e la funzionalit\u00e0 polmonare contribuiscano alla gravit\u00e0 della dispnea.\n\u00c8 possibile prendere in considerazione l'uso di morfina in casi specifici di dispnea particolarmente acuta. La morfina pu\u00f2 ridurre la dispnea, l'ansia e la tosse senza andare a ridurre in modo significativo la saturazione di ossigeno.\nGestione e follow-up.\nSono frequenti i casi di diagnosi errata di IPF, perlomeno fino a che i dati fisiologici e/o di imaging non indichino la presenza di una ILD, determinando un ritardo nell'avvio delle cure appropriate. Considerando che la IPF \u00e8 una patologia con una sopravvivenza media di 3 anni dalla diagnosi, sarebbe opportuno indirizzare tempestivamente qualsiasi paziente con ILD manifesta o sospetta a un centro con competenze specifiche. Sulla base della complessit\u00e0 della diagnosi differenziale, \u00e8 estremamente importante, ai fini di una diagnosi accurata, uno scambio multidisciplinare tra pneumologo, radiologo e patologo esperti nella diagnosi di ILD.\nA seguito della diagnosi di IPF e di un'adeguata scelta terapeutica sulla base dei sintomi e dello stadio della malattia, \u00e8 opportuno effettuare uno stretto follow-up del paziente. A causa del decorso estremamente variabile della malattia e dell'elevata incidenza di complicanze, quali il cancro al polmone (fino al 25% dei pazienti con IPF), \u00e8 indispensabile effettuare delle analisi di routine ogni 3-6 mesi, che includano la spirometria (pletismografia corporea), il test della capacit\u00e0 di diffusione, il 6MWT, oltre alla valutazione della dispnea, della qualit\u00e0 della vita e della necessit\u00e0 di ossigeno.\nInoltre, la maggiore consapevolezza delle complicanze e delle condizioni cliniche concomitanti spesso associate alla IPF, richiede una valutazione di routine delle comorbidit\u00e0, la maggior parte delle quali riflette semplicemente malattie concomitanti di invecchiamento, l'uso di farmaci e la loro interazione e gli effetti collaterali.\nEsacerbazioni acute.\nLe esacerbazioni acute della IPF (AE-IPF) vengono definite come un peggioramento immotivato o lo sviluppo di dispnea nell'arco di 30 giorni con la presenza di nuovi infiltrati radiologici all'esame HRCT, spesso sovrapposti a un pattern di fondo compatibile con UIP. L'incidenza precoce delle AE-IPF varia dal 10% al 15% di tutti i pazienti. La prognosi di AE-IPF \u00e8 infausta, con un tasso di mortalit\u00e0 compreso tra il 78% e il 96%. Vanno escluse altre cause di AE-IPF, quali l'embolia polmonare, lo scompenso cardiaco congestizio, lo pneumotorace o l'infezione. L'infezione polmonare deve essere esclusa tramite l'aspirato endotracheale o il BAL.\nMolti pazienti che subiscono un peggioramento acuto necessitano di trattamenti intensivi, soprattutto se lo scompenso respiratorio si associa a instabilit\u00e0 emodinamica, comorbidit\u00e0 importanti o ipossiemia acuta. Tuttavia, il tasso di mortalit\u00e0 durante l'ospedalizzazione \u00e8 elevato. La ventilazione meccanica va introdotta solamente dopo un'attenta valutazione della prognosi a lungo termine del paziente e, dove possibile, tenendo in considerazione le sue volont\u00e0. Le attuali linee guida, tuttavia, scoraggiano l'utilizzo della ventilazione meccanica nei pazienti con scompenso respiratorio conseguente a IPF.\nIn altre specie.\nLa IPF \u00e8 stata individuata in diverse razze di cani e di gatti; la sua manifestazione pi\u00f9 tipica si riscontra nel West Highland White Terrier. Gli animali che ne sono affetti, condividono molte delle manifestazioni cliniche dell'uomo, tra cui una maggiore e progressiva intolleranza all'esercizio fisico, una frequenza respiratoria pi\u00f9 elevata e una possibile disfunzione respiratoria. "}
{"id": "1428341", "revid": "729019", "url": "https://it.wikipedia.org/wiki?curid=1428341", "title": "Luna 3", "text": "Luna 3 () fu la terza sonda lunare lanciata con successo appartenente al Programma Luna dell'Unione Sovietica e fu anche uno dei primi trionfi nell'esplorazione umana del cosmo.\nLuna 3 raggiunse e fotograf\u00f2, per la prima volta nella storia, la faccia opposta della Luna, quasi totalmente invisibile dalla Terra. Grazie alle foto inviate dalla macchina furono creati i primi atlanti della nuova regione lunare. \nLa sonda mise in evidenza un emisfero completamente differente da quello noto, costituito principalmente da valli e montagne, con solo due zone oscure che furono denominate Mare Moscoviense e Mare Desiderii.\nSchema della sonda.\nLa forma della macchina era all'incirca cilindrica con due lati semisferici. Lunga 130\u00a0cm e con un diametro massimo di 120\u00a0cm. Il cilindro era ermeticamente chiuso e pressurizzato a 0,23 atmosfere.\nI pannelli solari erano montati all'esterno e provvedevano alla ricarica delle batterie chimiche inserite dentro la macchina. Luna 3 disponeva anche di un sistema per contenere l'aumento della temperatura nell'emisfero illuminato dal sole; infatti se la temperatura interna superava i 25 gradi Celsius alcuni pannelli venivano disposti in modo tale da permettere il raffreddamento interno.\nL'emisfero superiore alloggiava le macchine da ripresa e quattro antenne, mentre altre due erano alloggiate nella parte inferiore. Le altre apparecchiature erano montate all'esterno e prevedevano un rivelatore di raggi cosmici e micrometeoriti e il sistema di acquisizione immagini Enisej-2.\nLa sonda, a differenza di Luna 1 e Luna 2, possedeva un sistema di controllo assetto a getti di gas e utilizzava una cellula fotoelettrica puntata sul sole e sulla Luna per una corretta navigazione. &lt;BR&gt;\nInternamente, Luna 3, ospitava il sistema per l'elaborazione delle immagini, la radio, batterie, un giroscopio e ventole circolari per il raffreddamento.\nMissione.\nLuna 3 fu lanciata il 4 ottobre 1959 alle 02:24:00 UTC dal Cosmodromo di Baikonur e fu immessa in un'orbita che la facesse arrivare alla Luna.\nInizialmente si presentarono dei problemi perch\u00e9 il segnale ricevuto dalla sonda era solo la met\u00e0 della potenza prevista e la temperatura interna continuava ad innalzarsi pericolosamente. Per ovviare a questi difetti, fu modificato l'asse di rotazione e vennero spenti alcuni apparati, portando cos\u00ec la temperatura interna da 40 \u00b0C a 30 \u00b0C. A 70.000\u00a0km di altezza fu acceso il sistema di orientamento e cess\u00f2 la rotazione della sonda, che fu puntata definitivamente verso la Luna.\nIl 6 ottobre 1959 alle 14:16 UTC Luna 3 pass\u00f2 a 6.200\u00a0km dal polo sud lunare e continu\u00f2 il viaggio verso il lato opposto del satellite.\nIl 7 ottobre raggiunse la meta e inizi\u00f2 a scattare le prime immagini. &lt;BR&gt;\nIn totale furono scattate 29 foto che ricoprivano il 70% dell'emisfero opposto e successivamente la sonda vir\u00f2 verso il polo nord lunare e punt\u00f2 verso la Terra. \nGiunta in prossimit\u00e0 del nostro pianeta, l'8 ottobre, avrebbe dovuto iniziare a trasmettere le immagini all'URSS, ma la debolezza del segnale imped\u00ec questa procedura. Solo il 18 ottobre, grazie ad una maggiore vicinanza alla Terra, fu in grado di trasmettere 17 immagini.\nIl 22 ottobre si persero i contatti con la sonda che per\u00f2 rientro nell'atmosfera nel 1962.\nFotografie lunari.\nLo scopo della missione era quello di ottenere delle foto del lato opposto della Luna e per eseguire questo compito, Luna 3, era equipaggiata con il sistema Enisej-2, composto da una fotocamera con due lenti AFA-E1, una unit\u00e0 di elaborazione automatica e uno scanner. Le lenti avevano un obiettivo con focale lunga 200\u00a0mm F/5.6 e l'altro con focale di 500mm F/9.5.\nLa fotocamera scatt\u00f2 29 immagini in 40 minuti da una distanza di circa 64.000\u00a0km dalla Luna."}
{"id": "1428345", "revid": "767487", "url": "https://it.wikipedia.org/wiki?curid=1428345", "title": "Galotxetes", "text": "Galotxetes \u00e8 una specialit\u00e0 sferistica di palla valenciana.\nRegolamento.\nLe forme di gioco sono due: individuale e doppio. Il campo in sferisterio, al coperto o all'aperto, \u00e8 costituito da uno spazio rettangolare, lungo 20\u00a0m e largo 3,5\u00a0m, delimitato da quattro muri che circondano i giocatori e diviso da una rete simile a quella di tennis. Gli atleti con una mano nuda devono colpire la palla affinch\u00e9 superi la rete e cada in campo degli antagonisti. La palla ha un nucleo di lana ricoperto di stoffa poi rivestita da tela e pesa 50-96\u00a0g con diametro 6\u20137\u00a0cm. Il punteggio \u00e8 calcolato in giochi: ogni gioco realizzato vale 5 punti e per vincere un gioco si devono totalizzare 4 punti. Chi totalizza 10 giochi, che valgono in totale 50 punti, vince la partita nell'individuale e chi totalizza 12 giochi, che valgono in totale 60 punti, vince la partita nel doppio."}
{"id": "1428347", "revid": "729019", "url": "https://it.wikipedia.org/wiki?curid=1428347", "title": "Gustav Hasford", "text": "Biografia.\nEntrato nei marines nel 1967, vi aveva prestato servizio come corrispondente di guerra in Vietnam. Il suo romanzo semi-autobiografico \"Nato per uccidere\" (\"The Short-Timers\") \u00e8 stato trasposto nel film \"Full Metal Jacket\" di Stanley Kubrick. La sceneggiatura (di cui lo stesso Hasford fu autore, assieme al regista e a Michael Herr) fu proposta per l\"'Academy Award\", ma fu anche oggetto di un contenzioso fra i tre per i rispettivi meriti, cosa che indusse Hasford a disertare la cerimonia degli Oscar.\nHasford, in collaborazione con altri specialisti del genere, pubblic\u00f2 negli anni 1970 vari scritti di fantascienza, e condivise per un breve periodo un appartamento con Harlan Ellison. Bibliofilo all'eccesso, Hasford fu arrestato nel 1988 a San Luis Obispo per aver rubato qualcosa come 10\u00a0000 volumi tra America ed Inghilterra. Si difese pretendendo di aver \"preso in prestito\" alcune opere per documentarsi in vista di un suo (mai edito) libro sulla Guerra Civile. Condannato a sei mesi di reclusione, usc\u00ec dopo averne scontati tre, avendo promesso di risarcire i danni con i proventi del suo libro successivo \"(The Phantom Blooper)\", ossia il seguito di \"Nato per uccidere\".\nIl romanzo finale di Hasford, un poliziesco ambientato a Los Angeles dal titolo \"A Gipsy Good Time\", fu pubblicato nel 1992, ma non ebbe gran successo. Hasford, gi\u00e0 malato di diabete, si trasfer\u00ec ad Egina, presso le coste della Grecia dove mor\u00ec per insufficienza cardiaca a causa del diabete il 29 gennaio 1993."}
{"id": "1428348", "revid": "1516566", "url": "https://it.wikipedia.org/wiki?curid=1428348", "title": "Chiesa di Sant'Anna (Bomba)", "text": "La chiesa di Sant'Anna \u00e8 sita a Bomba, in provincia di Chieti, paese della Valle del Sangro.\nLa chiesa di Sant'Anna \u00e8 stata costruita nel 1730 da Bernardo Carlini di Casoli, da una scritta all'ingresso.\nL'interno \u00e8 ad un'unica navata. Nella parete dietro l'altare vi era un quadro della \"Madonna con angeli ed un nobile orante\" attribuito a Felice Ciccarelli (XVI secolo).\nNel 1930 la chiesa sub\u00ec un crollo causa dei lavori a delle fognature viciniori, dopo il susseguente restauro il quadro di Ciccarelli misteriosamente scomparve.\nOra, all'interno della chiesa si trovano delle statue di \"Sant'Anna\", \"San Francesco di Paola\" e della \"Madonna del Carmine\"."}
{"id": "1428354", "revid": "12082965", "url": "https://it.wikipedia.org/wiki?curid=1428354", "title": "Unificazione dell'Italia", "text": ""}
{"id": "1428355", "revid": "83531", "url": "https://it.wikipedia.org/wiki?curid=1428355", "title": "Palizada", "text": "Palizada \u00e8 uno degli 11 comuni dello stato della Campeche, Messico; si estende per un'area di 2.071,70\u00a0km\u00b2 con una popolazione di 8.352 abitanti secondo il censimento del 2010.\nConfina al nord e a est con il comune di Carmen e a sud e a ovest con lo stato messicano di Tabasco.\nLocalit\u00e0 principali.\nA capo del comune c'\u00e8 la citt\u00e0 di Palizada con 3.089 abitanti; le altre principali localit\u00e0 rurali, con la relativa popolazione al 2010, sono:"}
{"id": "1428356", "revid": "767487", "url": "https://it.wikipedia.org/wiki?curid=1428356", "title": "Q-Max", "text": "Con la sigla Q-Max si indicano le navi metaniere le cui dimensioni permettono l'approdo ai terminali di liquefazione presenti in Qatar (Ras Laffan). Si tratta di super-metaniere dedicate alla rotta Medio Oriente - Nord America, i cui primi esemplari sono stati consegnati nel 2008-2010. In prospettiva rappresentano un notevole passo in avanti nella dimensione delle metaniere, e renderanno economicamente accettabili distanze tali da rendere il mercato del gas naturale liquefatto (GNL) globale.\nLe navi \"Q-Max\" eccedono i limiti delle Suezmax, e sono quindi di dimensione Capesize.\nLe dimensioni sono di 345 m di lunghezza, 55 m di larghezza e 12,5 m di pescaggio, e permettono il trasporto di circa 266.000 m\u00b3 di GNL.\nLe navi metaniere sono navi particolari dedicate al trasporto del gas naturale liquefatto. Le Q-Max rappresentano un notevole salto in avanti nella capacit\u00e0 delle metaniere, e rappresentano l'attuale tendenza al gigantismo nel settore, che si manifesta principalmente in un aumento della larghezza, ormai prossima alle super-petroliere Malaccamax (60 m).\nUna dimensione intermedia \u00e8 rappresentata dalle navi metaniere Q-Flex, dove Flex sta per Flexibility, che trasportano circa 210.000 m\u00b3 di gas naturale liquefatto.\nLe navi metaniere da 130.000 - 160.000, che fino al 2005 erano le pi\u00f9 grandi, stanno diventando di classe media.\nLa costruzione delle prime navi Q-Max ha avuto inizio nel 2002 nei cantieri di Ulsan in Corea del Sud da parte della \"Samsung Heavy Industries\" (SHI) e della \"Hyundai Heavy Industries\" (HHI) e della \"Daewoo Shipbuilding and Marine Engineering\" (DSME).\nLa propulsione, in linea con le ultime tendenze, \u00e8 fornita da due motori diesel a basso numero di giri. Il boil off gas \u00e8 trattato da un impianto di re-liquefazione a bordo e reimmesso nei serbatoi.\nLa compagnia di trasporto gas del Qatar (Nakilat) \u00e8 entrata in possesso della prima unit\u00e0 operativa il 29 settembre 2008. Battezzata \"Mozah\" in onore della principessa Mozah Bint Nasser Al Missned, ha compiuto il primo viaggio attraccando al terminal di Milford Haven, Galles, il 7 maggio 2009\nLa Nakilat programma di avere un totale di 25 super-metaniere, di cui 14 Q-Max e 11 Q-Flex, di esclusiva propriet\u00e0. Ulteriori 8 Q-Flex, partecipate da diversi proprietari, sono in costruzione.\nIl costo di ogni unit\u00e0 si aggira sui 300 milioni di dollari."}
{"id": "1428357", "revid": "15756", "url": "https://it.wikipedia.org/wiki?curid=1428357", "title": "M\u00edl Esp\u00e1ine", "text": "Nella mitologia irlandese M\u00edl Esp\u00e1ine (pseudo-latinizzato in Milesio e detto anche Miled) \u00e8 il progenitore dei Milesi, l'ultimo dei sei popoli che invasero e colonizzarono l'isola. Nelle genealogie tradizionali irlandesi, i moderni Gaeli, cio\u00e8 la maggioranza degli abitanti dell'isola, discenderebbero da M\u00edl.\nSecondo il Lebor Gab\u00e1la \u00c9renn, Il suo nome di battesimo era Galam. Il nome con cui \u00e8 pi\u00f9 conosciuto deriva, secondo una \"finzione etimologica\", dalla frase latina \"Miles Hispaniae\", cio\u00e8 \"soldato di Spagna\", attestata nella \"Historia Brittonum\" di Nennio del IX secolo, e ripresa dal Lebor Gab\u00e1la \u00c9renn, secondo cui l'Irlanda fu conquistata dai \"tre figli di un soldato spagnolo\" (\"tres filii militis Hispaniae\").\nLeggenda.\nM\u00edl serv\u00ec come soldato in Scizia ed Egitto, prima di ricordare una profezia secondo cui i suoi discendenti avrebbero regnato in Irlanda. Cos\u00ec egli si diresse verso ovest, giungendo in Iberia, dove combatt\u00e9 molte battaglie prima di morire senza aver mai visto l'Irlanda. Sua moglie Scota e suo zio \u00cdth riuscirono a scorgere l'Irlanda da una torre costruita dal nonno di M\u00edl, Breog\u00e1n, e salparono quindi per l'isola, dove \u00cdth venne ucciso dai T\u00faatha D\u00e9 Danann. Quando il suo corpo fu riportato in Iberia, gli otto figli di M\u00edl e i nove fratelli di \u00cdth invasero l'Irlanda e sconfissero i T\u00faatha D\u00e9 Danann. Mentre si recavano in Irlanda, per\u00f2, molti dei figli di M\u00edl morirono prima di giungere nell'isola a causa di tempeste evocate con la magia dai T\u00faatha De Danann.\nSolo tre dei figli di M\u00edl riuscirono a sbarcare in Irlanda: Amergin, \u00c9rim\u00f3n e \u00c9ber Finn. Il primo divenne un druido, mentre gli altri due si spartirono l'isola. \u00c9ber Donn, \u00cdr, Colptha, \u00c9rech Febria e \u00c9renn\u00e1n furono invece coloro che perirono nel tentativo.\nSecondo \"The Story of the Irish Race\" di Seumas MacManus, Milesio fu il leader di un popolo che discendeva da Niul, nipote di Gaodhal Glas. Fu Mos\u00e8 a profetizzare a Gaodhal che un giorno i suoi discendenti sarebbero giunti in un'isola felice dell'occidente, libera dai serpenti. Niul visse in Egitto, da cui fu scacciato da un ingiusto faraone. Dopo un lungo periodo, i suoi discendenti giunsero in Iberia e infine nell\"'isola del Destino\", l'Irlanda.\nLe origini spagnole.\nCome ha suggerito van Hamel, lo status dell'Iberia come terra di origine pu\u00f2 essere fatto risalire a Isidoro di Siviglia, che nell'introduzione alla sua \"Historia de regibus Gothorum, Vandalorum et Suevorum\" aveva elevato la Spagna alla \"madre di tutte le razze\". Un'ulteriore spiegazione potrebbe risiedere nell'errore commesso da alcuni geografi classici nell'individuare l'Irlanda esattamente di fronte all'Iberia. Ad esempio, il Lebar Gab\u00e1la (\u00a7 100) racconta che dalla Torre di Breogan, il milese \u00cdth pot\u00e9 vedere attraverso il mare fino all'Irlanda. La torre di Breogan viene in genere identificata con la Torre di Ercole, a La Coru\u00f1a, in Galizia, che fu in realt\u00e0 costruita dai Romani nel II secolo.\nL'origine spagnola degli irlandesi fu presa sul serio per molto tempo: all'inizio del periodo moderno molti irlandesi fuggirono in Spagna a causa delle turbolenze politiche e militari nella loro patria. La convinzione che gli irlandesi gaelici discendessero da M\u00edl Esp\u00e1ine e dai suoi seguaci spagnoli era diffusa sia in Irlanda che in Spagna, e di conseguenza agli irlandesi in Spagna furono concessi tutti i diritti e i privilegi dovuti ai sudditi spagnoli, come la cittadinanza automatica concessa ai cattolici irlandesi che si trovavano in territorio spagnolo.\nTale origine \u00e8 oggi considerata un mito, anche se uno studio genetico del 2006 conclude che la maggior parte degli attuali abitanti delle Isole Britanniche discenderebbero in effetti da pescatori provenienti dal nord della Penisola Iberica."}
{"id": "1428358", "revid": "363629", "url": "https://it.wikipedia.org/wiki?curid=1428358", "title": "Tessuti molli", "text": "La locuzione tessuti molli \u00e8 una definizione usata in medicina abbastanza ambigua: sostanzialmente si vuole definire cos\u00ec tutto ci\u00f2 che non ha la stessa densit\u00e0 dell'osso.\n\u00c8 un termine nato pi\u00f9 che altro in ambito radiologico, poich\u00e9 alla radiografia l'osso appare bianco, l'aria \u00e8 colorata di nero, mentre tutto il resto \u00e8 di un grigio omogeneo, cosa che non fa distinguere i vari organi e tessuti.\n\u00c8 per tal motivo un termine usato solo al plurale e utilizzato per descrivere qualcosa di grossolano, senza alcuna velleit\u00e0 di precisa individuazione anatomica o di caratterizzazione istologica.\nIl termine \u00e8 stato poi gradualmente introdotto in altre branche medico-chirurgiche, dove ha comunque mantenuto questa caratteristica di indeterminatezza: si pu\u00f2 parlare quindi di \"tumefazione dei tessuti molli\" o di \"calcificazione dei tessuti molli\", ma non di \"calcificazione del tessuto molle del fegato\", per esempio.\nSignificati.\nSignificato istologico.\n\u00c8 entrato nell'uso anche la definizione di \"sarcoma dei tessuti molli\", dove la specificazione \"dei tessuti molli\" appare ridondante e di molto ambigua: infatti la parola \"sarcoma\" (che deriva dal greco \"s\u00e1rk\u00f3ma\", \"carne\") identifica i tumori maligni del tessuto connettivo, al quale appartengono:\nSicch\u00e9 l'equivalenza \"tessuti molli=tessuti connettivali\" non risulta essere felice. A causa di ci\u00f2, quindi, alla parola \"sarcoma\" \u00e8 stata affiancata la specificazione \"dei tessuti molli\": per differenziare questi dai sarcomi dell'osso.\nA parte questo ambito oncologico, la locuzione \"tessuti molli\" non viene utilizzata in istologia.\nSignificato embriologico.\nMolti, ma non tutti, dei tessuti sopra elencati sono di origine mesenchimale, e questo porta a un'ulteriore ambiguit\u00e0: l'equivalenza \"tessuti molli=tessuti mesenchimali\".\nI sarcomi dei tessuti molli non interessano infatti tessuti solo di origine mesenchimale:\nLa locuzione \"tessuti molli\" non viene utilizzata in embriologia.\nSignificato radiologico.\nNella stessa radiologia si parla di \"calcificazione dei tessuti molli\" laddove non si individua bene, per incapacit\u00e0 o inutilit\u00e0 diagnostica, il tessuto o l'organo.\nLa specificazione \u00e8 d'obbligo altrimenti: il flebolita \u00e8 una riconoscibilissima calcificazione delle vene, cos\u00ec come le placche calcifiche dei grossi vasi arteriosi.\nQuesto significa che, laddove un organo sia radiologicamente individuabile, non si rende necessario l'utilizzo della locuzione \"tessuti molli\". Ci\u00f2 ha molto pi\u00f9 significato in metodiche come la TC, dove la caratterizzazione di un tessuto \u00e8 molto pi\u00f9 facile.\nUn nuovo sistema di imaging si \u00e8 dimostrato capace di aumentare il contrasto dei tessuti molli nella radiografia tradizionale, senza l'aumento di dose al paziente tipico della TC."}
{"id": "1428359", "revid": "56818", "url": "https://it.wikipedia.org/wiki?curid=1428359", "title": "Tessuto molle", "text": ""}
{"id": "1428360", "revid": "729019", "url": "https://it.wikipedia.org/wiki?curid=1428360", "title": "Luna 1958A", "text": "Luna 1958A fu una sonda spaziale sovietica. Essa costituisce il primo tentativo dell'URSS di raggiungere la Luna.\nFu lanciata il 23 settembre 1958 con l'obiettivo primario di impattare con il suolo lunare e di rilasciare una nube di gas di sodio durante il viaggio allo scopo di creare una \"cometa di sodio\" visibile dalla Terra. \nLa missione fall\u00ec 93 secondi dopo il lancio."}
{"id": "1428361", "revid": "174925", "url": "https://it.wikipedia.org/wiki?curid=1428361", "title": "Editto", "text": "Un editto \u00e8 un pronunziamento avente valore di legge emanato da un soggetto che possegga tale autorit\u00e0, detta \"ius edicendi\". Il termine deriva dal latino \"edictum\", a sua volta composto dei termini \"e\"-\"dicere\", \"dire fuori\", nel senso di \"pronunziare\" in discorso.\nEvoluzione storica.\nEt\u00e0 romana.\nNell'Antica Roma l'editto aveva originariamente forma di ordinanza emanata dai magistrati maggiori e avente efficacia limitatamente alla durata in carica dell'autorit\u00e0 che lo aveva emesso. La convocazione delle assemblee nell'et\u00e0 repubblicana avveniva tramite \"edictum\" del magistrato che presiedeva la votazione.\nParticolarmente importante risultava nel diritto romano l'editto pretorio, emanato dal pretore nel momento del proprio insediamento per definire le modalit\u00e0 d'applicazione del diritto. Tale editto venne poi consolidandosi in una forma stabile ripetuta da ogni pretore, che prese nome di \"edictuum perpetuum\" (\"editto perpetuo\") poi diventato \"editto tralatizio\" (tutti si dovevano uniformare a un solo editto standard). \nIn seguito l'editto divenne una prerogativa dell'imperatore, che lo utilizzava per emanare in forma solenne una costituzione imperiale, il cui valore si estese anche oltre il termine del regno del singolo imperatore.\nUn esempio di editto imperiale romano pu\u00f2 essere rappresentato dal testo dell'Editto di Tessalonica:\nEt\u00e0 medievale e moderna.\nNel Medioevo l'editto divenne un atto promulgato dall'autorit\u00e0 regia per sancire benefici o immunit\u00e0 o per definire particolari questioni di principio. Spesso, per l'uso di bandire pubblicamente nelle piazze tali ordinanze, esse assumevano forma di proclama. Con tali modalit\u00e0 l'editto \u00e8 sopravvissuto per tutta l'et\u00e0 moderna.\nAnalisi.\nPer estensione si definisce come tale un decreto od un ordine emanato con crismi di particolare solennit\u00e0, ma anche, al contrario, un'ordinanza, come un diktat, cui si attribuisce un significato negativo di imposizione dall'alto (si veda ad esempio l'uso fatto in Italia della recente espressione \"editto bulgaro\"), anche in riferimento ad un sistema dittatoriale."}
{"id": "1428364", "revid": "121332901", "url": "https://it.wikipedia.org/wiki?curid=1428364", "title": "Shuk\u014d Murase", "text": "Gi\u00e0 affermato \"sakkan\" del famoso studio Sunrise, \u00e8 noto anche per il suo contributo come character designer in \"Gundam Wing\" e \"Argento Soma\". Ha debuttato come regista nel 2002 nell'anime televisivo \"Witch Hunter Robin\"."}
{"id": "1428369", "revid": "767487", "url": "https://it.wikipedia.org/wiki?curid=1428369", "title": "Stella Carnacina", "text": "Biografia.\nNipote del gastronomo Luigi Carnacina e sorella del cantante Lanfranco Carnacina, esordisce a 14 anni come modella in spot pubblicitari. Inizia la carriera di attrice quando ancora studia all'istituto d'arte; dotata di un fisico da pin-up, si fa notare in alcune pellicole nei primi anni settanta, spesso in ruoli della commedia sexy all'italiana.\nAlla met\u00e0 del decennio, debutta anche come cantante: dotata di una voce esile ma intonata, il suo maggior successo \u00e8 \"Rosso sera\", nel 1977, singolo che viene pubblicato anche in Germania.\nNel 1975 posa per l'edizione italiana di \"Playboy\".\nNel 1977 partecipa al programma televisivo \"Arrivano i mostri\" trasmesso dalla RAI Rete 1.\nNel 1982 conduce un programma televisivo dedicato al Discoverde, sezione del Festivalbar di quell'anno riservata agli artisti emergenti.\nNel 1984 incide la sigla del programma televisivo \"Amare te\", scritta da Guido e Maurizio De Angelis.\nDopo altri dischi abbandona la carriera di cantante, continuando soltanto con la recitazione.\nIn seguito intraprende, con una propria agenzia, l'attivit\u00e0 di agente immobiliare."}
{"id": "1428370", "revid": "729019", "url": "https://it.wikipedia.org/wiki?curid=1428370", "title": "Luna 1958B", "text": "Luna 1958B fu una sonda spaziale sovietica. Essa costituisce il secondo tentativo dell'URSS di raggiungere la Luna.\nFu lanciata il 12 ottobre 1958 con l'obiettivo primario di impattare con il suolo lunare. Non si sa se Luna 1958B contenesse del gas di sodio come la precedente sonda Luna 1958A.\nLa missione fu un insuccesso, la sonda fu gravemente danneggiata durante il volo ed esplose 104 secondi dopo il lancio.\nLe specifiche tecniche non sono mai state rese pubbliche."}
{"id": "1428371", "revid": "121626297", "url": "https://it.wikipedia.org/wiki?curid=1428371", "title": "Jerry Yang", "text": "Nel 1994, quando il web era ancora agli albori, Yang cre\u00f2 una lista dei suoi siti preferiti e la chiam\u00f2 \"La guida di Jerry al world wide web\" (\"Jerry's Guide to the World wide web\"). Dopo breve tempo si accorse che la sua guida era utilizzata in tutto il mondo. Da qui l'idea di costruire un portale dove i siti web venivano classificati in base ai contenuti, ovvero una web directory.\nIl 18 novembre 2008 si dimette dalla carica di amministratore delegato di Yahoo, ritornando a ricoprire la carica di direttore della strategia e della tecnologia.\nIl 18 gennaio 2012 lascia Yahoo."}
{"id": "1428373", "revid": "69275", "url": "https://it.wikipedia.org/wiki?curid=1428373", "title": "Luna - Sputnik 25", "text": ""}
{"id": "1428376", "revid": "1543377", "url": "https://it.wikipedia.org/wiki?curid=1428376", "title": "Colliano", "text": "Colliano (\"Cugli\u00e0n\u00eb\" in campano) \u00e8 un comune italiano di abitanti della provincia di Salerno in Campania.\nGeografia fisica.\nTerritorio.\nIl paese si trova nell'alta valle del Sele dell'Appennino lucano a un'altitudine di ; il suo territorio \u00e8 esteso su una superficie di . Dista circa da Salerno.\nStoria.\nUn'incisione risalente al I-III secolo d.C recita \"Pietro homo est\" testimonia le pi\u00f9 antiche tracce della popolazione che abit\u00f2 l'attuale Colliano. Infatti proprio di questo periodo sono assimilabili alcuni reperti ritrovati in loco: da tombe, urne cinerarie fino a porzioni di edifici di culto.\nIn questi luoghi durante il periodo greco/lucano sporadicamente vi \u00e8 stata la presenza dell'uomo, questo non si pu\u00f2 dire per quello romano, infatti nelle zone Zaparone, S. Vittore, Agatella, San Priscolo, San Vito e Macchia, sono stati vari i ritrovamenti di ville romane, e luoghi sacri (tombe, urne cinerarie, ceppi funerari) e svariati cocci. \n\u00c8 proprio in questo stesso periodo, dalla gens romana Collia che ha origine il nome di Colliano.\nMa con la caduta dell'Impero Romano il territorio di Colliano sub\u00ec sia la dominazione dei Goti nel 524 e quella dei Longobardi, e questi ultimi la inclusero nel \"gastaldo\" di Conza del conte Orso.\nDurante la dominazione longobarda gli abitanti di queste terre per difendersi dai Saraceni decisero di arroccarsi sul colle, dando vita alla (attuale) conformazione degli agglomerati di Colliano e Collianello, ancora pi\u00f9 in alto, proprio alla sommit\u00e0 del colle dove venne costruito un borgo fortificato: una roccaforte a strapiombo con intorno altre case e vicoli. \nCon i Normanni, sotto il controllo di Roberto di Quaglietta, quella roccaforte nel 1140 fu ampliata, ma furono alzate anche mura di cinta, porte e bastioni per difendere tutto il territorio. Di questo sistema difensivo rimane solo la \"porta dei Santi\" situata nella parte meridionale, al di sotto del colle, in direzione di Palomonte, che ha subito nei secoli diversi cambiamenti fino a scomparire. Gli abitanti, con il passare del tempo, hanno modificato il nome in \"porta Fontana\" perch\u00e9 da l\u00ec che si andava alla fontana pubblica, che era situata fuori dalle mura, precisamente nell'attuale Piazza Ernesto Epifani. \nColliano appartenne a vari personaggi e famiglie influenti: nel 1220 appartiene a Galino (milite normanno), nel 1230 ad Agnese e la figlia Giovanna, che era anche signora di Senerchia, nel 1268 per un solo anno fu feudo di un certo Ugone e alla sua morte fu incorporato fra i beni del Re Carlo, che subito lo don\u00f2 a Guido d'Alemagna (gi\u00e0 signore di Laviano, Castelnuovo di Conza, Trentinara, Campagna e Buccino) e nel 1270 il feudatario di Colliano fu Giacomo di Bursone. Nel 1331 il territorio di Colliano venne divido e Collianello fu donato a Tommaso da Porta. Nel 1426 Colliano diventa un possedimento di Luigi Gesualdo e nel 1448 feudo di Antonio Sanseverino, ma dopo dieci anni ritorna ad essere della famiglia Gesualdo (e precisamente di Sansone). Un violento terremoto del 1466 distrusse tutti i paesi dell'alta valle del Sele, quindi anche Colliano. I Gesualdo restarono feudatari di Colliano fino al 1477, quando pass\u00f2 nelle mani di Amelio, ma con il Vicereame Colliano ritorna ad essere della famiglia Gesualdo.\nDal 1811 al 1860 ha fatto parte del circondario di Laviano, appartenente al Distretto di Campagna del Regno delle Due Sicilie e dal 1860 al 1927, durante il Regno d'Italia, ha fatto parte del mandamento di Laviano, appartenente al Circondario di Campagna.\nOnorificenze.\nData del conferimento: 21/11/2005.\nMonumenti e luoghi d'interesse.\nSono numerosi i reperti del patrimonio storico-artistico di Colliano che testimoniano l'esistenza di agglomerati urbani sparsi per il territorio fin dall'epoca della pacificazione romana dopo le guerre con Annibale.\nMolti monumenti funebri situati in un giardino all'inizio del Viale Terlizzi, databili dal I al III secolo d.C., recano iscrizioni parzialmente decifrabili identificati, con un irrilevante margine di approssimazione, per la provenienza e l'appartenenza.\nIn localit\u00e0 Macchia circa quarant'anni fa, fu ritrovata un'urna cineraria del I secolo d.C. costituita da un pezzo calcareo bianco-avorio monolitico, sormontato da un coperchio dello stesso materiale, contornata da numerosi piccoli vasi, che sono andati distrutti. Due capitelli dorici, in travertino locale, provenienti, sempre, dalla localit\u00e0 Macchia, dove furono scoperti pi\u00f9 di vent'anni fa, erano elementi architettonici di uno o pi\u00f9 edifici sacri di cui si \u00e8 persa la memoria, piuttosto che di una villa rustica romana di epoca imperiale.\nUn grosso vaso d'argilla, un Dolio del III secolo d.C., usatissimo per la conservazione di derrate alimentari, fu rinvenuto casualmente in contrada Zaparone. Nella stessa zona, vicina all'attuale cimitero, sono venute alla luce consistenti strutture murarie e qualche tomba che hanno confermato la presenza sia degli scarsi resti di una villa imperiale che di abbondanti testimonianze dell'ex abbazia di S. Lorenzo, che vi si sovrappose tra l'VIII e l'XI secolo e cess\u00f2 la sua attivit\u00e0 nel 1200.\nDi seguito un accurato dettagliato elenco delle architetture religiose e civili e delle pi\u00f9 importanti aree naturali:\nAree naturali.\nIl territorio di Colliano, con i suoi parchi, prati, aree rimboschite, la Riserva naturale Monti Eremita e Marzano, le aree attrezzate in localit\u00e0 Piano di Pecora e Piano Luongo e molte altre, \u00e8 costituito da una flora formata da fusti di quercia, castagno, leccio, roverella, ornello, carpinella, ontano, faggio, acero e da una particolare fauna (composta da falchi pellegrini, averle, nibbi reali, quaglie, beccacce e picchi rosso maggiore, volpi e alcuni rari esemplari di cinghiali e lupi appenninici) le quali offrono uno scenario ideale per chi vuole trascorrere una giornata a contatto con la natura ancora incontaminata. Per raggiungere le aree montane attrezzate bisogna raggiungere la frazione di Collianello e da l\u00ec proseguire per circa 5\u00a0km. Lungo la strada si ha un colpo d'occhio di straordinaria bellezza su tutta la valle del Sele, fino al Mar Tirreno.\nLe principali aree naturali sono state, dal 2009, coinvolte in un ampio progetto di ripristino e riconsegnate alla pubblica utilit\u00e0:\nGrotte.\nAll'interno del Sentiero del Brigante, nelle vicinanze della vasta area attrezzata di Piano di Pecora, dal 2010 si pu\u00f2 visitare la spettacolare grotta naturale che si crede sia stata utilizzata come rifugio da Giacomo (o Iacovo) Parra, natio di Colliano, capo di una banda di briganti legata a Carmine Crocco. Del Parra, secondo la tradizione locale, si ricorda la famosa frase in dialetto collianese recitata in questa grotta (o secondo altre versioni nella localit\u00e0 San Vittore) come monito: \"Chi s'mpaccia resta 'mpacciat, chi s'ntrica resta 'ntrcat\" (Chi si impaccia resta impacciato, chi si intriga resta intrigato).\nSociet\u00e0.\nReligione.\nIl comune, per la religione cattolica, appartiene alla forania Campagna-Colliano dell'arcidiocesi di Salerno-Campagna-Acerno, con l'unica parrocchia esistente intitolata ai Santi Apostoli Pietro e Paolo, che ha sede nel centro storico.\nCultura.\nIstruzione.\nL'istruzione nel comune \u00e8 assicurata dai locali plessi scolastici dell'Istituto Comprensivo \"G. Pascoli\". Inoltre dal 2016 \u00e8 presente una Biblioteca Comunale, allestita nelle sale del Palazzo Sibilla: essa raccoglie enciclopedie, regesti, libri, antichi manoscritti, riviste e materiali vari finalizzati al benessere culturale della comunit\u00e0.\nGeografia antropica.\nFrazioni.\nIn base al 14\u00ba Censimento Generale della Popolazione e delle Abitazioni, le localit\u00e0 abitate sono:\nLe localit\u00e0 non sopra citate (ovvero Collianello, Salitto e San Leonardo) vengono censite come parte dell'abitato di Colliano.\nEconomia.\nNel territorio, nella fase post-sismica successiva al terremoto del 23 novembre 1980, sono nate numerose attivit\u00e0 commerciali, industriali (nell'area PIP) e ricettive che sostentano, in parte, l'economia del paese.\nL'economia cittadina \u00e8 anche adiuvata dall'agricoltura e dall'allevamento di ovini, bovini, suini, caprini ed equini che pascolano nelle montagne e campagne del territorio.\nDal 1982 si \u00e8 sviluppata la raccolta del tartufo (tuber mesentericum) e dal 1984 \u00e8 stata impiantata la prima tartufaia artificiale. Con la presenza del tartufo nero, nel territorio collianese l'economia ha subito un incremento grazie alla molte attivit\u00e0 commerciali e ricettive che dispongono di tartufi e derivati. Colliano fa parte dell\"associazione nazionale citt\u00e0 del tartufo\".\nAmministrazione.\nCronotassi dei sindaci di Colliano dal 1994 ad oggi (fonte: )\nDal 1994 fino al 1998 Mario Fasano Percentuale: 54% Partito: lista civica\nDal 1998 fino al 2002 Mario Fasano Percentuale: 52% Partito: lista civica\nDal 2002 fino al 2007 Antonio Tartaglia Percentuale: 44% Partito: lista civica\nDal 2007 fino al 2012 Antonetta Lettieri Percentuale: 51% Partito: lista civica\nDal 2012 fino al 2016 Antonetta Lettieri Percentuale: 60% Partito: lista civica\nDal 2016 al 2017 Commissario prefettizio Maria Lucia Trezza\nDal 2017 in carica Adriano Goffredo Partito: lista civica\nIl comune fa parte della Comunit\u00e0 montana Tanagro - Alto e Medio Sele e del GAL I Sentieri del Buon Vivere, con sede nell' \"Incubatore d'Imprese di Colliano\", sito in localit\u00e0 Isca.\nLe competenze in materia di difesa del suolo sono delegate all'Autorit\u00e0 di bacino interregionale del fiume Sele.\nInfrastrutture e trasporti.\nMobilit\u00e0 urbana.\nLa mobilit\u00e0 \u00e8 affidata per i trasporti urbani a societ\u00e0 locali private e per trasporti extraurbani a SITA Sud e altre societ\u00e0 private."}
{"id": "1428377", "revid": "114399924", "url": "https://it.wikipedia.org/wiki?curid=1428377", "title": "WOWOW", "text": "WOWOW \u00e8 la prima emittente televisiva satellitare, che trasmette 24 ore al giorno, a pagamento in Giappone. Fondato il 1\u00ba aprile 1991, Il network part\u00ec con 207.753 iscritti e raggiunse i 2.667.414 due anni dopo.\nDa ottobre 2011 WOWOW \u00e8 diviso in 3 canali ad alta definizione:\nWOWOW \u00e8 conosciuta per serie animate come The Big O, Brain Powerd, Cowboy Bebop (la versione senza tagli), Ergo Proxy e Paranoia Agent."}
{"id": "1428380", "revid": "729019", "url": "https://it.wikipedia.org/wiki?curid=1428380", "title": "Luna 1958C", "text": "Luna 1958C fu una sonda spaziale sovietica. Essa costituisce il terzo tentativo dell'URSS di raggiungere la Luna.\nFu lanciata il 4 dicembre 1958 con l'obiettivo primario di impattare con il suolo lunare. Non si sa se Luna 1958C contenesse del gas di sodio come la precedente sonda Luna 1958A.\nLa missione fu un insuccesso, la sonda fu gravemente danneggiata durante il volo ed esplose 245 secondi dopo il lancio. \nLe specifiche tecniche non sono mai state pubblicate."}
{"id": "1428381", "revid": "12582", "url": "https://it.wikipedia.org/wiki?curid=1428381", "title": "Francescangelo Dess\u00ec", "text": ""}
{"id": "1428383", "revid": "1833487", "url": "https://it.wikipedia.org/wiki?curid=1428383", "title": "Cargedolo", "text": "Cargedolo (\"Carg\u00e8\" in dialetto frignanese) \u00e8 una piccola borgata di case in sasso dell'appennino modenese sulle sponde del fiume Dragone nel comune di Frassinoro, provincia di Modena. \u00c8 situato 70\u00a0km a Sud di Modena sulla strada provinciale \"SP486\" denominata (Delle Radici) che collega \"Montefiorino\" (800 m s.l.m.) al valico del \"Passo delle Radici\" (1.529 m s.l.m.)\nDistanze Limitrofe.\nFrassinoro (5,8\u00a0km), C\u00e0 Giacobbe (1,4\u00a0km), C\u00e0 Vecchia (0,6\u00a0km), C\u00e0 Abbadina (3,0\u00a0km), Lagaccio (3,6\u00a0km), Spervara (2\u00a0km), Sassatella (5,5\u00a0km), Riccovolto (3\u00a0km), Montefiorino (13,3\u00a0km), Piandelagotti (11,1\u00a0km), Passo delle Radici (18,5\u00a0km).\nLa Storia.\nCargedolo (Carezentulum) Compare per la prima volta come \u201cVilla di Riccovolto\u201d (Villa Archivolti) nel giuramento di fedelt\u00e0 prestato dagli uomini delle terre della badia al comune di Modena nel 1173 sottoscritto appunto anche da venti uomini di \u201cCarzentula\u201d.\nDal giuramento del 1200 si desume che staccatasi da Riccovolto era tra i comuni della badia; Riccovolto e Cargedolo si riuniranno di nuovo in un unico comune il 29 aprile 1306 comprendendo il primo solo sette fumanti e nove il secondo.\nSoggetta in seguito ai Montecuccoli divenne dominio diretto degli Estensi nel 1429.\nLa chiesa.\nLa chiesa e intitolata a San Lorenzo Martire, faceva parte della pieve di Rubbiano, doveva trovarsi molto pi\u00f9 in basso del paese attuale dalla parte del Rio del Polo fu distrutta due volte da movimenti franosi.\nNel 1759 un oratorio privato, (del 1681) dopo ampliamenti venne eretta a parrocchia di Cargedolo, il portale datato 1685 reca uno stemma con leone rampante ed aquila. Ristrutturata pi\u00f9 volte Cargedolo conserva un buon numero di particolari decorativi ed architettonici di un certo interesse.\nNel borgo si notano due a portali a tutto sesto ascrivibili al XVI o XVII secolo con stemmi, un portale a mensole convesse, una finestra con alto architrave modanato di tipo rinascimentale un portale architravato di notevoli dimensioni datato 1682 e finestre ad incisioni parallele, una finestrella tamponata con rosette a sei punte scolpite sull'architrave.\nSul torrente dragone vicino ad un comprensorio di case denominato Mulino di Silvestro \u00e8 presente un ponte in pietra ad una sola arcata.\nAssociazione Culturale San Lorenzo.\nIl giorno 24 luglio dell'anno 2009 viene istituita L'Associazione Culturale San Lorenzo - Cargedolo, composta da 12 membri; ente non commerciale senza fini di lucro, apolitica, apartitica. Viene istituito il primo Consiglio Direttivo (con mandato triennale), formato da 9 membri(Presidente, Vicepresidente, Segretario, 2 Cassieri e 4 Consiglieri).\nLa Festivit\u00e0.\nIl 10 agosto si festeggia il patrono San Lorenzo Martire con una processione e vespri con il Santo portato a braccia per le vie del paese; di notevole importanza per tutta la vallata la sagra organizzata dalla locale Associazione Culturale San Lorenzo Cargedolo."}
{"id": "1428385", "revid": "1603714", "url": "https://it.wikipedia.org/wiki?curid=1428385", "title": "Duomo di Murano", "text": "La basilica dei Santi Maria e Donato \u00e8 il principale luogo di culto cattolico dell'isola di Murano (Venezia).\n\u00c8 un importante luogo di culto dedicato ai santi Maria e Donato, ed \u00e8 uno dei massimi esempi di romanico lagunare. Ha la dignit\u00e0 di basilica minore.\nStoria.\nFondata forse nella met\u00e0 del VII secolo (dal 999 \u00e8 una promissione del pievano Michele Monetario al vescovo di Torcello), la chiesa fu inizialmente dedicata a Santa Maria. Ad essa, nel 1125, fu associato San Donato martire, vescovo di Evorea, quando il corpo del santo fu trasportato da Cefalonia, dopo che la citt\u00e0 fu conquistata da parte dell'armata navale comandata dal Doge di Venezia Domenico Michiel.\nRifacimenti successivi a questa data (fu restaurata nel IX secolo e completamente riedificata nel XII secolo) hanno prodotto il prezioso manufatto pavimentale, databile intorno al 1140, che molto ha influenzato la produzione artistica dell'epoca (in particolare i manufatti analoghi dell'abbazia di Pomposa). Tali mosaici sono composti di marmo e paste vitree policrome. La chiesa contiene, poi, una delle pi\u00f9 antiche tavole dipinte del veneziano.\nNel 1692 il vescovo di Torcello Marco Giustinian trasfer\u00ec qui la sede episcopale dando inizio ai lavori di ristrutturazione secondo il gusto barocco: le arcate della nave furono rivestite in legno intagliato e cos\u00ec pure le basi delle colonne dopo averne ridotto l'ingombro scalpellandolo via; furono demoliti i due amboni ed il setto del coro; il mosaico all'esterno dell'arco trionfale, un\"Annunciazione,\" presumibilmente simile a quello di Torcello\",\" venne demolito; la pala d'argento dell'altare maggiore venne venduta; nel presbiterio rialzato di tre gradini venne prima rimontata la pavimentazione originali per poi mutilarla con l'inserimento della tomba del vescovo Giustinian; sui muri pi\u00f9 alti della nave vennero aperte grandi finestre termali. Nel 1719 venne anche raso al suolo il battistero ottagonale che sorgeva davanti alla facciata.\nNell'Ottocento la chiesa risultava pericolante, probabilmente per l'appesantimento e gli indebolimenti dovuti agli interventi settecenteschi, per cui a partire dal 1868 e il 1873 si ebbe una campagna di restauro e ripristino, talvolta con soluzioni arbitrarie: i finestroni termali vennero sostituiti da monofore in base ad un unico esemplare rintracciato, rifatte le murature laterali ed aperte due finestre sull'abside principale.\nAttualmente la chiesa fa parte delle due parrocchie di Murano assieme alla chiesa di San Pietro Martire.\nDescrizione.\nLa chiesa ha pianta basilicale. Le due navate laterali sono divise dalla mediana da cinque colonne di marmo greco, con capitelli di stile veneto-bizantino.\nSecondo i moduli imposti da San Marco a Venezia, l'architettura tende a dissolvere le masse. Ci\u00f2 accade soprattutto per l'abside, che si affaccia sulla laguna nord di Venezia, mentre la facciata, in un sobrio stile ravennate, \u00e8 rivolta verso ovest. \u00c8 quindi l'abside, rigorosamente rivolta verso est, che presentandosi per prima a chi venga dalle fondamenta, ha un ruolo preminente: ha pianta interna esagonale e un finto porticato all'esterno, con nicchie e colonne binate in due ordini.\nAll'esterno, le logge, con arco a tutto sesto e piedritto, la doppia fascia fregiata da triangoli, l'accenno di strombatura degli archi derivato dalle multiple ghiere, tutto contribuisce a scarnificare la massa, esaltando il contrasto cromatico tra il rosso del mattone e il bianco del marmo. In entrambi gli ordini, poi, l'apertura degli archi presenta via via diverse ampiezze, contribuendo a ritmare visioni differenti, anche in base alla luce.\nMolti elementi decorativi devono essere andati perduti nel tempo: sono stati trovati frammenti di transenne del IX secolo.\nLa facciata non sfugge invece ai moduli pi\u00f9 tipici della basilica ravennate e resta subordinata, poich\u00e9, come detto, la si incontra, venendo dal canale, solo dopo aver fatto il giro di un intero lato della chiesa.\nIl campanile \u00e8 una torre quadrata suddivisa in tre ordini (scanditi a loro volta da lesene) e conclusa da una cella campanaria con trifore e archetti pensili. Ubicata nel campo omonimo alla chiesa, \u00e8 adiacente ad una grandiosa scultura in marmo, un Monumento ai Caduti, opera dello scultore Napoleone Martinuzzi e datato 1927.\nIl mosaico absidale.\nDomina l'abside il catino decorato con una splendida Madonna orante immersa in un fondo oro, erta su un suppedaneo, con le mani aperte sul petto in segno di preghiera, lo sguardo dolce rivolto alla propria sinistra e la figura slanciata, avvolta nel manto e nel maphorion di un blu intenso. Assai simile alla Theot\u00f3kos che domina il catino della non lontana chiesa di S. Maria Assunta a Torcello (persino le due iscrizioni contratte M\u03a1 \u0398\u03a5 \u2013 \u039c\u03ae\u03c4\u03b7\u03c1 \u0398\u03b5\u03bf\u1fe6 \u2013 ai lati sono uguali), questo mosaico muranese rappresenta uno dei pi\u00f9 alti esiti di un maestro veneto ben addestrato al linguaggio bizantino della prima met\u00e0 del secolo XII: lo stile \u00e8 infatti quello delle maestranze bizantine che lavorarono anche in San Marco a Venezia, per esempio nella Madonna orante sulla cupola dell'Ascensione, e nelle parti di risarcimento della basilica torcellana, soprattutto la lunetta, e databile all'ultimo quarto del XII secolo; ma la linearit\u00e0 ripetuta e un poco ingessata del panneggio e le forme slanciate lo staccano nettamente dalla mano bizantina che aveva lavorato all'abside torcellana, mostrando finalmente l'autonomia e la parlata artistica tipica della nuova generazione musiva veneziana successiva alla met\u00e0 del secolo.\nGli organi.\nOrgano maggiore\nLa Basilica dispone di un organo a trasmissione meccanica collocato nel transetto a sinistra rispetto l\u2019altare , opera del 1894 di Domenico Malvestio nato originariamente per una sinagoga veneziana.\nEsso comprende una tastiera di 56 note (Do1-Sol5) e una pedaliera di 27 (Do1-Re3).\n\"Disposizione fonica\"\nPrincipale 8\u2019\nUnda maris\nOttava 4\u2019\nRipieno 3f.\nBordone 16\u2019 al Pedale\n\u00c8 stato restaurato nel 2015 da Pasquale Ferrari\nOrgano Positivo \n\u00c8 presente inoltre un pregevole strumento del tipo \u201cpositivo a cassapanca\u201d della ditta tedesca Paul Ott costruito nel 1968.\nEsso possiede una facciata unica ad ala con tastiera di 51 note (Do1-Re5), divisione bassi-soprani Do3\n\"Disposizione fonica\"\nGedackt 8\u2019\nSpitzfl\u00f6te 4\u2019\nPrinzipal 2\u2019\nOktav 1\u2019 B-S"}
{"id": "1428392", "revid": "729019", "url": "https://it.wikipedia.org/wiki?curid=1428392", "title": "Luna 1959A", "text": "Luna 1959A o secondo la nomenclatura sovietica E-1 No.5 costituisce il quinto tentativo dell'URSS di raggiungere la Luna.\nFu lanciata il 18 giugno 1959 con l'obiettivo primario di impattare con il suolo lunare. Nel progetto era simile a Luna 2.\nLa missione fu un insuccesso, durante il lancio il sistema di guida del missile non funzion\u00f2 e la sonda non raggiunse mai lo spazio."}
{"id": "1428393", "revid": "56818", "url": "https://it.wikipedia.org/wiki?curid=1428393", "title": "Bezoar", "text": ""}
{"id": "1428396", "revid": "767487", "url": "https://it.wikipedia.org/wiki?curid=1428396", "title": "Homo Eroticus", "text": "Homo Eroticus \u00e8 un film commedia erotica all'italiana del 1971 diretto da Marco Vicario.\nTrama.\nMichele Cannaritta \u00e8 un siciliano trasferitosi a Bergamo apparentemente in cerca di lavoro. In realt\u00e0 \u00e8 stato cacciato dall'isola per la sua insaziabile libido sessuale. Assunto come maggiordomo e autista dalla famiglia Lampugnani, il suo datore di lavoro lo fa visitare da un medico, che scopre la particolarit\u00e0 fisica di Michele: il triorchidismo.\nLa notizia si sparge a macchia d'olio in citt\u00e0, tra gli amici e i conoscenti dei coniugi Lampugnani. Michele pu\u00f2 cos\u00ec soddisfare il suo appetito sessuale con una serie di signore della buona societ\u00e0 bergamasca, non senza diversi problemi e tra l'imbarazzo di molti.\nStanca dei continui pettegolezzi e delle insinuazioni delle amiche, la signora Lampugnani licenzia Michele. L'uomo si trasferisce a casa di Carla, una delle sue amiche, ma non sar\u00e0 il suo ultimo trasloco.\nColonna sonora.\nLa colonna sonora del film \u00e8 stata composta da Armando Trovajoli per la RCA Records e pubblicata nel 1971."}
{"id": "1428397", "revid": "38120", "url": "https://it.wikipedia.org/wiki?curid=1428397", "title": "Brombeergeist", "text": "Il Brombeergeist \u00e8 un liquore ricavato dal succo e dal distillato di mora selvatica. \u00c8 una specialit\u00e0 tedesca, tipica della Foresta Nera, la cui produzione \u00e8 regolata da un consorzio (come per l'Himbeergeist). La gradazione alcolica \u00e8 intorno al 40%.\nDegustazione.\nIl liquore va degustato freddissimo in appositi bicchierini."}
{"id": "1428399", "revid": "287204", "url": "https://it.wikipedia.org/wiki?curid=1428399", "title": "3's &amp; 7's", "text": "3s &amp; 7s \u00e8 un singolo dei Queens of the Stone Age, pubblicato il 4 giugno del 2007.\nIl brano del titolo, ottava traccia dell'album \"Era Vulgaris\", \u00e8 diventato un buon successo, forse anche per le sonorit\u00e0 poco originali, ma con ritmi tirati e coinvolgenti, in puro new style del gruppo, che pare aver definitivamente confermato con l'album la sua svolta pi\u00f9 melodiosa e meno dura e da stoner rock."}
{"id": "1428401", "revid": "110157", "url": "https://it.wikipedia.org/wiki?curid=1428401", "title": "Grand Champions Cup di pallavolo femminile 2005", "text": "La Grand Champions Cup di pallavolo femminile 2005 si \u00e8 svolta dal 15 al 20 novembre 2005 a Nagoya e Tokyo, in Giappone: al torneo hanno partecipato sei squadre nazionali e la vittoria finale \u00e8 andata per la prima volta al Brasile.\nRegolamento.\nFormula.\nLe squadre hanno disputato un'unica fase con formula del girone all'italiana.\nCriteri di classifica.\nSono stati assegnati 2 punti alla squadra vincente e 1 a quella sconfitta.\nL'ordine del posizionamento in classifica \u00e8 stato definito in base a:\nPodio.\nCampione.\nBrasile(Primo titolo)\nSecondo posto.\nStati Uniti\nTerzo posto.\nCina"}
{"id": "1428403", "revid": "123431815", "url": "https://it.wikipedia.org/wiki?curid=1428403", "title": "Solfito", "text": "Lo ione solfito o ione triossosolfato(IV) (nome IUPAC triossosolfato(2-)) \u00e8 un dianione di formula SO in cui figura lo zolfo tetravalente (zolfo(IV) e l'ossigeno. \u00c8 il prodotto della doppia deprotonazione dell'acido solforoso H2SO3 ed \u00e8 anche la base coniugata dell'anione idrogenosolfito, conosciuto anche come ione bisolfito; questo, a sua volta, \u00e8 la base coniugata dell'acido solforoso. In diversi organismi e anche nell'uomo esiste l'enzima solfito ossidasi contenente molibdeno che catalizza l'ossidazione del solfito a solfato.\nLa Kb1(SO) = 6,83, per cui le soluzioni acquose dei solfiti dei metalli alcalini sono basiche: una soluzione di K2SO3 0,1 M ha pH ~10. Quelle invece di bisolfito sono leggermente acide, pH ~4,5 (valore teorico).\nLo ione solfito, presente in svariati sali metallici, \u00e8 facilmente ossidabile a solfato, in ambiente acido si ha: E\u00b0(SO\u00a0/\u00a0SO) = +0,172\u00a0V, mentre in ambiente basico il solfito \u00e8 un discreto riducente e la sua ossidazione a solfato diviene spontanea e molto favorita; E\u00b0 = -0,93\u00a0V.\nStruttura.\nSi rappresenta comunemente questo ione con la formula O=S(\u2013O-)2, con un legame doppio (S=O) e due legami singoli (S\u2013O-), la quale farebbe prevedere due diverse distanze di legame S-O. Questa formula \u00e8 per\u00f2 solo una delle tre forme limite equivalenti che sono in risonanza tra loro per questo ione molecolare: questo fa s\u00ec che tutti e tre i legami S-O e tutti gli angoli OSO siano uguali e che le 2 cariche negative siano anch'esse distribuite ugualmente sui tre atomi di ossigeno. C'\u00e8 anche una quarta forma di risonanza che comunque non cambia il quadro strutturale gi\u00e0 visto: +S(\u2013O-)3; qui il doppio legame \u00e8 divenuto un legame dativo, ha meno peso delle altre nel contribuire alla struttura della molecola reale perch\u00e9 presenta una separazione di carica.\nL'atomo di zolfo, dovendo fare 3 legami sigma e avendo un doppietto solitario, ha ibridazione \"sp\"3, come avviene anche nello ione solfato SO, il quale ha lo stesso tipo di risonanza e che da esso pu\u00f2 essere ottenuto impegnando il doppietto libero nel legare a s\u00e9 un quarto ossigeno: \u00e8 ci\u00f2 che accade quando il solfito si ossida a solfato. Gli angoli di legame OSO (106\u00b0) sono un po' inferiori al valore teorico (angolo tetraedrico, 109,5\u00b0) perch\u00e9 il doppietto solitario, come previsto dalla teoria VSEPR, occupa pi\u00f9 spazio angolare di un doppietto di legame. La forma geometrica dello ione solfito \u00e8 quindi una priramide trigonale, con lo zolfo al vertice e i tre ossigeni alla base. Le lunghezze di legame (151\u00a0pm) sono appena un po' maggiori che nello ione solfato (149\u00a0pm). Lo ione ha 26 elettroni di valenza, \u00e8 precisamente isoelettronico con lo ione clorato (ClO3-) e, come questo, ha simmetria (gruppo puntuale) \"C\"3v.\nApplicazioni.\nVari solfiti sono generalmente utilizzati come additivi nel cibo come conservanti, per prevenire l'ossidazione. Vengono aggiunti per questo scopo nei vini, in frutta, patate disidratate e gamberi. In pi\u00f9 sono contenuti nello zucchero, nella farina e nello sciroppo di glucosio, a base della maggior parte degli alimenti confezionati. Sono contenuti naturalmente in alcuni alimenti tra cui i crostacei e l'aglio fresco.\nPossono trovarsi, nei cibi, in varie forme, tra cui:\nEffetti sulla salute.\nI solfiti sono compresi tra gli allergeni, tuttavia una reazione ai solfiti non \u00e8 propriamente un'allergia. Alcune persone possono avere reazioni positive a esami allergologici cutanei, dimostrando una reale allergia IgE-mediata. Possono essere responsabili di dispnea nei minuti successivi all'ingestione nei soggetti asmatici e in quelli con ipersensibilit\u00e0 all'acido acetilsalicilico. Il quadro clinico pu\u00f2 comprendere starnutazione, tosse, odinofagia e orticaria. Reazioni anafilattiche e situazioni di pericolo di vita sono comunque rare.\nI solfiti negli alimenti e nel vino.\nI solfiti sono una sostanza sempre presente nel vino, anche quello da agricoltura biologica, perch\u00e9 sono un prodotto naturale della fermentazione alcolica. La maggior parte delle birre ne \u00e8 priva. Alcuni gamberi possono essere stati trattati con solfiti e i venditori sono tenuti a dichiararne la presenza al consumatore.\nI solfiti vengono aggiunti artificialmente, soprattutto sotto forma di SO2 (anidride solforosa), per preservare il vino in varie fasi della vinificazione. \nLa quantit\u00e0 di anidride solforosa contenuta in modo naturale nel vino varia a seconda della categoria di vino e anche in base a certe caratteristiche intrinseche del vino stesso, tra cui, in particolare, il suo contenuto in zucchero.\nIn generale, i vini bianchi contengono pi\u00f9 solfiti dei rossi; in assoluto, i vini con pi\u00f9 solfiti sono i vini bianchi dolci. \nInfine, i vini ottenuti da uve biologiche hanno meno solfiti degli altri perch\u00e9 i disciplinari di produzione prevedono delle soglie molto pi\u00f9 basse (in media, la met\u00e0) rispetto ai vini convenzionali. Non esiste alcun vino completamente privo di solfiti dal momento che il lievito stesso ne produce (metabolismo degli Aminoacidi solforati, ecc.).\nNel mese di novembre 2015, un gruppo di ricercatori dell'Universit\u00e0 di Pisa ha brevettato una innovativa procedura per produrre vino senza additivi solfiti. \nRegolamentazione commerciale negli Stati Uniti e nella Comunit\u00e0 europea.\nLegislazione statunitense.\nI solfiti si trovano naturalmente nel vino, anche se, talvolta, vengono aggiunti industrialmente. Negli Stati Uniti d'America, dal 1987 in poi, ogni vino imbottigliato deve indicare in etichetta una concentrazione di solfiti superiore a 10\u00a0ppm di solfiti. Sempre dal 1987, la Food and Drug Administration degli Stati Uniti d'America ne ha vietato l'aggiunta nella frutta e nella verdura fresca.\nNormativa comunitaria.\nRestrizioni dello stesso tenore sono state introdotte anche nelle legislazioni di vari stati europei, finch\u00e9, nel 2005, una disposizione comunitaria ha armonizzato le legislazioni dei vari paesi imponendo l'adozione di una restrizione analoga a quella statunitense. Nel 2012 \u00e8 entrata in vigore una nuova regolamentazione per il vino da agricoltura biologica, che stabilisce dei limiti pi\u00f9 restrittivi per il settore biologico&lt;ref name=\"EC 203/2012\"&gt;&lt;/ref&gt;."}
{"id": "1428404", "revid": "2209726", "url": "https://it.wikipedia.org/wiki?curid=1428404", "title": "Irvine Welsh", "text": "Biografia.\nFiglio di un commerciante di tappeti e di una cameriera, cresciuto in un quartiere di case popolari, Irvine Welsh abbandona presto la scuola, per intraprendere vari lavori, tra cui lo spazzino (e proprio nel ruolo di uno spazzino comparir\u00e0 in un cameo nel film \"The Acid House\"), finch\u00e9 nel 1976 si trasferisce a Londra e aderisce al movimento punk. In quel periodo, comincia a sperimentare diverse sostanze stupefacenti.\nTesta rasata da ex punk, ormai ex-tossicodipendente, Irvine Welsh ha cominciato a scrivere mentre era ai servizi sociali, dopo aver letto il romanzo \"Docherty\" (1975) di William McIlvanney. Scrive \"Trainspotting\" solo per se stesso, cercando di ricreare l'eccitazione che si prova andando a un rave o in un club house e utilizzando il dialetto scozzese, perch\u00e9 pi\u00f9 funky rispetto all'inglese. Solo successivamente una sua amica legge il romanzo e lo propone alla rivista \"Rebel Inc.\", sulla quale ne verranno pubblicati alcuni brani, che attireranno su di lui l'attenzione degli editori. Il direttore della rivista, Kevin Williamson, diventa suo amico personale e mentore e pubblica un'intervista a Welsh, scritta mentre ambedue erano sotto l'effetto di MDMA.\nRisiede prevalentemente a Dublino per motivi fiscali (in Irlanda gli scrittori non pagano le tasse) e trascorre i mesi invernali a Miami, dopo aver vissuto e lavorato a Edimburgo, Amsterdam e Londra. Tiene corsi di scrittura creativa a Chicago, dove ha conosciuto la sua seconda moglie. Ci\u00f2 nonostante, tutta la sua opera \u00e8 indelebilmente legata a Leith, il sobborgo portuale di Edimburgo dov'\u00e8 nato e ha trascorso infanzia e giovinezza in un complesso di case popolari.\nStile letterario.\nLa narrativa di Welsh si segnala sulle altre composizioni degli anni novanta per il suo stile nel tratteggiare i personaggi e gli ambienti, prediligendo quasi sempre situazioni \"borderline\".\nDiventato ben presto noto grazie all'immediato successo del suo primo romanzo, \"Trainspotting\" e della relativa versione cinematografica ad opera di Danny Boyle, . Il suo \u00e8 un realismo esasperato e viscerale, che ricorda per certi versi autori come Balzac o Zola, ma allo stesso tempo visionario e beffardo, in questo ricollegandosi alla tradizione novecentesca della transgressional fiction di scrittori come Louis-Ferdinand C\u00e9line, Henry Miller, William S. Burroughs, Hubert Selby o Bret Easton Ellis. , di cui avrebbe solo aggiornato forma e sostanza.\nAnche in un romanzo come \"Il Lercio\", apparentemente narrato tutto in prima persona dall'investigatore Bruce Robertson, \u00e8 presente in realt\u00e0 il contraltare della voce narrante del verme solitario che alloggia nell'intestino del protagonista.\nLo stesso \"Trainspotting\" nasce in origine come una serie di racconti in prima persona di personaggi allo sbando, tossici, alcolizzati, disadattati, e solo in seguito viene agglomerato come opera unitaria.\nCaratteristica delle opere di Welsh \u00e8 la presenza ricorrente degli stessi personaggi da un racconto o romanzo all'altro, in un complicato intrecciarsi di vicende che ripercorre la storia del sottoproletariato di Leith negli anni ottanta e novanta.\nContestualmente, vengono ricostruite le sottoculture giovanili scozzesi post-punk come quella dell'eroina, gli hooligan, l'acid house e il movimento dei raver, con la prospettiva interna e partecipata del protagonista-testimone di una stagione ormai irrimediabilmente chiusa e spesso rimpianta nostalgicamente, in quanto - sia pure spesso violenta e autodistruttiva - pi\u00f9 vera e vitale della successiva \"Cool Britannia\" di Tony Blair, tutta orientata verso il culto dell'apparire, il business e la gentrificazione dei quartieri popolari.\nI suoi personaggi condividono spesso la passione calcistica per gli Hibs e viceversa l'odio per gli Hearts (la squadra di Edimburgo tradizionalmente legata ai protestanti, ai lealisti della corona inglese e ai massoni), il disprezzo per gli abitanti della protestante e industriale Glasgow (detti spregiativamente glasvegiani o apostrofati con epiteti ancora pi\u00f9 sprezzanti come \"Lavapoco\" e \"Schivasapone\") opposta alla pi\u00f9 cattolica e colta Edimburgo, le origini cattoliche (autoctone o di discendenza irlandese o italiana), l'orgoglio di essere leithiani e di appartenere alla classe operaia, il disincanto verso il patriottismo scozzese giudicato superficiale e inconsistente, un rapporto di amore-odio verso Sean Connery, il rimpianto per il vecchio partito Labour (socialista e vicino ai sindacati), la simpatia per gli indipendentisti irlandesi e la loro causa.\nFa eccezione Bruce 'Robbo' Robertson, il protagonista negativo del \"Lercio\", cattivo poliziotto, anti-papista, orangista, massone e tifoso degli Hearts."}
{"id": "1428405", "revid": "117638783", "url": "https://it.wikipedia.org/wiki?curid=1428405", "title": "Dentice", "text": ""}
{"id": "1428410", "revid": "1711941", "url": "https://it.wikipedia.org/wiki?curid=1428410", "title": "Cet mac M\u00e1gach", "text": "Cet mac M\u00e1gach \u00e8 un guerriero del Connacht nel \"Ciclo dell'Ulster\" della mitologia irlandese. Era rivale del guerriero dell'Ulster Conall Cernach, con cui ebbe a che dire anche durante una festa in casa di Mac D\u00e1 Th\u00f3, un ospite del Leinster, in cui i guerrieri del Connacht e quelli dell'Ulster erano entrati in competizione tra di loro. \nCet uccise Conchobar mac Nessa, re dell'Ulster, rub\u00f2 il cervello calcificato Mesgegra, re del Leinster, che Conall Cernach aveva preso come trofeo di battaglia. \nCet fece un raid in un giorno d'inverno nell'Ulster, uccidendo 27 uomini e prendendone le teste come trofeo. Dato che nevicava, Conall Cernach pot\u00e9 per\u00f2 seguire le sue tracce. Alla fine i due si affrontarono in un feroce combattimento e Conall uccise Cet."}
{"id": "1428416", "revid": "486946", "url": "https://it.wikipedia.org/wiki?curid=1428416", "title": "Maresciallo dell'Aria", "text": ""}
{"id": "1428417", "revid": "729019", "url": "https://it.wikipedia.org/wiki?curid=1428417", "title": "Luna 1960A", "text": "Luna 1960A fu il secondo tentativo dell'URSS di fotografare il lato opposto della Luna.\nFu lanciata il 15 aprile 1960 con l'obiettivo primario di fotografare il lato opposto della Luna con una macchina fotografica migliore rispetto a Luna 3 e un pi\u00f9 marcato avvicinamento al satellite.\nLa missione fu un insuccesso; il terzo stadio del vettore non raggiunse la massima potenza o si spense troppo presto, e la sonda fu perduta."}
{"id": "1428418", "revid": "66387", "url": "https://it.wikipedia.org/wiki?curid=1428418", "title": "Primo Maresciallo dell'Impero", "text": ""}
{"id": "1428420", "revid": "144796", "url": "https://it.wikipedia.org/wiki?curid=1428420", "title": "Fir Domnann", "text": "Fir Domnann fu un'antica trib\u00f9 irlandese del Connacht occidentale (odierna penisola di Erris, contea di Mayo). Nella mitologia irlandese rappresentavano un terzo dei Fir Bolg. Erano forse collegati alla trib\u00f9 britannica dei Dumnoni."}
{"id": "1428421", "revid": "287204", "url": "https://it.wikipedia.org/wiki?curid=1428421", "title": "Ouse (fiume)", "text": ""}
{"id": "1428422", "revid": "928766", "url": "https://it.wikipedia.org/wiki?curid=1428422", "title": "Gianfranco Guareschi", "text": "Carriera.\nSeguendo le orme del fratello Vittoriano, anch'egli pilota motociclistico, esord\u00ec nel Trofeo Benelli nel 1992 piazzandosi al secondo posto, dal 1996 al 1998 fu fra i primi in classifica nel campionato italiano scooter, nel 1999 si classific\u00f2 al settimo posto nel campionato italiano 600SP. Conquist\u00f2 il primo posto nel trofeo moto estate 600SP e nel 2000 fu terzo nel campionato italiano 600SP.\nNel 2001 corre il gran premio d'Italia a Monza nel campionato mondiale Supersport con una Suzuki GSX R600 del team 2000 Racing, non termina la gara a causa di un ritiro. Nello stesso anno corre tre gare nel campionato italiano velocit\u00e0 sempre nella categoria Supersport, ottenendo un terzo posto.\nL'anno successivo corre il campionato Europeo Velocit\u00e0 ed il campionato italiano ancora nella categoria Supersport, posizionandosi quarto con 73 punti a livello continentale e quinto con 44 punti a livello nazionale.\nContinua nell'europeo e nell'italiano Supersport anche nel 2003 passando a guidare una moto Kawasaki, i risultati stagionali lo vedono settimo con 59 punti in europa e 23\u00ba con 2 punti in italia.\nLe due annate successive lo vedono competere solo a livello nazionale nella categoria Superstock 1000, chiudendo settimo nella classifica piloti del 2004 con 36 punti e quinto nel 2005 con 70 punti, in entrambi i casi equipaggiato da una Kawasaki.\nNel 2006 si laure\u00f2 campione italiano Supertwins e vinse a Daytona nella \"Battle of the Twins\" con la Moto Guzzi MGS 01.\nBiss\u00f2 lo stesso successo nel 2007, riconquistando la vittoria a Daytona, sempre in sella alla Moto Guzzi MGS 01."}
{"id": "1428433", "revid": "178920", "url": "https://it.wikipedia.org/wiki?curid=1428433", "title": "Sator arepo", "text": ""}
{"id": "1428434", "revid": "486946", "url": "https://it.wikipedia.org/wiki?curid=1428434", "title": "Cronologia dei Comandanti e Vice Comandanti Generali dell'Arma dei Carabinieri", "text": ""}
{"id": "1428435", "revid": "49022", "url": "https://it.wikipedia.org/wiki?curid=1428435", "title": "Fir \u00d3l n\u00c9cmacht", "text": ""}
{"id": "1428436", "revid": "178920", "url": "https://it.wikipedia.org/wiki?curid=1428436", "title": "SATOR AREPO TENET OPERA ROTAS", "text": ""}
{"id": "1428437", "revid": "1750870", "url": "https://it.wikipedia.org/wiki?curid=1428437", "title": "Aeroporto di Treviso-Istrana", "text": "Laeroporto di Istrana, conosciuto anche con il nome di aeroporto di Treviso-Istrana, \u00e8 un aeroporto militare situato a circa 10\u00a0km a ovest di Treviso. L'aeroporto \u00e8 gestito dall'Aeronautica Militare ed in base al Decreto ministeriale del 25 gennaio 2008 pubblicato sulla Gazzetta Ufficiale del 7 marzo 2008 l'aeroporto \u00e8 classificato come MOB (Main Operating Base) del primo gruppo e come tale effettua esclusivamente attivit\u00e0 militari, non essendo aperto al traffico commerciale. L'aeroporto \u00e8 sede del 51\u00ba Stormo il cui reparto di volo \u00e8 composto dal 103\u00ba Gruppo Caccia Bombardieri (\"Indians\"), dal 132\u00ba Gruppo CBR (Caccia-Bombardieri Ricognitori) e dal 101\u00ba Gruppo O.C.U. (Operational Conversion Unit). Nei mesi di settembre e novembre del 2016, con la riorganizzazione in seno al 51\u00ba Stormo, il 103\u00ba Gruppo e il 101\u00ba Gruppo vengono collocati in \u201cposizione quadro\u201d. I tre gruppi sono dotati dell'aereo da attacco al suolo italo-brasiliano AMX, dal 9 aprile 2020 il 132\u00ba Gruppo opera anche con caccia Eurofighter Typhoon, mantenendo 2 linee di volo in contemporanea. La base torna cos\u00ec ad essere, dopo 21 anni, parte della difesa aerea nazionale.\nStoria.\nAll'epoca della prima guerra mondiale, l'aeroporto era in uso gi\u00e0 da diversi anni e la struttura rimase la stessa fino al secondo dopoguerra, quando si rese necessario un ampliamento dovuto alla guerra fredda. Il campo di aviazione Istrana della grande guerra non corrisponde a quello attuale. Gli austriaci lo conoscevano come campo di Trevignano perch\u00e9 era stato costruito al confine con questo comune, a nord di Istrana ed a est di Vedelago.\nDal 18 giugno 1916 \u00e8 la prima base della 77\u00aa Squadriglia aeroplani fino al mese di agosto. Dal 3 settembre 1916 era sede della 78\u00aa Squadriglia Caccia fino al 10 agosto 1917 tornando il 9 novembre fino al 16 febbraio 1918. Dal 13 gennaio 1917 era la prima base della 79\u00aa Squadriglia fino al 2 novembre. Dal 6 giugno 1917 era la sede della 91\u00aa Squadriglia aeroplani da caccia fino al 2 luglio, dalla fine di ottobre 1917 della 112\u00aa Squadriglia fino al 3 novembre e dal 3 novembre stesso sede della 22\u00aa Squadriglia fino alla fine di febbraio 1918 e nuovamente da met\u00e0 maggio e della 36\u00aa Squadriglia fino alla fine di febbraio 1918. Dal 9 novembre 1917 era la base della 70\u00aa Squadriglia caccia fino al 18 gennaio 1918 tornando il 14 marzo fino al 21 maggio e della 81\u00aa Squadriglia aeroplani fino al 2 febbraio 1918. Dal 10 novembre 1917 era sede del VI Gruppo (poi 6\u00ba Gruppo caccia) fino al 2 febbraio 1918, della 82\u00aa Squadriglia fino al 9 gennaio 1918, dal 3 dicembre 1917 della No. 34 Squadron RAF fino a marzo 1918 ed ancora dal 14 marzo al 21 maggio e della 76\u00aa Squadriglia caccia fino al 2 febbraio 1918. Alla fine di marzo 1918 arriva anche il X Gruppo (poi 10\u00ba Gruppo) fino alla primavera quando va a Gazzo, la 114\u00aa Squadriglia fino al 6 febbraio 1919 e la 118\u00aa Squadriglia fino alla fine del 1919. Dal 25 maggio 1918 vi era di stanza la 23\u00aa Squadriglia. Divenne noto per la Battaglia di Istrana.\nA causa della sua posizione strategicamente importante nel nord-est dell'Italia, nel 1952 il governo italiano e l'esercito ricorsero a misure drastiche per consentire la costruzione dell'attuale campo d'aviazione, procedendo a molti espropri terrieri, che causarono il trasferimento forzato di circa 100 contadini con le loro famiglie.\nL'odierno aeroporto venne ufficialmente inaugurato il 20 giugno 1954, alla presenza del presidente della Repubblica Luigi Einaudi. In realt\u00e0 la struttura era in uso gi\u00e0 dal 19 febbraio precedente, quando cominci\u00f2 il graduale trasferimento del 51\u00ba Stormo, in precedenza dislocato tra le basi di Aviano e Treviso-Sant'Angelo. L'odierno aeroporto \u00e8 stato sede della Pattuglia Acrobatica del 51\u00ba Stormo di Istrana denominata \"TIGRI BIANCHE\" (capitanate dal Ten. Di Lollo e i suoi 4 gregari Ten. Pisano, il \"Pellerossa\" m.llo Balasso, il \"Vikingo\" Serg. Malaspina, e il \"ciarnin\" serg. Rossini, che dal 1955/56 rappresent\u00f2 l'Italia nelle manifestazioni aeree post-guerra): In tale aeroporto, le \"Tigri Bianche\" si addestrarono e prepararono la figura storica della \"bomba\" con apertura in picchiata dall'alto verso il basso e relativo incrocio, che venne presentata per la prima volta al mondo l'11 settembre 1955 alla manifestazione aerea a Tours, in Francia.\nIl 21 novembre 1981, presso l'aeroporto di Istrana, il pilota di Formula 1 Gilles Villeneuve fu protagonista di una singolare sfida contro un caccia F-104 Starfighter del 51\u00ba Stormo dell'Aeronautica Militare italiana, davanti a centomila spettatori accorsi all'invito dello Stato Maggiore dell'Aeronautica. La Ferrari 126 CK di Villeneuve, priva di alettoni per permettere una maggiore velocit\u00e0, duell\u00f2 e batt\u00e9 l'aereo durante una gara di accelerazione su chilometro da fermo.\nTra il 1995 e il 1999 diversi aerei militari italiani e francesi son partiti da Istrana per sostenere le missioni internazionali nella ex Jugoslavia."}
{"id": "1428438", "revid": "178920", "url": "https://it.wikipedia.org/wiki?curid=1428438", "title": "Rotas opera tenet arepo sator", "text": ""}
{"id": "1428439", "revid": "178920", "url": "https://it.wikipedia.org/wiki?curid=1428439", "title": "ROTAS OPERA TENET AREPO SATOR", "text": ""}
{"id": "1428441", "revid": "599013", "url": "https://it.wikipedia.org/wiki?curid=1428441", "title": "Bob Spears", "text": "Carriera.\nOriginario di Sydney, vinse la prima gara ciclistica all'et\u00e0 di 14 anni. Diventato professionista all'et\u00e0 di soli 19 anni, nel 1913 si aggiudic\u00f2 la Sei giorni di Melbourne e concluse secondo in quella di Sydney. Trasferitosi a fine 1913 negli Stati Uniti, si impose in gare sulle tre e cinque miglia (vincendo anche il campionato \"all round\" statunitense 1918) e in svariate Sei giorni, con diversi risultati di prestigio anche a New York, Chicago, Boston e Newark, tanto da conquistarsi il soprannome di \"Australiano volante\".\nDopo la fine della prima guerra mondiale si trasfer\u00ec a Parigi dove si afferm\u00f2 come specialista della velocit\u00e0, battendo, gi\u00e0 nel 1919, tutti i principali sprinter europei dell'epoca. Nelle annate seguenti conquist\u00f2 numerosi Gran Premi (tra cui per tre volte il prestigioso Gran Premio di Parigi) e, nel 1920, il titolo mondiale di velocit\u00e0 ad Anversa, primo ciclista del Nuovissimo continente a riuscirvi, con una lunghezza di vantaggio su Ernst Kaufmann. Nel biennio 1921-1922 non riusc\u00ec a confermare il titolo iridato, venendo sconfitto in finale in entrambe le occasioni da Piet Moeskops.\nSmise di correre nel 1932, dopo le ultime apparizioni in gara in Australia.\n\u00c8 morto nel luglio 1950 a Neuilly-sur-Seine, vicino a Parigi. Il 10 dicembre 1985 \u00e8 stato inserito nella Sport Australia Hall of Fame. "}
{"id": "1428445", "revid": "112415612", "url": "https://it.wikipedia.org/wiki?curid=1428445", "title": "Episodi di Ergo Proxy", "text": "Questa \u00e8 la lista degli episodi della serie anime \"Ergo Proxy\".\nGli episodi hanno un titolo in giapponese (affiancato dalla traduzione in italiano nella versione italiana) e uno in inglese, tranne per il latino degli episodi 17 e 23, l'ebraico dell'episodio 22 (\"bilbul\"=\"confusione\") e il giapponese scritto in lettere occidentali dell'episodio 5 (\"tasogare\" \u00e8 la traslitterazione di \u9ec4\u660f che significa \"crepuscolo\"). I due titoli compaiono nella stessa schermata. Il numero dell'episodio \u00e8 scritto in numeri romani e preceduto dalla dicitura \"meditatio\" (in latino \"meditazione\"), come avviene per i capitoli delle \"Meditazioni metafisiche\" di Cartesio."}
{"id": "1428449", "revid": "767487", "url": "https://it.wikipedia.org/wiki?curid=1428449", "title": "Nonostante le apparenze... e purch\u00e9 la nazione non lo sappia... All'onorevole piacciono le donne", "text": "Nonostante le apparenze... e purch\u00e9 la nazione non lo sappia... All'onorevole piacciono le donne \u00e8 un film del 1972, diretto da Lucio Fulci. Alla sua uscita nelle sale cinematografiche italiane provoc\u00f2 grande scandalo e venne subito ritirato per essere successivamente riproposto ampiamente tagliato con il divieto ai minori di 18 anni. \u00c8 anche noto semplicemente come All'onorevole piacciono le donne.\nTrama.\nA Palazzo Montecitorio sono in corso le elezioni del presidente della Repubblica Italiana. I candidati principali sono l'onorevole Giacinto Puppis, gi\u00e0 presidente del Consiglio a suo tempo, e il senatore Torsello. Puppis si reca ad accogliere la presidentessa della Repubblica dell'Uria: mentre \u00e8 in corso la cerimonia di accoglienza, l'onorevole tocca il sedere della presidentessa.\nL'atto viene colto da un filmato che finisce nelle mani di padre Lucion, un frate molto amico del politico. Padre Lucion convoca Puppis e gli comunica che \u00e8 in corso un ricatto. Puppis non ricorda niente dell'accaduto e pensa inizialmente a un fotomontaggio, ma una volta visionato il filmato si rende conto che l'azione \u00e8 stata compiuta da lui. Puppis \u00e8 un uomo casto ed inibito che solo di recente ha \"scoperto\" il sesso, ed \u00e8 preda di una forte libidine che ne condiziona il rapporto con l'altro sesso. Padre Lucion consiglia all'amico di recarsi in un convento per curarsi.\nPuppis, dopo averci pensato, accetta l'offerta e dichiara pubblicamente di andare in ritiro spirituale. Una volta arrivato al convento, ubriaco e scoraggiato, Puppis viene accolto da padre Shirer, un frate psichiatra tedesco, e dalle sue procaci suore. Tramite l'ipnosi, Puppis confessa a padre Shirer il suo problema, ma la permanenza dell'uomo causa problemi alla castit\u00e0 delle ragazze.\nIntanto a Roma le autorit\u00e0 controllano il telefono dell'onorevole, ignare del vero motivo dietro la sua assenza. Intercettando una telefonata tra Puppis e padre Lucion, la polizia si convince che \u00e8 in atto un tentativo di colpo di Stato. Anche l'esercito e i servizi segreti iniziano a indagare.\nA loro volta, le istituzioni vengono tenute sotto controllo dalla criminalit\u00e0 organizzata. Un gruppo di mafiosi decide di avvertire il potente cardinale Maravidi, mentore di Puppis ed apparentemente uno dei veri detentori del potere politico in Italia. Un flashback mostra il passato di Puppis e il suo essere legato al Vaticano e a una rigida morale cattolica, cresciuto nella vocazione verso la politica e nel disprezzo verso le donne.\nIl cardinale Maravidi, che non esita a \"canonizzare\", ovvero a far uccidere e trasformare in statue religiose gli oppositori, \u00e8 infuriato per la libidine di Puppis, ritenendola un problema molto grave che potrebbe compromettere la stabilit\u00e0 del potere. Intanto, nel convento, Puppis descrive i suoi sogni erotici a padre Shirer. La notte seguente, Puppis, preda del sonnambulismo, molesta il frate; svegliato in tempo, Puppis sente di essersi liberato dal raptus, e torna a Roma.\nPadre Shirer scopre per\u00f2 che Puppis ha abusato di ben ventuno suore del convento, andando ben oltre il suo raptus. Sconvolto, il frate si reca a casa di Puppis, ma qui scorge il cardinale Maravidi ed \u00e8 vittima di infarto, sconvolto dalla paura. Ignaro di tutto, Puppis si reca al Quirinale, per partecipare alla cerimonia della festa della Repubblica. Qui l'onorevole si scopre tutt'altro che guarito e ha un rapporto sessuale \"improvvisato\" tra i cespugli con la moglie dell'ambasciatore francese. L'autista dell'onorevole scopre intanto il cadavere di padre Shirer e corre ad avvertire Puppis, ma viene bloccato e rapito da un gruppo di mafiosi fedeli al cardinale. \nTornato a casa, Puppis riceve la visita di suor Delicata, l'unica suora del convento rimasta vergine. Suor Delicata inizia a provocare l'onorevole, spogliandosi e inducendolo a frustarla per espiare le sue colpe. Puppis inizialmente sembra soccombere, ma alla fine i due iniziano a baciarsi, mentre irrompono nell'appartamento i mafiosi.\nPuppis e suor Delicata riescono a fuggire dalla finestra e si rifugiano in un albergo, dove possono avere rapporti sessuali. I due vengono per\u00f2 raggiunti dal cardinale e dai suoi uomini, che rapiscono la suora. Puppis si ribella al cardinale e comunica il suo ritiro dalla vita politica; Maravidi per tutta risposta mostra a Puppis i cadaveri delle vittime di Maravidi, che sono stati \"canonizzati\" in statue di cera. Puppis cede ed accetta la richiesta del cardinale di continuare la sua carriera politica.\nC'\u00e8 per\u00f2 un ultimo ostacolo tra Puppis e il Quirinale: il concorrente alla presidenza Torsello. Il cardinale Maravidi risolve il problema facendolo uccidere in un attentato in aereo: Puppis pu\u00f2 finalmente venire eletto presidente della Repubblica. Al Quirinale, Puppis si reca al corpo canonizzato di Suor Delicata e si raccoglie in preghiera, confondendo i presenti. Puppis quindi fa il suo primo discorso ufficiale in veste di presidente della Repubblica, mentre nello stesso istante un concorrente di un quiz televisivo risponde a una domanda e inizia sguaiatamente a ridere, ignaro dei gravi avvenimenti in corso nel paese.\nProduzione.\nSoggetto e sceneggiatura.\nL'idea del film venne allo sceneggiatore Ottavio Jemma, durante la lavorazione di \"Una lucertola con la pelle di donna\" dello stesso Fulci. Jemma propose al regista romano alcuni suoi appunti per una commedia politica e, dopo che questi ne reag\u00ed positivamente, cominciarono dunque a stenderne insieme un trattamento intitolato \"Nel supremo interesse della nazione\", che raccontava la carriera politica di un esponente del partito di maggioranza, fiancheggiato dalla mafia e dal Vaticano. Fin dalla stesura del soggetto, i riferimenti all'allora presidente del Consiglio Emilio Colombo (che era omosessuale, anche se \"la nazione non lo sapeva\") erano chiari, sebbene Lucio Fulci abbia sempre dichiarato che la somiglianza tra Lando Buzzanca e il politico fosse del tutto casuale.\nIl copione originale presentava inoltre molte differenze con il film effettivamente girato: si tratta infatti di una commedia amara, che enfatizza gli aspetti di denuncia sociale in modo pi\u00f9 marcato rispetto al film girato. La storia narrava dell'onorevole Santo Schinnasi (poi divenuto Giacinto Puppis), che trama con ogni mezzo a sua disposizione per diventare ministro della Giustizia. Il ruolo del cardinale, dei mafiosi e dell'autista sono invece gi\u00e0 presenti, per\u00f2 la parte erotica della storia \u00e8 qui ben poco presente. Il soggetto fu presentato al produttore Edmondo Amati, che lo volle mettere in cantiere pi\u00f9 come una pellicola di cassetta, spingendo dunque gli autori ad incrementarne il taglio erotico e a farvi ingaggiare nomi ben noti per il pubblico italiano dell'epoca, imponendosi soprattutto sul coinvolgimento di Laura Antonelli; proprio per venir incontro alle richieste del produttore, infatti, Jemma e Fulci aggiunsero all'intreccio il personaggio di suor Delicata.\nPer la stesura definitiva, Jemma e Fulci furono aiutati da Sandro Continenza. Stando a quanto dichiarato da Lucio Fulci, alla sceneggiatura avrebbe collaborato, ovviamente non risultandovi poi accreditato, anche il giornalista di destra Luciano Cirri, cosa per\u00f2 smentita da Jemma, che dichiar\u00f2 invece che Fulci gli si sia rivolto unicamente per qualche suggerimento.\nCast.\nCome protagonista fu scelto Lando Buzzanca, allora all'apice del successo per via delle sue svariate prestazioni da mattatore nell'ambito della commedia sexy all'italiana. I rapporti tra il regista e l'attore furono ottimi, mentre furono difficili quelli tra Fulci e Laura Antonelli. L'attrice infatti non voleva assolutamente effettuare scene di nudo e questo caus\u00f2 delle continue liti tra i due, che non si rivolsero la parola per tutto il tempo delle riprese.\nInizialmente, il ruolo del cardinale fu offerto a Vittorio Gassman, che rifiut\u00f2 la proposta in quanto riteneva il film troppo volgare. Il ruolo fu cos\u00ec affidato a Lionel Stander. Il resto del cast principale presenta attori all'epoca molto noti, tra i quali Renzo Palmer, che interpreta padre Lucion, e Anita Strindberg nel ruolo della moglie dell'ambasciatore francese sedotta da Puppis tra i cespugli.\nRiprese.\nLe riprese del film iniziarono il 20 settembre del 1971 e durarono sei settimane. Il titolo di lavorazione era \"L'onorevole piace alle donne\". Il film fu girato a Roma, a Bagnaia, in alcune chiese sconsacrate dell'Umbria e al Sacro Speco di Subiaco.\nIl trucco del film fu effettuato da Giannetto De Rossi, che aveva gi\u00e0 lavorato con Fulci ne \"I maniaci\". Secondo De Rossi, Fulci gli chiese di far assomigliare il pi\u00f9 possibile Buzzanca ad Emilio Colombo. Oltre al trucco dell'attore, De Rossi effettu\u00f2 anche le scenografie del sogno di Puppis. La fotografia fu curata da Sergio D'Offizi, mentre il montaggio fu effettuato da Vincenzo Tomassi, alla sua prima collaborazione ufficiale con Lucio Fulci, in quanto in \"Una lucertola con la pelle di donna\" ne fu accreditato solo come supervisore. Il segretario di produzione del film fu Fabrizio De Angelis, che in seguito diventer\u00e0 il suo produttore di fiducia.\nDoppiaggio.\nIl doppiaggio, affidato alla Cine Video Doppiatori, vede il cardinale Maravidi (Lionel Stander) doppiato da Corrado Gaipa, che per\u00f2 appare anche nel film come attore, nel ruolo di don Gesualdo, venendovi perci\u00f2 doppiato a sua volta da Elio Zamuto. In alcune sequenze il cardinale e Don Gesualdo parlano animatamente fra loro, e si nota il bisticcio del doppiaggio, per il quale la voce di Gaipa si rivolge all'attore Gaipa, il quale risponde con una voce non sua.\nDistribuzione.\nDate di uscita.\nUna volta effettuati i tagli imposti dalla censura, il film usc\u00ec nelle sale cinematografiche italiane il 16 marzo 1972, vietato ai minori di 18 anni. Il successo di pubblico si estese anche all'estero, soprattutto in Brasile, dove divenne uno dei maggiori incassi della storia. Negli Stati Uniti d'America il film fu distribuito nel novembre 1975, con il titolo \"The senator likes women\", in un'ulteriore versione censurata della durata complessiva di 95 minuti.\nIn Germania Ovest il film venne distribuito il 18 aprile 1974, con il titolo \"Der lange Schwarze mit dem Silberblick\"; mentre in Francia il 21 luglio 1976, con il titolo \"Obs\u00e9d\u00e9 malgr\u00e9 lui\", ma esiste anche un titolo alternativo, \"Le d\u00e9put\u00e9 plait aux femmes\". Nel Regno Unito il film usc\u00ec come \"The Eroticist\", e come \"The Senator Likes Women... Despite Appearances and Provided the Nation Doesn't Know\".\nIn Argentina il film venne distribuito con il titolo \"Al senador le gustan las mujeres\" e \"El senador le gustan las mujeres\" per la versione home video; in Australia come \"Lucio Fulci's The Eroticist\"; in Brasile come \"O Deputado Er\u00f3tico\"; in Spagna come \"A su excelencia le gustan las mujeres\"; in Finlandia come \"Senaattori eksyy erotiikkaan\"; in Grecia con il titolo \"O entimotatos... agapa tis gynaikes!\"; in Polonia come \"Lubieznik\". In Italia il film \u00e8 uscito in DVD in versione censurata, mentre la versione integrale \u00e8 disponibile nel DVD inglese pubblicato dalla Severin (in lingua italiana sottotitolata), in cui \u00e8 presente come extra il documentario intitolato \"A history of Censorship\", che presenta interviste a Lando Buzzanca, a Giannetto De Rossi e a Sergio D'Offizi.\nCensura.\nQuando Lucio Fulci e Edmondo Amati si recarono alla Terza commissione di censura, per far vedere il film ultimato, i due non trovarono nessuno in sala di proiezione, e scoprirono che il film era stato proiettato al Viminale, di fronte ai maggiori esponenti della Democrazia Cristiana.\nIl 28 gennaio 1972 la censura respinse il film, che il 3 febbraio fu sequestrato per oscenit\u00e0. Amati ricorse in appello e scrisse una lettera a \"Il Messaggero\", sostenendo che si stava cercando di bloccare il film perch\u00e9 infastidiva gli uomini politici. Successivamente, il produttore proiett\u00f2 il film privatamente per la stampa. I giornalisti che videro il film sostennero che i reali motivi del sequestro riguardavano gli aspetti di satira politica e di denuncia sociale, piuttosto che la presunta oscenit\u00e0.\nLucio Fulci dichiar\u00f2: \u00abIl mio telefono cominci\u00f2 a non funzionare. Strani ometti, col distintivo SIP, ma senza la I, venivano a \"ripararlo\". Sotto casa, tutti i giorni, c'era sempre un signore in una Cinquecento che leggeva tranquillamente il giornale. Persino una delle mie figlie, che allora erano piccolissime, not\u00f2 che il giornale era sempre di uno stesso giorno\u00bb. Ottavio Jemma invece dichiar\u00f2 che, prima di uscire nelle sale cinematografiche, il film fu proiettato privatamente nella saletta della presidenza del Consiglio, dinanzi allo stato maggiore della DC.\nIn difesa del film intervenne anche un movimento di opinione contro la censura, che tramite lettere ai maggiori quotidiani italiani rivendic\u00f2 la libert\u00e0 d'espressione. L'ambiente ufficiale del cinema invece non intervenne in difesa della pellicola. Jemma dichiar\u00f2 che un noto sceneggiatore gli chiese se secondo lui \"All'onorevole piacciono le donne\" fosse veramente un film per il quale l'Associazione Nazionale degli Autori Cinematografici dovesse intervenire. \nDurante il riesame della pellicola, la censura propose ampi tagli a cui Amati dovette sottostare pur di farla circolare nei cinema. Secondo lo stesso regista, furono effettuati tagli per un totale di 800 metri e le scene eliminate non furono quelle erotiche, bens\u00ec quelle riguardanti la polizia e i rapporti tra mafia e Chiesa. Leggendo la sceneggiatura originale, i critici cinematografici Paolo Albiero e Giacomo Cacciatore sono giunti alla conclusione che le scene che effettivamente mancano nel film ultimato sono cinque, cio\u00e8 quelle che criticano e ridicolizzano fortemente le istituzioni. Le sequenze mancanti sono le seguenti: \nSecondo la figlia di Fulci, Antonella, tra le altre sequenze girate e successivamente eliminate ve n'erano alcune consistenti in riprese nascoste di veri uomini politici italiani dell'epoca in occasione della tradizionale parata della Festa della Repubblica.\nAccoglienza.\nIncassi.\nIl film in Italia incass\u00f2 complessivamente 1.379.169.256 lire.\nCritica.\nAlla sua uscita il film ottenne critiche perlopi\u00f9 negative. Tullio Kezich scrisse: \u00abingiudicabile come prodotto artistico, \"All'onorevole piacciono le donne\" \u00e8 un fenomeno interessante sotto il profilo sociologico\u00bb. Con il passare del tempo alcuni critici non cambiarono idea, come Paolo Mereghetti, che definisce il film \u00abconsueta commedia scollacciata e vuota\u00bb.\nPaolo Albiero e Giacomo Cacciatore hanno invece scritto: \u00abEtichettato in modo sbrigativo, il film \u00e8 in realt\u00e0 uno spaccato tagliente, un apologo crudele e spietato dei pochi splendori e delle tante miserie italiane: dal popolo alla chiesa, dalle forze dell'ordine alla classe politica. L'occhio cinico di Fulci, come suo costume, non risparmia niente e nessuno\u00bb, e hanno definito la sequenza finale \u00abuna delle immagini pi\u00f9 terrificanti del lungo viaggio di Fulci nell'orrore\u00bb. La rivista \"Nocturno\" sostiene che \u00abAl di l\u00e0 dei momenti in cui il grottesco gli prende un po' troppo la mano, il film di Fulci dimostra come si possa anche far ridere parlando di cose serie\u00bb."}
{"id": "1428452", "revid": "138365", "url": "https://it.wikipedia.org/wiki?curid=1428452", "title": "All'onorevole piacciono le donne", "text": ""}
{"id": "1428458", "revid": "125346697", "url": "https://it.wikipedia.org/wiki?curid=1428458", "title": "Edoardo Raspelli", "text": "Ha stipulato con la Reale Mutua Assicurazioni una polizza su gusto e olfatto, assicurandoli per circa 500.000 euro. Ha subito un infarto nel 2002. Dall'inizio della pandemia di COVID-19 risiede in Ossola.\nCarriera.\nCarta stampata.\nNel 1969 inizi\u00f2 a scrivere sul \"Corriere della Sera\" diretto da Giovanni Spadolini: faceva il secondo anno del liceo classico. A ventidue anni (1971) venne assunto da Spadolini per l'edizione del pomeriggio, il \"Corriere d'Informazione\". Si occupava della cronaca nera negli anni pi\u00f9 drammatici del terrorismo (\u00e8 stato il primo giornalista ad accorrere sul luogo dell'assassinio del commissario Luigi Calabresi il 17 maggio 1972). Suoi colleghi furono, fra gli altri, Walter Tobagi, Vittorio Feltri, Ferruccio De Bortoli, Massimo Donelli, Gigi Moncalvo, Gian Antonio Stella, Paolo Mereghetti e Gianni Mura.\nIl 10 ottobre 1975, su ordine del direttore di allora, Cesare Lanza, dette vita sul quotidiano milanese alle pagine settimanali dedicate ai ristoranti, con la rubrica di stroncature \"Il faccino nero\". Questa procur\u00f2 a Raspelli un clamoroso successo, ma anche diverse minacce, a causa delle frequenti recensioni negative. Un giorno ricevette persino una corona di fiori recante il messaggio \u00abAl nostro caro Edoardo\u00bb; Raspelli rispose sul numero successivo della rubrica con \u00abVolevo ringraziare chi mi ha mandato la corona di fiori ma anche rassicurarlo: la sua cucina \u00e8 sicuramente fetente ma non mortale\u00bb.\n\u00c8 stato responsabile del \"Gambero Rosso\", ai tempi supplemento del quotidiano \"il manifesto\", a partire dal 1986, per qualche anno. \u00c8 stato inoltre uno dei fondatori, nel 1978, della \"Guida d'Italia dell'Espresso\", che poi avrebbe curato come responsabile tra il 1996 ed il 2001, occupandosi anche delle due pagine della rubrica \"Il Goloso\", pubblicata sul settimanale \"L'Espresso\".\nDal 1986, ora ogni gioved\u00ec, sul quotidiano \"La Stampa\" Raspelli pubblica le proprie recensioni critiche su alberghi e ristoranti.\nHa una rubrica tutti i sabati sul Piacere della Lettura, il settimanale fondato da Bruno Vespa ed Andrea Cangini per \"Quotidiano Nazionale\", dorso comune a tre quotidiani (Il Giorno, Il Resto del Carlino, La Nazione). Egli \u00e8 inoltre editorialista del mensile Melaverde Magazine, e firma anche su In Famiglia ed Ora.\nNel 2015 ha scritto la prefazione al volume \"La Cucina Di Parma\" dello chef Augusto Farinotti.\nTelevisione.\nFra i programmi televisivi cui ha partecipato Edoardo Raspelli: \"Star bene a tavola\" (con Anna Bartolini, su Odeon), \"Che fai, mangi?\" (con Anna Bartolini e Carla Urban/Enza Samp\u00f2 su Rai 2), \"Eat Parade\" (rubrica del TG2 su Rai 2) e ha partecipato nel 1999 alla trasmissione \"Fenomeni\" (in prima serata, su Rai 2) con Piero Chiambretti, Aldo Busi e Giampiero Mughini. Sempre con Piero Chiambretti \u00e8 stato attore (nella parte di un cameriere) nel film \"Ogni lasciato \u00e8 perso\". Nel 2005 ha condotto su Rete 4 in prima serata il quiz giallo \"Psyco\", con Remo Girone.\nNel 2008 ha condotto su Rete 4 in prima serata il programma \"Attenti al lupo\" (la cui canzone omonima, interpretata da Lucio Dalla, era usata come sigla del programma). \u00c8 stato guest star della fiction \"A un pelo dalla victoria\", che il produttore cinematografico Gianfranco De Rosa ha realizzato per il Crodino; accanto a lui Victoria Cabello e Vittoria Belvedere. Nel 2017, sempre per Gianfranco De Rosa, ha interpretato Re Sole al Castello di Lunghezza per Madama Oliva. Accanto a lui, tra gli altri, Lele Dinero, Maura Anastasia, il piccolo Jacopo Gervasoni, Maria Laurita Gonzales, Eugenia Monasterio, Silvia Bamundo e altri.\nDal 1998 Edoardo Raspelli ha iniziato ad apparire (prima come inviato poi come conduttore, ogni domenica mattina su Rete 4 prima e dal 2012 Canale 5) nel programma \"Melaverde\", per anni in collaborazione con Gabriella Carlucci, poi con Elisa Bagordo ed ora con Ellen Hidding. \u00c8 stato ospite della prima edizione di MasterChef Italia. Nel 2012 ha recitato nel film \"Asfalto rosso\" di Ettore Pasculli, che nel 2016 lo chiamer\u00e0 per un'altra pellicola, \"Riso, amore e fantasia\". Dopo 21 anni e 614 puntate di \"Melaverde\", nel 2019 Raspelli lascia Mediaset. \nPolitica locale.\nHa coperto la carica di assessore comunale nei primi anni novanta nel comune di Bresso, in provincia di Milano, ove risiede tuttora. Dal 2013 \u00e8 testimonial dell'associazione di volontariato dei City Angels."}
{"id": "1428461", "revid": "15756", "url": "https://it.wikipedia.org/wiki?curid=1428461", "title": "Ambiente (biologia)", "text": "Un ambiente naturale comprende tutte le entit\u00e0 (viventi e non) e attivit\u00e0 che si verificano in modo naturale, o non artificiale, al suo interno. Quando il termine si applica alla Terra o ad alcuna delle sue parti, l'ambiente comprende l'interazione di tutte le specie viventi, il clima e le risorse naturali che influenzano il ciclo della vita. Il concetto di \"ambiente naturale\" pu\u00f2 essere distinto secondo le sue componenti in:\nL'insieme correlato dell'ambiente e di tutta la comunit\u00e0 ecologica degli organismi che lo popolano (incluso l'organismo al quale l'ambiente si riferisce) definisce quello che viene detto un \"ecosistema\".\nIl termine ambiente viene inoltre utilizzato in senso pi\u00f9 ampio non solo in riferimento a un singolo organismo, bens\u00ec a tutti gli organismi che vivono sul pianeta Terra. In questo senso dunque non ci si riferisce pi\u00f9 a una zona circoscritta bens\u00ec all'intero pianeta e alle sue particolari caratteristiche che permettono l'esistenza della vita.\nTerminologia.\nNell'uso comune, \"scienza ambientale\" ed \"ecologia\" sono spesso usati in modo intercambiabile, ma tecnicamente, l'ecologia si riferisce solo allo studio degli organismi e delle loro interazioni tra loro e il loro ambiente. L'ecologia potrebbe essere considerata un sottoinsieme di scienze ambientali, che potrebbe anche riguardare questioni di natura puramente chimica o di salute pubblica (ad esempio), per cui \u00e8 improbabile che gli ecologi studino. In pratica, vi \u00e8 una considerevole sovrapposizione tra il lavoro degli ecologisti e di altri scienziati ambientali.\nIl National Center for Education Statistics negli Stati Uniti definisce un programma accademico in scienze ambientali come segue:\nComposizione interna.\nLe scienze della Terra generalmente riconoscono 5 sfere, la litosfera, la stratosfera, l'idrosfera, l'atmosfera e la biosfera come corrispondenti rispettivamente a rocce, acqua, aria e vita. Alcuni scienziati includono come parte delle sfere della Terra, la criosfera (corrispondente al ghiaccio) come una porzione distinta dell'idrosfera, cos\u00ec come la pedosfera (corrispondente al suolo) come una sfera attiva e mescolata. Le scienze della Terra (conosciute anche come geoscienze, scienze geografiche o scienze della Terra), sono un termine onnicomprensivo per le scienze legate al pianeta Terra. Esistono quattro discipline principali nelle scienze della Terra, vale a dire geografia, geologia, geofisica e geodesia. Queste importanti discipline usano la fisica, la chimica, la biologia, la cronologia e la matematica per costruire una comprensione qualitativa e quantitativa delle principali aree o sfere della Terra.\nComponenti di un ambiente.\nLe componenti che caratterizzano un ambiente rispetto a uno specifico organismo sono:\nFattori biotici e abiotici.\nAll'interno dello stesso ambiente, \u00e8 possibile distinguere tra fattori biotici (\"vitali\") e fattori abiotici (\"senza vita\").\nLa complessa interazione fra questi fattori ambientali e gli esseri viventi si definiscono un ecosistema. \u00c8 quindi fondamentale che il sistema venga mantenuto in equilibrio per preservare gli ecosistemi e la vita.\nL'ambiente biotico corrisponde alle componenti dell'ambiente che riguardano altri esseri viventi (della stessa specie o di una specie differente) a contatto con l'organismo al quale l'ambiente si riferisce. In particolare quando si parla di ambiente biotico ci si riferisce agli altri esseri viventi presenti nell'ambiente e alle relazioni che questi hanno con l'organismo in questione, tra cui: competizione, predazione, parassitismo, relazioni sociali, familiari e sessuali.\nGli organismi che fanno parte di un ambiente si distinguono in organismi produttori (vegetali), consumatori (animali) e decompositori (funghi e batteri).\nL'ambiente abiotico \u00e8 invece costituito dalle componenti dell'ambiente \"non viventi\", tra cui: l'acqua, l'aria, i minerali, il clima, la morfologia della crosta terrestre e la natura del suolo.\nRapporti tra specie diverse in un ambiente.\nAllo scopo di definire il rapporto tra l'ambiente e le specie che vivono in esso, un ambiente condiviso da una singola specie o da varie specie associate tra loro viene detto \"biotopo\", mentre l'insieme degli organismi viventi che popolano un determinato spazio \u00e8 detto \"biota\".\nI rapporti tra le specie che vivono all'interno di uno stesso ambiente o biotopo possono essere differenti:\nSi parla inoltre di \"neutralismo\" quando non esiste un rapporto tra le specie, ovvero quando esse non interagiscono tra loro.\nFattori limitanti.\nVengono detti \"fattori limitanti\" quelle condizioni senza cui un organismo non pu\u00f2 vivere.\nLa natura spesso usa i fattori limitanti per impedire che una determinata popolazione si sviluppi a tal punto da raggiungere livelli non sostenibili. Si parla in questo caso di \"resistenza ambientale\" per riferirsi a tali fattori grazie ai quali l'ambiente si protegge dagli effetti di sovrappopolazione della specie in questione. Tali fattori limitanti possono essere di tipo fisico (ad esempio: temperatura, umidit\u00e0 e presenza di precipitazioni) oppure di tipo chimico (ad esempio: presenza di gas atmosferici e di sostanze nutrienti).\nAtmosfera, clima e tempo.\nL'atmosfera della Terra funge da fattore chiave nel sostenere l'ecosistema planetario. Il sottile strato di gas che avvolge la Terra \u00e8 tenuto in posizione dalla gravit\u00e0 del pianeta. L'aria secca \u00e8 composta per il 78% di azoto, il 21% di ossigeno, l'1% di argon e altri gas inerti, come l'anidride carbonica. I gas rimanenti sono spesso indicati come gas in traccia, tra cui i gas serra come vapore acqueo, anidride carbonica, metano, protossido di azoto e ozono. L'aria filtrata include tracce di molti altri composti chimici. L'aria contiene anche una quantit\u00e0 variabile di vapore acqueo e sospensioni di goccioline d'acqua e cristalli di ghiaccio visti come nuvole. Molte sostanze naturali possono essere presenti in minuscole quantit\u00e0 in un campione di aria non filtrata, tra cui polvere, polline e spore, spruzzi di mare, ceneri vulcaniche e meteoroidi. Possono anche essere presenti vari inquinanti industriali, come cloro (elementare o nei composti), composti del fluoro, mercurio elementare e composti dello zolfo come l'anidride solforosa.\nLo strato di ozono dell'atmosfera terrestre svolge un ruolo importante nell'esaurire la quantit\u00e0 di radiazione ultravioletta (UV) che raggiunge la superficie. Poich\u00e9 il DNA \u00e8 prontamente danneggiato dalla luce UV, ci\u00f2 serve a proteggere la vita in superficie. L'atmosfera trattiene anche il calore durante la notte, riducendo cos\u00ec le temperature estreme quotidiane.\nStrati dell'atmosfera.\nStrati principali.\nL'atmosfera terrestre pu\u00f2 essere divisa in cinque strati principali. Questi strati sono principalmente determinati dall'aumento o dalla diminuzione della temperatura con l'altitudine. Dal pi\u00f9 alto al pi\u00f9 basso, questi livelli sono:\nAltri strati.\nAll'interno dei cinque strati principali determinati dalla temperatura ci sono diversi strati determinati da altre propriet\u00e0.\nEffetti del riscaldamento globale.\nI pericoli del riscaldamento globale vengono sempre pi\u00f9 studiati da un ampio consorzio globale di scienziati. Questi scienziati sono sempre pi\u00f9 preoccupati per i potenziali effetti a lungo termine del riscaldamento globale sul nostro ambiente naturale e sul pianeta. Di particolare preoccupazione \u00e8 il modo in cui i cambiamenti climatici e il riscaldamento globale causati da emissioni antropogeniche o prodotte dall'uomo di gas a effetto serra, in particolare l'anidride carbonica, possono agire in modo interattivo e avere effetti negativi sul pianeta, sul suo ambiente naturale e sull'esistenza umana. \u00c8 chiaro che il pianeta si sta riscaldando e riscaldando rapidamente. Ci\u00f2 \u00e8 dovuto all'effetto serra, che \u00e8 causato dai gas serra, che intrappolano il calore all'interno dell'atmosfera terrestre a causa della loro struttura molecolare pi\u00f9 complessa che consente loro di vibrare e, a sua volta, intrappolano il calore e lo rilasciano nuovamente verso la Terra. Questo riscaldamento \u00e8 anche responsabile dell'estinzione degli habitat naturali, che a sua volta porta a una riduzione della popolazione selvatica. Il rapporto pi\u00f9 recente del gruppo intergovernativo di esperti sui cambiamenti climatici (il gruppo dei principali scienziati climatici del mondo) ha concluso che la Terra si riscalder\u00e0 da 2,7 gradi Celsius, tra il 1990 e il 2100. Gli sforzi si sono concentrati sempre pi\u00f9 sulla mitigazione dei gas a effetto serra che stanno causando cambiamenti climatici, sullo sviluppo di strategie adattative al riscaldamento globale, per aiutare l'uomo, altre specie animali e vegetali, ecosistemi, regioni e nazioni ad adattarsi agli effetti del riscaldamento globale. Alcuni esempi di recenti collaborazioni per affrontare i cambiamenti climatici e il riscaldamento globale includono:\nUna sfida significativamente profonda \u00e8 quella di identificare le dinamiche ambientali naturali in contrasto con i cambiamenti ambientali non all'interno delle variazioni naturali. Una soluzione comune \u00e8 quella di adattare una visione statica trascurando l'esistenza di varianze naturali. Metodologicamente, questo punto di vista potrebbe essere difeso osservando processi che cambiano lentamente e con serie temporali brevi, mentre il problema si presenta quando i processi rapidi diventano essenziali nell'oggetto dello studio.\nClima.\nIl clima esamina le statistiche di temperatura, umidit\u00e0, pressione atmosferica, vento, precipitazioni, conteggio delle particelle atmosferiche e altri elementi meteorologici in una determinata regione per lunghi periodi di tempo. Il tempo, d'altra parte, \u00e8 la condizione attuale di questi stessi elementi per periodi fino a due settimane, I climi possono essere classificati in base agli intervalli medi e tipici delle diverse variabili, pi\u00f9 comunemente temperatura e precipitazioni. Lo schema di classificazione pi\u00f9 comunemente usato \u00e8 quello originariamente sviluppato da Wladimir K\u00f6ppen. Il sistema Thornthwaite, in uso dal 1948, utilizza l'evapotraspirazione e le informazioni sulla temperatura e sulle precipitazioni per studiare la diversit\u00e0 delle specie animali e i potenziali impatti dei cambiamenti climatici.\nTempo meteorologico.\nIl tempo \u00e8 un insieme di tutti i fenomeni che si verificano in una determinata area atmosferica in un determinato momento. La maggior parte dei fenomeni meteorologici si verificano nella troposfera, appena sotto la stratosfera. Il tempo meteorologico si riferisce, in genere, alla temperatura quotidiana e alle attivit\u00e0 di precipitazione, mentre il clima \u00e8 il termine per le condizioni atmosferiche medie per periodi di tempo pi\u00f9 lunghi. Se usato senza qualifica, \"tempo\" \u00e8 inteso come il tempo della Terra.\nIl tempo si verifica a causa delle differenze di densit\u00e0 (temperatura e umidit\u00e0) tra un luogo e un altro. Queste differenze possono verificarsi a causa dell'angolo del Sole in qualsiasi punto particolare, che varia in base alla latitudine dai tropici. Il forte contrasto di temperatura tra l'aria polare e quella tropicale d\u00e0 origine al flusso del getto. I sistemi meteorologici alle medie latitudini, come i cicloni extratropicali, sono causati da instabilit\u00e0 del flusso del getto. Poich\u00e9 l'asse terrestre \u00e8 inclinato rispetto al suo piano orbitale, la luce solare \u00e8 incidente ad angoli diversi in diversi periodi dell'anno. Sulla superficie terrestre, le temperature di solito vanno da 40\u00a0\u00b0C ogni anno. Nel corso di migliaia di anni, i cambiamenti nell'orbita terrestre hanno influenzato la quantit\u00e0 e la distribuzione dell'energia solare ricevuta dalla Terra e influenzano il clima a lungo termine.\nLe differenze di temperatura superficiale a loro volta causano differenze di pressione. Le quote pi\u00f9 alte sono pi\u00f9 fredde delle quote pi\u00f9 basse a causa delle differenze nel riscaldamento a compressione. Le previsioni del tempo sono l'applicazione della scienza e della tecnologia per prevedere lo stato dell'atmosfera per un tempo futuro e una data posizione. L'atmosfera \u00e8 un sistema caotico e piccoli cambiamenti in una parte del sistema possono crescere per avere grandi effetti sul sistema nel suo insieme. Tentativi umani di controllo del tempo sono verificati nel corso della storia umana, e ci sono prove che l'attivit\u00e0 umana civile come l'agricoltura e l'industria ha inavvertitamente modificato i modelli meteorologici.\nAcqua sulla Terra.\nLa crosta terrestre, o litosfera, \u00e8 la superficie solida pi\u00f9 esterna del pianeta ed \u00e8 chimicamente e meccanicamente diversa dal mantello sottostante. \u00c8 stato generato notevolmente da processi ignei in cui il magma si raffredda e si solidifica per formare la roccia solida. Sotto la litosfera si trova il mantello che viene riscaldato dal decadimento degli elementi radioattivi. Il mantello, sebbene solido, si trova in uno stato di convezione reica. Questo processo di convezione fa muovere le placche litosferiche, anche se lentamente. Il processo risultante \u00e8 noto come tettonica a zolle. I vulcani derivano principalmente dallo scioglimento del materiale della crosta subdotto o del mantello che sale alle creste e ai pennacchi del medio oceano.\nOceani.\nUn oceano \u00e8 un grande corpo di acqua salata e un componente dell'idrosfera. Circa il 71% della superficie terrestre (un'area di circa 362 milioni di chilometri quadrati) \u00e8 coperta dall'oceano, un corpo idrico continuo che \u00e8 abitualmente suddiviso in diversi oceani principali e mari pi\u00f9 piccoli. Pi\u00f9 della met\u00e0 di questa area supera i 3.000 metri in profondit\u00e0. La salinit\u00e0 oceanica media \u00e8 di circa 3,5% e quasi tutta l'acqua di mare ha una salinit\u00e0 compresa tra 3,0% e 3,8%. Sebbene generalmente riconosciute come diversi oceani \"separati\", queste acque comprendono un corpo globale, interconnesso di acqua salata, spesso definito come oceano mondiale o oceano globale. I fondali marini profondi sono pi\u00f9 della met\u00e0 della superficie terrestre e sono tra gli ambienti naturali meno modificati. Le principali divisioni oceaniche sono definite in parte dai continenti, vari arcipelaghi e altri criteri: queste divisioni sono (in ordine decrescente di dimensioni) l'Oceano Pacifico, l'Oceano Atlantico, l'Oceano Indiano, l'Oceano Antartico e dell'Oceano Artico.\nFiumi.\nUn fiume \u00e8 un corso d'acqua naturale, generalmente d'acqua dolce, che scorre verso un oceano, un lago, un mare o un altro fiume. Alcuni fiumi semplicemente scorrono nel terreno e si prosciugano completamente prima di raggiungere un altro specchio d'acqua.\nL'acqua in un fiume \u00e8 di solito in un canale, costituito da un letto di torrente tra le rive. Nei fiumi pi\u00f9 grandi c'\u00e8 anche una pi\u00f9 ampia pianura alluvionale modellata da acque che si sovrappongono al canale. Le pianure alluvionali possono essere molto ampie in relazione alle dimensioni del canale fluviale. I fiumi fanno parte del ciclo idrologico. L'acqua all'interno di un fiume viene generalmente raccolta dalle precipitazioni attraverso il deflusso superficiale, la ricarica delle acque sotterranee, le sorgenti e il rilascio di acqua immagazzinata nei ghiacciai.\nI piccoli fiumi possono anche essere definiti con molti altri nomi, tra cui ruscello, torrente e ruscello. La loro corrente \u00e8 confinata in un alveo e nelle rive del fiume. I flussi svolgono un ruolo importante nel corridoio biologico nel collegare habitat frammentati e quindi nel preservare la biodiversit\u00e0. Lo studio di corsi d'acqua e corsi d'acqua in generale \u00e8 noto come idrologia superficiale.\nLaghi.\nUn lago (dal latino \"lacus\") \u00e8 una caratteristica del terreno, uno specchio d'acqua che si trova sul fondo del bacino. Un corpo idrico \u00e8 considerato un lago quando \u00e8 nell'entroterra, non fa parte di un oceano ed \u00e8 pi\u00f9 grande e pi\u00f9 profondo di uno stagno.\nI laghi naturali sulla Terra si trovano generalmente in aree montuose, zone di frattura e aree con glaciazione in corso o recente. Altri laghi si trovano nei bacini endoreici o lungo i corsi dei fiumi maturi. In alcune parti del mondo, ci sono molti laghi a causa di schemi di drenaggio caotici lasciati dall'ultima era glaciale. Tutti i laghi sono temporanei su scale temporali geologiche, poich\u00e9 si riempiono lentamente di sedimenti o si riversano fuori dal bacino che li contiene.\nStagni.\nUno stagno \u00e8 un corpo di acqua stagnante, naturale o artificiale, che di solito \u00e8 pi\u00f9 piccolo di un lago. Un'ampia variet\u00e0 di corpi idrici artificiali sono classificati come stagni, inclusi giardini acquatici progettati per ornamenti estetici, stagni per pesci progettati per l'allevamento di pesci commerciali e stagni solari progettati per immagazzinare energia termica. Stagni e laghi si distinguono dai corsi d'acqua per la loro velocit\u00e0 attuale. Mentre le correnti nei corsi d'acqua sono facilmente osservabili, stagni e laghi possiedono micro-correnti guidate termicamente e correnti moderate guidate dal vento. Queste caratteristiche distinguono uno stagno da molte altre caratteristiche del terreno acquatico, come le pozze d'acqua e le pozze di marea.\nImpatto umano sull'acqua.\nGli esseri umani hanno un impatto sull'acqua in diversi modi come la modifica dei fiumi (attraverso dighe e canalizzazione dei corsi d'acqua), l'urbanizzazione e la deforestazione. Questi incidono sui livelli dei laghi, sulle condizioni delle acque sotterranee, sull'inquinamento delle acque, sull'inquinamento termico e sull'inquinamento marino. Gli umani modificano i fiumi usando la manipolazione diretta dei canali. Stiamo costruendo dighe e bacini e manipolando la direzione dei fiumi e il percorso dell'acqua. Le dighe sono buone per noi, alcune comunit\u00e0 hanno bisogno dei bacini per sopravvivere. Tuttavia, bacini e dighe possono avere un impatto negativo sull'ambiente e sulla fauna selvatica. Le dighe bloccano la migrazione dei pesci e lo spostamento degli organismi verso il basso. L'urbanizzazione influenza l'ambiente a causa della deforestazione e del cambiamento dei livelli dei laghi, delle condizioni delle acque sotterranee, ecc. La deforestazione e l'urbanizzazione vanno di pari passo. La deforestazione pu\u00f2 causare inondazioni, calo del flusso e cambiamenti nella vegetazione fluviale. La vegetazione che cambia si verifica perch\u00e9 quando gli alberi non riescono a ottenere acqua adeguata iniziano a deteriorarsi, portando a una riduzione dell'approvvigionamento di cibo per la fauna selvatica in una zona.\nAttivit\u00e0 geologica.\nLa crosta terrestre, o litosfera, \u00e8 la superficie solida pi\u00f9 esterna del pianeta ed \u00e8 chimicamente e meccanicamente diversa dal mantello sottostante. \u00c8 stato generato notevolmente da processi ignei in cui il magma si raffredda e si solidifica per formare la roccia solida. Sotto la litosfera si trova il mantello che viene riscaldato dal decadimento degli elementi radioattivi. Il mantello, sebbene solido, si trova in uno stato di convezione reica. Questo processo di convezione fa muovere le placche litosferiche, anche se lentamente. Il processo risultante \u00e8 noto come tettonica a zolle. I vulcani derivano principalmente dallo scioglimento del materiale della crosta subdotto o del mantello che sale alle creste e ai pennacchi del medio oceano.\nAmbiente naturale e ambiente costruito.\nAl fine di evidenziare e studiare gli effetti dell'uomo sull'ambiente circostante, si \u00e8 soliti distinguere tra \"ambiente naturale\" e \"ambiente costruito\".\nIn particolare si parla di ambiente naturale per riferirsi a un ambiente che non ha subito modifiche da parte dell'uomo o se le modifiche subite sono tali da conservarne il suo aspetto e le sue funzionalit\u00e0 originarie, mentre si parla di ambiente costruito riferendosi a un ambiente \"artificiale\", cio\u00e8 le cui caratteristiche sono diretta conseguenza dell'attivit\u00e0 umana.\nL'ambiente naturale in cui vivono tutti gli organismi della stessa specie \u00e8 detto habitat. Con tale termine si indica quindi il luogo o l'area geografica le cui caratteristiche fisiche, abiotiche e biotiche possono permettere a una popolazione della specie in questione di vivere e svilupparsi. Esso \u00e8 un sistema aperto, capace di autoregolarsi e di mantenere un equilibrio dinamico, all'interno del quale si verificano scambi di energia e di informazioni.\nI termini \"microhabitat\" o \"microambiente\" indicano i dintorni immediati e altri fattori fisici di una pianta o di un animale specifici all'interno del relativo habitat.\nBiomi.\nUn bioma \u00e8 l'insieme della flora e fauna che vivono in un habitat e occupano una determinata area geografica.\nIl bioma \u00e8 individuato in base al tipo di vegetazione dominante, che dipende dalle condizioni climatiche, dalla morfologia della superficie e dalla natura del suolo.\nLa suddivisione della Terra in biomi \u00e8 una semplificazione in quanto esistono numerosi ambienti con caratteristiche miste, soprattutto nelle zone di passaggio da un ambiente a un altro.\nI principali biomi individuabili sulla Terra sono:\nCicli biogeochimici.\nI cicli biogeochimici globali sono fondamentali per la vita, in particolare quelli di acqua, ossigeno, carbonio, azoto e fosforo.\nLe emergenze ambientali.\nLe caratteristiche dell'ambiente (inteso nel senso pi\u00f9 ampio) sono cambiate fortemente nel corso della storia geologica della Terra (deriva dei continenti, glaciazioni e mutamenti climatici connessi), ma nell'attuale epoca (era olocenica o postglaciale) questi cambiamenti non sono stati significativi, se si esclude la pressione ambientale esercitata dall'uomo negli ultimi secoli.\nL'attivit\u00e0 umana ha profondamente modificato nei secoli l'ambiente, creando citt\u00e0, utilizzando risorse, modificando il paesaggio, inserendo nuove specie in regioni in cui prima erano assenti.\nQuesta interferenza nei fattori ambientali ha portato allo sviluppo di problematiche come:\nBuco dell'ozono.\nIl 29 dicembre 2020 il buco dell'ozono antartico si \u00e8 chiuso \"dopo una stagione eccezionale a causa delle condizioni meteorologiche naturali e della continua presenza di sostanze che riducono lo strato di ozono nell'atmosfera\". Lo comunica l'organizzazione mondiale della meteorologia (Omm-Wmo) ricordando che era cresciuto rapidamente da met\u00e0 agosto scorso, raggiungendo il picco di circa 24,8 milioni di chilometri quadrati il 20 settembre, diffondendosi su gran parte del continente antartico. L'Omm ricorda che \"\u00e8 stato il buco pi\u00f9 duraturo e uno dei pi\u00f9 grandi e profondi dall'inizio del monitoraggio 40 anni fa\".\nPiogge acide.\nLe piogge acide sono precipitazioni contaminate dall\u2019immissione di ossidi di zolfo e di azoto nell\u2019atmosfera. Questi ossidi, venendo a contatto con l\u2019aria umida, si trasformano in acidi, rispettivamente in acido solforico e acido nitrico. Le principali fonti di questo tipo di inquinamento atmosferico sono gli impianti di riscaldamento, le centrali termoelettriche e i veicoli a motore; questi immettono nell\u2019atmosfera soprattutto anidride solforosa e ossidi di azoto, che possono venire trasportati dai venti anche per lunghe distanze.\nTutela dell'ambiente.\nPer gli ambientalisti la tutela dell'ambiente \u00e8 un obiettivo politico prioritario e urgente. Il danneggiamento dell'ambiente associato ad attivit\u00e0 umane, in particolare all'inquinamento e alla cattiva gestione delle risorse crea danni irreversibili alla biodiversit\u00e0 del pianeta con la scomparsa di molte specie, dei relativi ecosistemi e il rischio di un collasso generale che renda il pianeta invivibile anche per la specie-uomo.\nNei primi anni del XXI secolo si va affermando l'idea che la vita di tutti gli esseri viventi, uomo compreso, \u00e8 strutturalmente legata alla vita di ogni altra specie e alla persistenza delle condizioni fisico-climatiche che permettono lo scambio vitale di risorse fra gli esseri viventi. Ad esempio, in riferimento al ciclo dell'aria, con la luce, per fotosintesi, gli alberi producono ossigeno, gli animali restituiscono loro indispensabile anidride carbonica.\nL'ecologia studia precisamente le interrelazioni fra le risorse vitali di tutte le specie - animali e vegetali - e le relative condizioni geoclimatiche (tra cui la disponibilit\u00e0 di luce, aria, suolo e acqua).\nL'idea fondamentale \u00e8 quella che il pianeta Terra debba la propria \"fortuna biologica\", cio\u00e8 il proprio ambiente naturale, a un insieme di delicati equilibri millenari che l'uomo dovrebbe cercare di turbare il meno possibile. L'ambiente, la biosfera terrestre, \u00e8 la somma di tutti gli habitat di ogni specie vivente, \u00e8 l'insieme di molti diversi ecosistemi che si scambiano risorse vitali. La distruzione di ogni singola specie porta dunque danno al relativo habitat o ecosistema. Peggio ancora: la perdita di ogni singolo habitat porta irreparabilmente danno all'intera biosfera del pianeta Terra.\nAssociazioni a tutela dell'ambiente.\nAlcune tra le pi\u00f9 importanti associazioni per la tutela dell'ambiente attive in ambito internazionale sono:\nNel territorio italiano sono inoltre presenti:\nL\u2019ambiente e i suoi strumenti di tutela.\nL\u2019ambiente \u00e8 considerato nella sua accezione giuridica come bene della vita, ma non esiste almeno fino ad oggi un \u201csistema proprio delle fonti del diritto in questa materia\u201d.\nPertanto si possono distinguere due definizioni maggioritarie:\n1. La prima \u00e8 una definizione unitaria, ampia ed onnicomprensiva, per cui l'ambiente consisterebbe nell'equilibrio ecologico della biosfera o dei singoli sistemi di riferimento.\n2. La seconda \u00e8 una definizione pluralista, la cui genesi riflette spesso il carattere emergenziale della materia, per cui l'ambiente assorbirebbe diverse discipline che tutelano acqua, aria, suolo, fauna, flora etc., oltre ad ulteriori materie di contorno (paesaggio, urbanistica, beni culturali, energia)\nLa tutela dell\u2019ambiente pu\u00f2 essere perseguita con l\u2019uso di differenti tipologie di strumenti (sia normativi ed economici), che possono portare al raggiungimento di tre macro-obiettivi:\nSecondo gli Luckin e Lightfoot, economisti di matrice neoclassica, gli strumenti economici sono i mezzi pi\u00f9 efficienti per la tutela dell\u2019ambiente e la loro categoria comprende un\u2019ampia gamma di strumenti, tra cui quelli che si riferiscono alla fiscalit\u00e0.\nQuesti ultimi sono rappresentati dai cosiddetti tributi ambientali, dove:"}
{"id": "1428464", "revid": "122246", "url": "https://it.wikipedia.org/wiki?curid=1428464", "title": "Stazione di Vicenza FS", "text": ""}
{"id": "1428467", "revid": "767487", "url": "https://it.wikipedia.org/wiki?curid=1428467", "title": "Enea Masiero", "text": "Carriera.\nGiocatore.\nHa giocato nell' dal 1955 al 1964 nel ruolo di centrocampista, alternando stagioni da titolare fisso (curiosamente le stagioni iniziate negli anni dispari, ad esempio 1955-56, 1957-58, 1959-60, 1961-62) ad altre da rincalzo (ad esempio solo tre presenze nelle stagioni 1956-57 e 1960-61). Solamente nel 1960-61 gioc\u00f2 da terzino, al fianco di Armando Picchi.\nIn maglia nerazzurra ha vinto il campionato 1962-63, giocando nove partite: \u00e8 poi passato alla , dove ha chiuso la sua carriera nel 1966. La prima esperienza era stata al Marzotto Valdagno, club della serie cadetta, con cui gioc\u00f2 88 gare segnando 5 reti; in Serie A conta invece 195 presenze e 9 gol.\nAllenatore.\nCome allenatore \u00e8 subentrato, all'Inter, nella stagione 1972-73 a Giovanni Invernizzi e in quella 1973-74 a Helenio Herrera, in seguito al ricovero in clinica dello stesso Herrera per malore; entrambe le esperienze si chiusero con un quarto posto e l'eliminazione in semifinale di Coppa Italia. Prosegue quindi la carriera di allenatore nelle serie minori, con una parentesi in Svizzera alla guida del Lugano."}
{"id": "1428469", "revid": "107689527", "url": "https://it.wikipedia.org/wiki?curid=1428469", "title": "Francesco Maria Molza", "text": "Biografia.\nStudi\u00f2 nelle Universit\u00e0 di Modena, Bologna e Roma. Pass\u00f2 la sua giovinezza fra amori e dissipazioni, poi a Modena si spos\u00f2 ed ebbe figli. Dal 1516 visse a Roma presso il cardinale Ippolito de' Medici e, dopo la sua morte, presso Alessandro Farnese, suoi mecenati. A Roma fu fra i principali animatori dell'Accademia della Virt\u00f9, un circolo fondato da Claudio Tolomei di cui fecero parte fra gli altri Annibal Caro, Marco Antonio Flaminio e Luca Contile. Fu amico dei pi\u00f9 importanti letterati del XVI secolo. Pietro Bembo lo addit\u00f2 ad esempio come eccellente scrittore in latino e in volgare.\nPer alcuni anni non ebbe buona salute. Verso il 1540 il Molza torn\u00f2 a Modena, dove mor\u00ec a cinquantaquattro anni per la sifilide contratta durante la sua esistenza dissoluta.\nSua nipote \u00e8 la poetessa e musicista Tarquinia Molza.\nOpere.\nMolza fu autore di componimenti in lingua latina e in volgare. Fu un poligrafo versatile. Dei vari suoi componimenti in volgare ebbe fama soprattutto un poemetto in ottave, \"La ninfa tiberina\", composto per celebrare Faustina Mancini. L'opera, composta verso il 1537, fu giudicata dai contemporanei superiore addirittura alle \"Stanze\" del Poliziano per l'eleganza stilistica. In volgare scrisse anche poesie d'amore in stile petrarchesco, \"Canzoni\" e i \"Capitoli\". Ader\u00ec al filone di intonazione popolareggiante con composizioni su argomenti insoliti e apparentemente non adatti alla trattazione in versi come, per esempio, un epigramma intitolato \"Lodi dell'insalata\" (...\"Quant'io parlo di te, tanto m'infoca E, s'io vo' dire il ver , di lauri o mirti A paragon di te mi curo poco\"... ), un altro intitolato \"Capitolo in lode dei fichi\" (\"Non so como quest'oso poi lasciaro/ quei che venner di dietro; ed in lor vece/ il Lauro, assai pi\u00f9 che le fiche amaro\") e \"Capitoli erotici\", di stile boccaccesco."}
{"id": "1428470", "revid": "767487", "url": "https://it.wikipedia.org/wiki?curid=1428470", "title": "Il prof. dott. Guido Tersilli primario della clinica Villa Celeste convenzionata con le mutue", "text": "Il prof. dott. Guido Tersilli primario della clinica Villa Celeste convenzionata con le mutue \u00e8 un film commedia italiano del 1969, diretto da Luciano Salce e interpretato da Alberto Sordi. \u00c8 il seguito de \"Il medico della mutua\", film del 1968 diretto da Luigi Zampa.\nTrama.\nIl professor Guido Tersilli, primario di una prestigiosa clinica, tiene in particolare considerazione spese, bilanci e convenzioni, cosicch\u00e9 le cure migliori diventano appannaggio esclusivo dei malati ricchi o comunque disposti a pagare profumatamente, con totale disinteresse per chi, invece, \u00e8 costretto a ricorrere alla convenzione mutualistica. L'avidit\u00e0 di Tersilli, sostenuta anche dalla madre, non conosce limiti e nulla riesce a scalfirla, neppure la disapprovazione di medici e collaboratori che alla fine, per la salute dei pazienti ed anche per loro tornaconto, decidono di abbandonare la clinica lasciando solo il primario.\nMesso ormai alle corde dalle mille difficolt\u00e0, Tersilli medita per un momento di lasciare l'incarico per tornare a curare i mutuati quando il ritorno della madre da un intervento di chirurgia estetica in una clinica svizzera apre di fronte al dottore un'allettante prospettiva: trasformare Villa Celeste in un'attrezzata e lussuosa clinica di chirurgia estetica e centro estetico per il benessere psicofisico dando voce allo slogan \u00abLa vecchiaia e la bruttezza sono malattie dalle quali si pu\u00f2 e si deve guarire\u00bb.\nProduzione e distribuzione.\nIl titolo originale del film era: \"Il prof. dott. Guido Tersilli primario della clinica Villa Celeste delle Piccole Ancelle dell'Amore Misericordioso convenzionata con le mutue\" che poi, per motivi di distribuzione, fu leggermente abbreviato.\nLuoghi delle riprese.\nLa clinica del film \u00e8 la Casa di cura Pio XI che si trova a Roma in via Aurelia 559. L'aspetto esterno mostrato \u00e8 diverso da quello visibile oggi, i celebri corridoi in cui il dottor Tersilli prima passeggia con i medici e poi volteggia con le assistenti nella scena finale sono gli stessi.\nColonna sonora.\nLa colonna sonora \u00e8 di Piero Piccioni; il brano che accompagna i movimenti dell'\u00e9quipe medica lungo i corridoi della clinica \u00e8 la \"Marcia di Esculapio\". II lungo e incalzante assolo di batteria che fa da intro \u00e8 suonato dal batterista Pierino Munari. Canto e vocalizzi di Lydia MacDonald.\nIncassi.\nIl film \u00e8 stato il terzo maggiore incasso nella stagione cinematografica italiana 1969-70 con \u00a3 2.283.525.000."}
{"id": "1428472", "revid": "228587", "url": "https://it.wikipedia.org/wiki?curid=1428472", "title": "Edwin Land", "text": "Biografia.\nEdwin H. Land \u00e8 stato definito \"L'ultimo dei grandi geni\", secondo, come numero di brevetti depositati, solo a Edison. Inventore e uomo d'affari, ha saputo sfruttare le sue geniali intuizioni, fondando la Polaroid Corporation nel 1937. Nel 1957 con un esperimento, utilizzando foto in bianco e nero e filtri, proiett\u00f2 la prima foto a colori dimostrando che la percezione del colore non \u00e8 esterna ma viene costruita dal cervello.\nI suoi innovativi studi sulla percezione del colore lo portarono a formulare una teoria della visione cromatica che chiam\u00f2 \"Retinex\", che confut\u00f2 la teoria classica di Newton dimostrando che il colore non \u00e8 qualcosa di assoluto dato dalla lunghezza d'onda della luce riflessa di un punto ma dall'osservazione dell'intera scena con il confronto delle lunghezze d'onda delle aree circostanti.\nLa Polaroid inizialmente produce il film plastico polarizzante utilizzato nella produzione di occhiali da sole in plastica. A partire dal 1948 Polaroid produce anche macchine fotografiche a sviluppo immediato. La prima macchina \u00e8 la Model 95. La Polaroid SX70, commercializzata a partire dal 1972, decreta il successo della fotografia immediata a colori. Nel 1988 vinse l'Infinity Awards."}
{"id": "1428480", "revid": "1354930", "url": "https://it.wikipedia.org/wiki?curid=1428480", "title": "Giuseppe Beghetto", "text": "Professionista dal 1963 al 1973, vinse il titolo olimpico nel tandem nel 1960 e tre titoli mondiali nella velocit\u00e0.\nCarriera.\nCresciuto nella S.C. Padovani, ottenne fin dalle categorie giovanili risultati su pista, con il titolo italiano esordienti nel 1955 e quello negli allievi nel 1956 e 1957. Dilettante dal 1958, vinse il titolo italiano nel chilometro da fermo, bissato poi nel 1962, prima del passaggio al professionismo. La massima soddisfazione come dilettante fu la medaglia d'oro nel tandem, in coppia con Sergio Bianchetto ai Giochi della XVII Olimpiade di Roma del 1960. Nella velocit\u00e0 ottenne il secondo posto ai mondiali del 1961 e 1962, entrambe le volte alle spalle dello stesso Bianchetto.\nDivenuto professionista nel 1963, continu\u00f2 nell'attivit\u00e0 su pista arrivando a conquistare tre medagli d'oro nella velocit\u00e0 ai mondiali del 1965, 1966 e 1968. Fu il belga Patrick Sercu, sconfitto in finale nel 1965 e nel 1968, a batterlo in finale nel 1967 e a togliergli il poker di vittorie.\nFra il 1967 e il 1969 conquist\u00f2 anche tre titoli italiani nella velocit\u00e0, succedendo anche in questo caso ad Antonio Maspes. Corse anche su strada, vincendo due tappe al Giro di Sardegna 1969 e una alla Tirreno-Adriatico 1971. Partecip\u00f2 senza molta fortuna al Tour de France 1970. Si ritir\u00f2 dalle competizioni nel 1972.\n\u00c8 il padre di Massimo Beghetto e nonno di Andrea Beghetto entrambi calciatori."}
{"id": "1428484", "revid": "124123", "url": "https://it.wikipedia.org/wiki?curid=1428484", "title": "Idelette de Bure", "text": "Biografia.\nSi sa molto poco di lei: incontr\u00f2 Calvino a Strasburgo, quando era ancora sposata con Jean Storder, pastore ex-anabattista di Liegi, con il quale aveva avuto due figli, e che si dice che Calvino abbia convertito alla sua fede. Calvino frequent\u00f2 spesso la loro casa e, dopo la morte di Stoder, spos\u00f2 Idelette nell'agosto 1540 e con lei e i suoi figli si trasfer\u00ec nel 1541 a Ginevra. \nNel 1542 Idelette ebbe un parto prematuro e il neonato, battezzato con il nome di Jacques, mor\u00ec due settimane dopo: anche altri due figli, nati nel 1544 e nel 1546, morirono prematuramente. Molto attiva nella cura dei malati e dei poveri, ebbe dei seri problemi di salute e mor\u00ec nel 1549. Calvino la ricord\u00f2 come \u00abun aiuto fedele nel ministero \u00bb e la sua migliore amica: \u00abnon mi parl\u00f2 mai della sua malattia n\u00e9 mi provoc\u00f2 alcuna preoccupazione con i suoi figli\u00bb."}
{"id": "1428485", "revid": "76963", "url": "https://it.wikipedia.org/wiki?curid=1428485", "title": "Tony Siragusa", "text": "Carriera sportiva.\nHa giocato come defensive tackle per dodici anni nella National Football League con le squadre degli Indianapolis Colts e dei Baltimore Ravens. Siragusa ha fatto parte della difesa dei Baltimore Ravens nel , anno in cui la squadra ottenne il record dei minor punti subiti nella stagione regolare della NFL. Insieme ai compagni di reparto, ha contribuito alla conquista del primo Super Bowl della squadra di Baltimora. Si \u00e8 ritirato nella stagione successiva, ponendo fine a una carriera che lo aveva visto effettuare 562 placcaggi (di cui 416 compiuti da solo), 22 sack, cinque fumble forzati, nove fumble recuperati, ritornati per 12 yard, e 28 passaggi deviati in 170 partite. A fine carriera, pesava 154,2 chilogrammi per un'altezza di 1,92 metri. Il suo soprannome (\"Goose\", oca) \u00e8 dovuto al suono della parte finale del suo cognome.\nCarriera cinematografica e televisiva.\nDopo il ritiro, ha avuto inizio la sua carriera come attore cinematografico e televisivo. Attualmente \u00e8 un inviato a bordo campo per la Fox Sports, durante le partite della NFL. Siragusa ha interpretato un mafioso russo (Kostya Novotny) nel film di Spike Lee \"La 25\u00aa ora\". \u00c8 apparso, inoltre, in molti episodi della serie \"I Soprano\", della rete statunitense HBO, nel ruolo della guardia del corpo Frankie Cortese. Attualmente, \u00e8 co-conduttore del programma \"Man Caves\" del canale DIY Network.\nAltre attivit\u00e0.\nSiragusa \u00e8 anche un imprenditore nel campo della ristorazione: ha quattro ristoranti nel New Jersey e un'azienda che produce carne di maiale per barbecue, la \"Goose's Ribs\"."}
{"id": "1428489", "revid": "51323", "url": "https://it.wikipedia.org/wiki?curid=1428489", "title": "Anthony Siragusa", "text": ""}
{"id": "1428492", "revid": "2122884", "url": "https://it.wikipedia.org/wiki?curid=1428492", "title": "Riccardo Lombardo", "text": "Principalmente \u00e8 conosciuto per aver doppiato il Saiyan Nappa in Dragon Ball Z.\nCarriera.\n\u00c8 attivo come doppiatore negli studi di Roma e Milano.\nLavora dal 2001 anche come direttore del doppiaggio."}
{"id": "1428493", "revid": "889336", "url": "https://it.wikipedia.org/wiki?curid=1428493", "title": "\u00c1ngel Di Mar\u00eda", "text": "Soprannominato \"El Fideo\", nell'agosto del 2015 \u00e8 divenuto, passando dal al in cambio di 63 milioni di euro, uno dei giocatori pi\u00f9 costosi nella storia del calciomercato, con un totale di circa 180 milioni di euro suddivisi in quattro trasferimenti, record poi battuto da Neymar nel 2017.\nCaratteristiche tecniche.\nMancino di piede, gioca principalmente come esterno destro. \u00c8 un giocatore veloce e dotato di ottimo dribbling, che pu\u00f2 agire anche come mezzala in un centrocampo a tre (come con Carlo Ancelotti al o con la nazionale argentina nel 2014), o come regista offensivo o trequartista dietro le punte.\nOltre il dribbling e la vastit\u00e0 del suo repertorio di passaggi, le corse in verticale con e senza palla sono i suoi punti di forza. \u00c8 molto abile nella gestione del pallone grazie alla sua eccelsa tecnica ed aiuta la squadra anche nel consolidamento del possesso palla. Spesso si sacrifica nei recuperi difensivi, ed una volta ripresa palla sa ripartire in transizione con eleganza. \u00c8 quindi, grazie a queste caratteristiche uniche, un abile rifinitore ed assist-man ed \u00e8 ritenuto uno dei migliori calciatori del panorama calcistico mondiale.\nCarriera.\nClub.\nGli esordi e il Benfica.\nDi Mar\u00eda inizia la carriera professionistica nel 2005, debuttando con il Rosario Central. Dopo ottime prestazioni nel campionato argentino e nel Mondiale Under-20 2007, viene acquistato per 6 milioni di euro dal Benfica per sostituire l'ala portoghese Sim\u00e3o Sabrosa, passato all'Atletico Madrid.\nReal Madrid.\nIl 28 giugno 2010 il Real Madrid annuncia, con una nota ufficiale sul proprio sito, l'acquisto del giocatore argentino che sar\u00e0 legato al club spagnolo per quattro anni. Il costo dell'operazione \u00e8 di circa 25 milioni di euro pi\u00f9 11 milioni di bonus legati alle prestazioni del giocatore con la nuova squadra. Segna il suo primo gol nel Real Madrid alla terza giornata di campionato sul campo della Real Sociedad. Qualche giorno dopo esordisce nel tabellino dei marcatori della Champions League, annotando all'81\u00ba la rete decisiva della vittoria per 1-0 dei \"blancos\" sul campo dell'Auxerre. Il 16 marzo segna nella sfida di ritorno degli ottavi di UEFA Champions League contro il Lione, partita vinta 3 a 0 dal Real Madrid. Al ritorno dall'infortunio subentra nella gara di ritorno dei quarti di finale di Champions League contro l'APOEL Nicosia il 4 aprile 2012 dove con un pallonetto realizza la rete del 5-2 finale. Nella partita del 2 maggio contro l'Athletic Bilbao vince il suo primo campionato spagnolo.\nInizia la stagione successiva vincendo la Supercoppa di Spagna 2012 nella doppia sfida contro il Barcellona (3-2 per i catalani all'andata a Barcellona, 2-1 per le \"merengues\" nel ritorno a Madrid), ma il resto della stagione sar\u00e0 privo di altri trofei, con il Real che giunge secondo in campionato, finalista in Copa del Rey e semifinalista in Champions League.\nNella stagione 2013-2014, sotto la guida tecnica di Carlo Ancelotti, viene adattato a fare la mezzala sinistra, con ottimi risultati, e conquistando anche la Champions League.\nManchester United.\nIl 26 agosto 2014 si trasferisce agli inglesi del Manchester United per la cifra di 59,7 milioni di sterline (pari a circa 78 milioni e mezzo di euro), firmando un contratto quinquennale, diventando cos\u00ec protagonista del quinto trasferimento pi\u00f9 costoso della storia del calcio, il pi\u00f9 oneroso per un club britannico. Il 30 agosto esordisce nel match tra Manchester United e Burnley, conclusosi sullo 0-0.\nIl 14 settembre seguente, in occasione del match casalingo vinto per 4-0 ai danni del Queens Park Rangers, realizza la sua prima rete con la maglia dei Red Devils; fornendo anche un assist. Trova la via del gol anche la giornata successiva, nella sconfitta per 5-3 sul campo del Leicester City. Il 4 gennaio 2015 torna al gol con la maglia del Manchester United nella gara di FA Cup Yeovil Town-Manchester United 0-2, firmando il 0-2 finale. \u00c8 anche il primo gol nella competizione con la nuova maglia.\nIn totale sono 4 i gol messi a segno nelle 32 partite disputate con il Manchester tra campionato e coppe inglesi.\nParis Saint-Germain.\nIl 6 agosto seguente viene ceduto per 63 milioni di euro al Paris Saint-Germain con il quale firma un contratto quadriennale. Di Maria diventa cos\u00ec il 13\u00ba giocatore argentino a vestire la maglia del club francese scegliendo di indossare la numero 11. Il suo \u00e8 anche il terzo acquisto pi\u00f9 caro dell'anno dopo quello di Kevin De Bruyne (74 milioni) e Raheem Sterling (68 milioni). Entra a partita in corso nella quarta partita di campionato in trasferta contro il Monaco (0-3) dove serve il suo primo assist per il compagno di nazionale Ezequiel Lavezzi. Segna il suo primo gol contro il Malm\u00f6 nella prima giornata di Champions e si ripete contro Guingamp, Nantes, Rennes e Tolosa. Durante la giornata 18 di Ligue 1 contro il Lione colleziona tre assist arrivando cos\u00ec a quota 10 assist in 11 presenze.\nIl 1\u00ba settembre 2018 realizza la rete del momentaneo 2-0 contro il direttamente dalla bandierina di calcio d'angolo, sorprendendo Paul Bernardoni, leggermente fuori dai pali.\nNazionale.\nVincitore dell'oro a Pechino 2008 con la nazionale olimpica (\u00e8 autore, tra l'altro, della rete decisiva nella finale contro la Nigeria), debutta con la selezione maggiore nel settembre dello stesso anno. Convocato per la Copa Am\u00e9rica 2011, segna una rete nel 3-0 con cui l' sconfigge la qualificandosi per i quarti di finale.\nPresente al Mondiale 2014, negli ottavi di finale contro la segna al 118\u00ba la rete che vale la vittoria argentina. Nei quarti di finale subisce un infortunio che lo costringe a saltare la semifinale. Bench\u00e9 fosse riuscito a recuperare per la finale contro la Germania, non viene schierato per motivi precauzionali, assistendo dalla panchina alla sconfitta per 1-0 della nazionale albiceleste contro la Germania.\nConvocato per la Copa Am\u00e9rica 2015, la squadra verr\u00e0 sconfitta anche in quest'occasione in finale, perdendo contro il Cile ai calci di rigore. Viene convocato anche per la Copa Am\u00e9rica Centenario negli Stati Uniti, manifestazioni in cui gli argentini vengono sconfitti ancora una volta in finale dal Cile, nuovamente vittorioso ai calci di rigore.\nConvocato per la Copa Am\u00e9rica 2019, nei quarti contro il Venezuela ha raggiunto la 100\u00aa presenza in nazionale.\nNel 2021 vince la finale di Copa America in finale contro il Brasile, segnando il gol decisivo. \nStatistiche.\nPresenze e reti nei club.\n\"Statistiche aggiornate al 16 febbraio 2022.\""}
{"id": "1428498", "revid": "110157", "url": "https://it.wikipedia.org/wiki?curid=1428498", "title": "Grand Champions Cup di pallavolo femminile 2001", "text": "La Grand Champions Cup di pallavolo femminile 2001 si \u00e8 svolta dal 13 al 18 novembre 2001 a Fukuoka e Saitama, in Giappone: al torneo hanno partecipato sei squadre nazionali e la vittoria finale \u00e8 andata per la prima volta alla Cina.\nRegolamento.\nFormula.\nLe squadre hanno disputato un'unica fase con formula del girone all'italiana.\nCriteri di classifica.\nSono stati assegnati 2 punti alla squadra vincente e 1 a quella sconfitta.\nL'ordine del posizionamento in classifica \u00e8 stato definito in base a:\nPodio.\nCampione.\nCina(Primo titolo)\nSecondo posto.\nRussia\nTerzo posto.\nGiappone"}
{"id": "1428509", "revid": "2075211", "url": "https://it.wikipedia.org/wiki?curid=1428509", "title": "\u00d3scar Cardozo", "text": "Carriera.\nClub.\nGli esordi in patria e il Newell's Old Boys.\nCardozo debutta nel Club 24 de Junio e successivamente si trasferisce nel 3 de Febrero, in Paraguay prima di andare al Club Nacional nel 2005.\nApproda quindi al Newell's Old Boys, in Argentina, nella seconda met\u00e0 del 2006 dopo una stagione da 17 gol per il Nacional Asunci\u00f3n nel Torneo di Apertura. Nel Newell's ritrova altri giocatori paraguaiani come Diego Gavil\u00e1n, Santiago Salcedo e Justo Villar e ha un impatto decisivo nel torneo con 11 gol in 16 partite nell'Apertura 2006. Grazie a queste prestazioni viene premiato come il giocatore paraguaiano dell'anno nel 2006. Nella sua ultima stagione in Argentina, segna 10 gol per il Newell's nel campionato Clausura, riuscendo cos\u00ec ad evitare la retrocessione del club.\nL'affermazione al Benfica.\nIl 21 giugno 2007 passa ufficialmente in Portogallo al Benfica per una cifra vicina ai 9,1 milioni di euro, che lo hanno reso il secondo acquisto pi\u00f9 costoso nella storia del club portoghese, dietro solo all'ex simbolo e capitano, Sim\u00e3o, per il quale il nel 2001 spese l'equivalente di 25 miliardi di lire. Nel 2009 viene nominato per la seconda volta Calciatore paraguaiano dell'anno. Con 9 reti \u00e8 il capocannoniere della UEFA Europa League 2009-2010. Il 15 gennaio 2013 ha rinnovato il contratto con la societ\u00e0 portoghese fino al 2016. il 15 maggio va in gol su calcio di rigore nella sconfitta 1-2 del club lusitano in finale di UEFA Europa League 2012-2013.\nIn totale con il club lusitano ottiene 292 presenze e ben 172 gol, conquistando inoltre 2 campionati portoghesi (2009-2010 e 2013-2014), 1 coppa di Portogallo (2013-2014) e 5 coppe di lega (2008-2009, 2009-2010, 2010-2011, 2011-2012, 2013-2014) e vincendo anche i titoli di capocannoniere del campionato portoghese (2009-2010 e 2011-2012) e della coppa di Portogallo (2012-2013).\nIl Trabzonspor, l'Olympiakos e il Libertad.\nIl 4 agosto 2014 viene acquistato per 5 milioni di euro dal Trabzonspor, club militante in S\u00fcper Lig. In due stagioni in Turchia ottiene complessivamente 66 presenze segnando 28 gol.\nIl 31 agosto 2016 si trasferisce all'Olympiakos, firmando un contratto biennale con la squadra greca.\nIl 1\u00b0 luglio 2017, dopo il primo anno con la squadra greca, l'attaccante paraguayano decide di tornare in patria e lo fa vestendo la maglia del Libertad, con cui ritrova numerosi gol.\nNazionale.\nNel 2007 inizia la sua carriera nella nazionale paraguaiana. Le sue ottime prestazioni al Newell's gli permettono di partecipare alla Copa Am\u00e9rica 2007. Inoltre ha partecipato alla Coppa del Mondo Fifa 2010.\nStatistiche.\nPresenze e reti nei club.\n\"Statistiche aggiornate al 3 dicembre 2021.\""}
{"id": "1428514", "revid": "729019", "url": "https://it.wikipedia.org/wiki?curid=1428514", "title": "Ferrovia Vicenza-Schio", "text": "La ferrovia Vicenza-Schio \u00e8 una linea ferroviaria italiana di propriet\u00e0 statale a scartamento ordinario che unisce Vicenza con alcuni centri della sua provincia, per terminare a Schio.\n\u00c8 una linea a binario unico, non elettrificata e lunga circa 30 chilometri, gestita da RFI del Gruppo Ferrovie dello Stato.\nStoria.\nNel 1873 la Provincia di Vicenza, desiderosa di dotarsi di un'efficiente rete di trasporto al fine di sviluppare le aree attorno al capoluogo, interessato fin dal 1846 dalla ferrovia Milano-Venezia, ottenne la concessione per la costruzione di una tranvia a scartamento di 914\u00a0mm da Vicenza a Schio. Tale relazione era fortemente voluta anche dal Senatore Alessandro Rossi di Schio dove possedeva un'importante manifattura tessile (conosciuta in seguito come Lanerossi). La costruzione della linea cominci\u00f2 nel 1874 ad opera della Societ\u00e0 Veneta di Padova a cui la Provincia affid\u00f2 anche l'esercizio; nonostante la linea fosse prevista inizialmente con caratteristiche tranviarie e a scartamento ridotto, all'atto pratico si opt\u00f2 per una vera e propria ferrovia a scartamento normale. Dopo due anni di lavori, il 29 agosto 1876 la ferrovia Vicenza\u2013Schio fu ufficialmente inaugurata.\nOriginariamente la linea si diramava dalla ferrovia Milano-Venezia al bivio Vicenza posto subito dopo il ponte sul fiume Bacchiglione; dopo aver compiuto una curva a 90 gradi verso nord si incontrava il bivio Bertesina, attivato il 12 settembre 1877 contestualmente con l'apertura della linea per Treviso, sempre esercita dalla SV, che piegava a destra in direzione nordest. Nel 1882, ferma rimanendo la concessione alla Veneta, l'esercizio della linea pass\u00f2 alla Societ\u00e0 Italiana per le strade ferrate meridionali assieme alle ferrovie Vicenza-Treviso e Padova-Bassano per poi tornare tutte nuovamente alla SV nel 1896. Infine, con la nascita delle Ferrovie dello Stato, tutte e tre le linee vennero definitivamente assorbite dalla nuova azienda nel corso del 1906.\nNel frattempo si costru\u00ec la ferrovia a scartamento di 950\u00a0mm che da Torrebelvicino portava ad Arsiero passando per la stazione di Schio; tale linea venne attivata il 16 marzo 1885 per poi venire soppressa per gradi tra il 1925 e il 1949. Altra linea di apporto alla Vicenza - Schio fu la Thiene-Rocchette, a scartamento ordinario e gestione SV, attivata il 7 settembre 1907 e soppressa il 31 marzo 1964.\nNel 1911 con il raddoppio della Vicenza-Treviso si spost\u00f2 la diramazione di questa linea con la ferrovia per Schio al Bivio Vicenza, ribattezzato per l'occasione in \"Doppio Bivio Bacchiglione\" e contemporanea soppressione del Bivio Bertesina.\nFra il materiale ex Societ\u00e0 Veneta, la locomotiva n. 23, rinumerata 263, fu trasferita a Padova per prestare servizio sulla rete della Societ\u00e0 delle Guidovie Centrali Venete, controllata dalla stessa SV, che eserciva le linee per Bagnoli di Sopra, Piove di Sacco, Fusina e Mestre; la stessa unit\u00e0 fu trasferita in seguito sulla San Giorgio di Nogaro-Cervignano.\nCon lo scoppio della prima guerra mondiale i territori dell'alto vicentino si trovarono coinvolti negli scontri tra le armate italiane e quelle austriache. Per sostenere le battaglie che si svolgevano in quelle zone, la VII Armata costru\u00ec a partire dal 1916 una ferrovia Decauville militare a scartamento di 600\u00a0mm che collegava la stazione di Thiene con la stazione di Marsan della tranvia STV Vicenza-Bassano del Grappa passando per Sarcedo, Breganze, Mason Vicentino e Marostica. Dal ponte sul fiume Astico, posto nei pressi di Sarcedo, partiva una diramazione che portava a Calvene via Fara Vicentino: tale piccola rete aveva come scopo principale il carico del materiale bellico nelle stazioni di Thiene e Marsan che veniva inoltrato a Calvene da dove partivano numerose teleferiche che mettevano in comunicazione il fondovalle con l'altopiano di Asiago tagliato in due dal fronte. Dopo la disfatta di Caporetto (Ottobre 1917) fu realizzata una seconda diramazione che da Sarcedo scendeva fino alla stazione di Dueville, permettendo cos\u00ec di avere tre punti di comunicazione con la rete ferrotranviaria nazionale; inoltre fu anche raddoppiata l'intera Vicenza\u2013Schio dotandola di un raccordo diretto con la linea per Treviso per permettere l'instradamento diretto da Treviso a Schio (il cui fascio binari fu allargato, al pari di quello di Thiene) senza inversione di marcia.\nTerminata la guerra, le decauville militari vennero smantellate; stessa sorte ebbe poi il raccordo diretto tra le linee di Schio e di Treviso, mentre la nostra linea torn\u00f2 in anno imprecisato a binario unico.\nSuccessivamente la Vicenza-Schio continu\u00f2 la sua vita senza particolari novit\u00e0, finch\u00e9 il 20 ottobre 1987 non vennero attivati due nuovi binari tra la stazione di Vicenza e il Doppio Bivio Bacchiglione, che fu quindi soppresso, per svincolare le linee di Schio e Treviso dalla Milano-Venezia; tale tratta, della lunghezza di circa 1.5\u00a0km, \u00e8 parzialmente in galleria artificiale in quanto sopra ad essa si sviluppa il Viale Risorgimento Nazionale.\nTraffico.\nIl traffico passeggeri \u00e8 caratterizzato fin dall'origine da una componente prevalentemente locale e pendolare. L'orario \u00e8 cadenzato.\nFino al 2013 veniva effettuato un servizio estivo-festivo tra Schio e Chioggia via Padova-Rovigo denominato \"Treno del Mare\".\nIl servizio merci \u00e8 andato calando nel tempo ed \u00e8 costituito da un singolo treno feriale effettuato da Sistemi Territoriali in funzione delle necessit\u00e0 del Raccordo Martini a Villaverla. Da inizio 2017 per\u00f2, il servizio merci \u00e8 stato sospeso in seguito alla progressiva chiusura del Raccordo."}
{"id": "1428516", "revid": "237256", "url": "https://it.wikipedia.org/wiki?curid=1428516", "title": "Silvestr Scedrin", "text": ""}
{"id": "1428518", "revid": "1543377", "url": "https://it.wikipedia.org/wiki?curid=1428518", "title": "Alan Johnston", "text": "Johnston nacque a Lindi, Tanganica, (odierna Tanzania), da genitori scozzesi. Frequent\u00f2 la Dollar Academy in Scozia e in seguito si laure\u00f2 in inglese e politica all'Universit\u00e0 di Dundee. Johnston \u00e8 stato anche insignito di un diploma in giornalismo all'Universit\u00e0 di Cardiff, Galles.\nCarriera giornalistica.\nJohnston inizi\u00f2 la sua carriera nel 1991 con la BBC per la quale fu corrispondente in Uzbekistan e in Afghanistan.\nFino al 1\u00ba aprile 2007 fu corrispondente ufficiale dalla Gaza, all'epoca del suo rapimento era l'unico corrispondente occidentale presente nella citt\u00e0.\nDurante la sua attivit\u00e0 a Gaza assistette e riport\u00f2 alcuni degli eventi pi\u00f9 significativi avvenuti nell'area come il piano di disimpegno unilaterale israeliano (2005), la\nvittoria di Hamas alle elezioni politiche del 2006 e le operazioni del 2006 del Conflitto fra Israele e la Striscia di Gaza.\nQuando non lavorava come corrispondente, Johnston faceva reportage alla radio, uno dei quali, dedicato alla vita nell'Afganistan post-talebani ha vinto una medaglia di bronzo alla Sony Radio Academy Awards.\nIl rapimento.\nIl 12 marzo 2007, mentre tornava al suo albergo, Johnston fu rapito da un gruppo di estremisti palestinesi dell'Esercito dell'Islam. La sua prigionia dur\u00f2 quattro mesi, il suo rilascio avvenuto il 4 luglio fu dovuto soprattutto alle pressioni di Hamas per la sua liberazione\nDurante la sua prigionia vi furono numerosi appelli per la sua liberazione da parte di giornalisti, la BBC, in segno di solidariet\u00e0, appese un grande telo sui suoi studi televisivi con la scritta \"Free Alan Johnston\", ossia \"Liberate Alan Johnston\".\nDiversi tentativi di negoziare la liberazione del giornalista fallirono, .\nI rapitori lo liberarono il 4 luglio 2007. ."}
{"id": "1428525", "revid": "916580", "url": "https://it.wikipedia.org/wiki?curid=1428525", "title": "Guerra del sale (1540)", "text": "La guerra del sale del 1540 fu un'insurrezione del territorio di Perugia contro lo Stato Pontificio ai tempi di papa Paolo III; al termine della guerra, Perugia perse la propria autonomia e divenne parte integrante dello Stato Pontificio.\nPrologo.\nIl territorio di Perugia faceva formalmente parte dello Stato Pontificio fin da et\u00e0 altomedievale, anche se la citt\u00e0 rest\u00f2 \"de facto\" indipendente fino al 1370, allorquando perse le proprie autonomie comunali, unitamente alle libert\u00e0 civiche di cui godeva, e venne pienamente incorporata dalla Santa Sede. Nel corso del XV secolo i vincoli di soggezione agli Stati della Chiesa si allentarono nuovamente, grazie anche all'affermarsi sul territorio di alcune signorie, l'ultima delle quali fu quella della famiglia Baglioni.\nNel 1531 su tutti i territori pontifici venne imposta una tassa sul sale; tale tassa caus\u00f2 un malcontento popolare che i Baglioni tentarono di cavalcare nel tentativo di affrancarsi completamente dal dominio papale. Verso la fine del 1539 il papa Paolo III, in un periodo di estrema carestia, durante una sua visita alla citt\u00e0 di Perugia manifest\u00f2 l'intenzione di richiedere l'aumento del prezzo del sale (prezzo-fisso), gi\u00e0 concordato con le autonomie comunali in regime di monopolio delle saline pontificie, nella misura di tre quattrini per libbra.\nLa proposta ufficiale, inoltrata dal legato pontificio, cardinale Cristoforo Jacovacci, venne respinta dal consiglio popolare convocato dai Priori che, nel dichiararne l'inapplicabilit\u00e0, deliber\u00f2 di mandare ambasciatori a Roma per protestare contro la proposta ritenuta in contrasto con gli accordi gi\u00e0 stabiliti con i pontefici precedenti. Per tutta risposta, il 17 marzo 1540, nonostante l'evidenza del sopruso, il pontefice fece recapitare ad Aligero vicelegato pontificio e ad Alfano Alfani, capo dei priori, la Bolla di scomunica della popolazione perugina. Alla scomunica seguirono le dimissioni dell'Alfani e l'elezione del nuovo \"Consiglio dei Venticinque\". Il popolo perugino sperava che il nuovo governo cittadino fosse in grado di opporsi all'ingiusta pretesa papalina ed ancor pi\u00f9 di ottenere dai governanti una revisione dello statuto per ripristinare la perduta autonomia comunale con il giusto riconoscimento dei privilegi fino ad allora goduti. Nel frattempo il Papa, deciso a contrastare l'insubordinazione popolare richiam\u00f2 in Roma il legato Jacovacci e durante il concistoro manifest\u00f2 la volont\u00e0 di ricorrere all'intervento armato contro la citt\u00e0 di Perugia. In citt\u00e0 il governo nobiliare dei Venticinque si occupava soltanto della propria sopravvivenza trascurando il pericolo del conflitto.\nCampagna nel contado perugino.\nIl primo aprile del 1540, nel territorio perugino furono avvistate milizie pontificie condotte da Pier Luigi Farnese, Gonfaloniere della Chiesa, figlio di Paolo III, descritto nella storia come persona dissoluta e violenta. La sua fanteria era agli ordini del \"mastro generale di campo\" Alessandro da Terni.\nL'esercito pontificio mobilitato dal Farnese (8000 italiani e 400 Lanzichenecchi), inizi\u00f2 a devastare il territorio di Foligno, Assisi e Bastia, incontrando scarsa resistenza. Nel conflitto armato le milizie messe in campo dal comune di Perugia potevano contare soltanto su 2000 fanti, in gran parte Senesi, mancanti di munizioni e rifornimenti. Mentre i migliori capitani di ventura si trovavano al soldo dell'esercito condotto dal Farnese, l'esercito perugino poteva contare soltanto sul prestigio di Ascanio della Corgna, giovane condottiero perugino. Fallita la mediazione di pace intrapresa dal Vicer\u00e9 di Napoli, Don Pedro de Toledo, i Perugini sperarono ancora nell'appoggio del duca fiorentino Cosimo I de' Medici che si trovava in aperto contrasto con il pontefice Paolo III e nell'amor patrio del condottiero Ridolfo Baglioni, ex \"Signore di Perugia\", assoldato dal duca Cosimo con una redditizia condotta. Il 16 maggio il Baglioni, tornato in patria, venne accolto con grande entusiasmo da tutta la popolazione perugina. Ma pi\u00f9 che per combattere Ridolfo tornava in patria con l'intento, tenuto nascosto, di trattare la resa della sua citt\u00e0. Il primo attacco delle milizie pontificie fu condotto dal Tomassoni, dapprima infatti si batt\u00e9 valorosamente contro la cavalleria di Ridolfo poi si diresse all'assedio del castello di Torgiano, situato in posizione strategica alla confluenza del Tevere e del Chiascio, tuttavia inutilmente. Il castello di Torgiano era stato protetto da un fossato semicircolare progettato dal Della Corgna. Il fiero condottiero ternano si rifece vincendo definitivamente le truppe di Ascanio della Corgna a Ponte S. Giovanni e a Pretola.\nAssedio di Perugia.\nI papalini, lasciato Torgiano, dopo aver devastato gli abitati del contado perugino si diressero verso l'ascesa di Perugia portandosi fin sotto le mura. Il Baglioni invece di ostacolare frontalmente l'avanzata del nemico si limit\u00f2 a contrastare le milizie del Farnese con colpi di artiglieria sparati da Porta Sole. Il 3 giugno nel Monastero di Monteluce, Ridolfo Baglioni con il commissario di campo Gerolamo Orsini trattarono la capitolazione di Perugia. Segu\u00ec lo scioglimento dei Venticinque. Molte famiglie perugine emigrarono nelle citt\u00e0 limitrofe di Firenze, Siena ed Urbino, preferendo la soggezione a quelle Signorie, piuttosto che al dominio teocratico dello \"Stato Pontificio\". La guerra si concluse con la sconfitta dei Perugini e la fine della loro indipendenza. Alessandro Tomassoni da Terni, sfruttando le sue conoscenze nel campo delle fortificazioni militari, collabor\u00f2 tra il 1540 e il 1541 con Antonio da Sangallo il Giovane (1484-1546) alla risistemazione dell\u2019area dove poi sorger\u00e0 la Rocca Paolina, voluta dal pontefice sul luogo dove sorgevano le case dei Baglioni e di altri maggiorenti per riaffermare la sottomissione della citt\u00e0 allo Stato della Chiesa.\nConseguenze.\n Ridolfo Baglioni, privato dei propri privilegi e dei propri soldati, dovette abbandonare la citt\u00e0 sancendo la fine della signoria perugina e successivamente, tornato al soldo del duca Cosimo rimase ucciso nel 1554 nel conflitto fiorentino-senese, colpito da un colpo d'archibugio sotto le mura di Chiusi.\nLa citt\u00e0 di Perugia perse per la seconda volta nella sua storia le proprie libert\u00e0 civiche e la sua secolare autonomia e pass\u00f2 nuovamente alle dirette dipendenze dello Stato della Chiesa, che obblig\u00f2 la cittadinanza a costruire l'imponente Rocca Paolina, dove si insedi\u00f2 una guarnigione pontificia.\nParte delle mura della citt\u00e0 furono demolite.\nLa tradizione vuole che i perugini, comunque non domati dalla dominazione pontificia, reagissero dopo la guerra boicottando la tassa che aveva principiato la loro definitiva sottomissione territoriale al Papa, smettendo di salare il pane, che da allora fu insipido. Una ricerca recente per\u00f2 sembra di smentire questa leggenda."}
{"id": "1428527", "revid": "125671166", "url": "https://it.wikipedia.org/wiki?curid=1428527", "title": "Henri Nestl\u00e9", "text": "Biografia.\nHeinrich nacque da Johann Ulrich Matthias (1776-1838), maestro vetraio e commerciante, e Anna Maria Catharina Ehemann (1779-1839) ed era l'undicesimo di quattordici figli nati nel giro di 21 anni: sette maschi e sette femmine, di cui per\u00f2 solo due sorelle oltre a lui arrivarono all'et\u00e0 adulta.\nCrebbe in Germania, ma dopo l'apprendistato di farmacista svolto a Francoforte, ebbe un periodo di formazione che lo port\u00f2 da pi\u00f9 parti fino ad arrivare a Losanna, dove il 29 novembre 1839 super\u00f2 l'esame di ammissione per aiuto farmacista.\nSi stabil\u00ec quindi sulle rive del lago Lemano, adatt\u00f2 al francese il proprio nome (Henri Nestl\u00e9 invece di Heinrich Nestle) e s'impieg\u00f2 nella farmacia di Marc Nicollier a Vevey, dove inizi\u00f2 a familiarizzare coi metodi del chimico tedesco Liebig.\nCon l'aiuto finanziario di una sua ricca zia, nel 1843 apr\u00ec una propria azienda nei pressi della stazione ferroviaria di Vevey, nell'odierna Rue des Bosquets, dove produsse con modesto successo olio, liquori, aceto, concime, acqua minerale gassata artificialmente e gas naturale liquefatto, avvi\u00f2 quindi un commercio di prodotti per illuminazione e scopr\u00ec un procedimento per la fabbricazione del cemento Portland.\nSi spos\u00f2 con Cl\u00e9mentine Ehmant nel 1860, ma la coppia non ebbe figli.\nColpito dagli elevati livelli di mortalit\u00e0 infantile, nel 1867 Nestl\u00e9 invent\u00f2 e produsse, secondo i criteri scientifici promossi da Liebig, un alimento specifico per neonati sofferenti di malnutrizione a base di latte e cereali, a cui aveva tolto l'amido per favorirne la digeribilit\u00e0, che fosse buono di gusto e facile da preparare (\"Farine Lact\u00e9e Henri Nestl\u00e9\"). Lavorando insieme a scienziati e medici arricch\u00ec il prodotto con ferro e altri additivi cos\u00ec da renderlo il pi\u00f9 completo dell'epoca, adatto anche ad adulti sofferenti di problemi nutrizionali.\nEbbe modo di somministrare il prodotto a un bimbo nato prematuro che sopravvisse e ci\u00f2 fu la miglior pubblicit\u00e0 del nuovo ritrovato. Lo stesso anno Nestl\u00e9 ricevette la medaglia d'oro all'Esposizione Universale di Parigi (1867) per questa sua farina lattea e il prodotto ebbe un tale successo che nel 1874 ne erano gi\u00e0 state vendute oltre un milione di confezioni in pi\u00f9 di 20 Paesi nei cinque continenti, ponendo le basi per il futuro sviluppo del gruppo Nestl\u00e9.\nNel 1874 Henri Nestl\u00e9 vendette l'impresa, il nome e la marca a tre impresari della regione, che fondarono la Soci\u00e9t\u00e9 Anonime Farine Lact\u00e9e Henri Nestl\u00e9, e si ritir\u00f2 a vita privata nella sua villa di Glion, sopra Montreux, dove mor\u00ec di attacco cardiaco il 7 luglio 1890. Fu seppellito nel cimitero Territet in Montreux.\nBibliografia.\nGran parte delle informazioni sono tratte dall'opuscolo pubblicato da Nestl\u00e9 SA in occasione del 200\u00ba anniversario della nascita del suo fondatore, disponibile nel sito ufficiale dell'azienda"}
{"id": "1428530", "revid": "110157", "url": "https://it.wikipedia.org/wiki?curid=1428530", "title": "Selandiano", "text": " \nNella scala dei tempi geologici, il Selandiano (o \"Paleocene intermedio\") \u00e8 il secondo dei tre piani in cui \u00e8 suddiviso il Paleocene. \u00c8 preceduto dal Daniano e seguito dal Thanetiano.\nCopre un periodo compreso tra 61,1 milioni di anni fa (Ma) e 58,7 \u00b1 0,2 milioni di anni fa.\nDefinizioni stratigrafiche e GSSP.\nIl piano Selandiano fu introdotto nella letteratura scientifica da Alfred Rosenkrantz nel 1924.\nIl suo nome deriva da quello dell'isola danese di Sjaelland.\nLa base dal Selandiano \u00e8 prossima al confine tra le biozone NP4 e NP5 nella biostratigrafia marina.\u00c8 posizionata subito dopo la prima comparsa di molte nuove specie di nanoplancton calcareo del genere \"Fasciculithus\" (\"F. ulii\", \"F. billii\", \"F. janii\", \"F. involutus\", \"F. tympaniformis\" e \"F. pileatus\") e in prossimit\u00e0 della prima comparsa del nanoplancton calcareo della specie \"Neochiastozygus perfectus\".\nIl limite superiore del Selandiano, nonch\u00e9 base del successivo Thanetiano, si trova alla base della cronozona magnetica \nC26n.\nGSSP.\nIl GSSP, il profilo stratigrafico di riferimento della Commissione Internazionale di Stratigrafia, \u00e8 stato identificato nelle rocce della spiaggia di Itzurun, presso Zumaia, un villaggio dei Paesi Baschi nel nord della Spagna.\nLe sue coordinate sono: latitudine 43\u00b0 18'N e longiitudine 2\u00b0 16'W.\nCaratteristiche.\nIn questo piano si ha la presunta presenza dei Plesiadapiformi (intorno ai 60 milioni di anni fa), ordine parallelo ai primati estinto nel tardo Eocene, appartenente al superordine Euarchonta comune ai primati stessi. \u00c8 sicuramente l'ordine meno distante filogeneticamente dai primati, invece \u00e8 dubbia la discendenza dei primati stessi da questo ordine di primatoidi estinti.\nSi ha inoltre la comparsa dei primi primati conosciuti, ovvero delle protoscimmie del genere Teilhardina, protoprimati classificati nel sottordine Haplorrhini, famiglia Omomyidae, probabili antenate delle Simiiformes (comprendenti tutte le scimmie, platirrine e catarrine, uomo compreso), ma anche dei Tarsi. Nello stesso periodo compaiono le Adapidae, presunte antenate delle proscimmie. \u00c8 proprio in questo periodo che si differenziano le proscimmie stesse (sottordine Strepsirrhini dell'ordine dei primati, comprendente lemuri, Aye aye e galagoni) dalle scimmie propriamente dette (sottordine Haplorrhini dell'ordine dei primati, comprendente tarsi e scimmie propriamente dette)."}
{"id": "1428532", "revid": "767487", "url": "https://it.wikipedia.org/wiki?curid=1428532", "title": "Bernesga", "text": "Il Bernesga \u00e8 un fiume della Penisola Iberica. Nasce dalla Cordigliera Cantabrica, \u00e8 un affluente destro dell'Esla, che a sua volta \u00e8 affluente del Duero. Scorre in Spagna. La citt\u00e0 pi\u00f9 importante bagnata \u00e8 Le\u00f3n. Lungo il suo corso corre un ramo della Via de la Plata e il Cammino di Santiago, che in questo tratto coincidono."}
{"id": "1428534", "revid": "211345", "url": "https://it.wikipedia.org/wiki?curid=1428534", "title": "Ponte dei sospiri", "text": ""}
{"id": "1428537", "revid": "486946", "url": "https://it.wikipedia.org/wiki?curid=1428537", "title": "Lazaristi", "text": ""}
{"id": "1428539", "revid": "12081632", "url": "https://it.wikipedia.org/wiki?curid=1428539", "title": "Assessori", "text": ""}
{"id": "1428547", "revid": "1305772", "url": "https://it.wikipedia.org/wiki?curid=1428547", "title": "Delega (disambigua)", "text": ""}
{"id": "1428550", "revid": "1305772", "url": "https://it.wikipedia.org/wiki?curid=1428550", "title": "Wonder Dog", "text": "Sviluppato da Core Design, Wonder Dog \u00e8 stato uno dei primi videogiochi per Sega Mega CD. Protagonista \u00e8 un cane spaziale giunto sulla Terra, dove deve percorrere 12 livelli di piattaforme molto diversi tra loro.\nIn seguito, il gioco \u00e8 stato convertito su Amiga.\nIl personaggio, divenuto la mascotte del Sega Mega CD, era anche il protagonista di un breve filmato contenuto in alcune videocassette puliscitestine VHS prodotte dalla JVC, la co-sviluppatrice del Sega Mega CD."}
{"id": "1428551", "revid": "729019", "url": "https://it.wikipedia.org/wiki?curid=1428551", "title": "Fatalit\u00e0 (Paola &amp; Chiara)", "text": "Fatalit\u00e0 \u00e8 una canzone del duo milanese Paola &amp; Chiara pubblicata all'interno dell'omonimo EP, pubblicato il 16 giugno 2005.\nIl brano, dopo \"A modo mio\", \u00e8 il secondo inedito della prima raccolta della carriera del duo, \"Greatest Hits\", uscito nel 2005.\nLa canzone \u00e8 stata scritta dalle due artiste ed \u00e8 stata prodotta dalle stesse insieme a Roberto Baldi e Michele Monestiroli."}
{"id": "1428553", "revid": "124317773", "url": "https://it.wikipedia.org/wiki?curid=1428553", "title": "Coppa Mitropa 1964", "text": "La Coppa Mitropa 1964 fu la 24\u00aa edizione del torneo e venne vinta dai cecoslovacchi dello Spartak Sokolovo Praha, al terzo titolo nella competizione.\nTorneo.\nQuarti di finale.\n\"Gare giocate tra il 3 e il 20 giugno\"\nSemifinali.\n\"Gare giocate il 24 giugno e 1\u00ba luglio\""}
{"id": "1428557", "revid": "160832", "url": "https://it.wikipedia.org/wiki?curid=1428557", "title": "Alghero Terra Sarda Rugby", "text": ""}
{"id": "1428562", "revid": "110157", "url": "https://it.wikipedia.org/wiki?curid=1428562", "title": "Temperatura di Burns", "text": "La temperatura di Burns, Td, \u00e8 la temperatura alla quale un materiale ferroelettrico, precedentemente in uno stato di paraelettricit\u00e0, inizia a presentare delle nanoregioni polarizzate casualmente, che precedono la formazione di aree polarizzate. Questo comportamento tipico di alcuni materiali ferroelettrici, ma non di tutti, \u00e8 stato osservato nel titanato di piombo (PbTiO3), niobato di potassio (KNbO3), titanato zirconato di piombo e lantanio (PLZT), niobato di piombo e magnesio (PMN), niobato di zinco e piombo (PZN), K2Sr4(NbO3)10, e nel niobato di stronzio e bario (SBN).\nIl meccanismo che regola la temperatura di Burns, che deve il nome a Gerald Burns, che ha studiato per primo il fenomeno in collaborazione con Frank H. Dacol, non \u00e8 stato ancora del tutto compreso."}
{"id": "1428563", "revid": "26630", "url": "https://it.wikipedia.org/wiki?curid=1428563", "title": "Seduta", "text": ""}
{"id": "1428566", "revid": "21583", "url": "https://it.wikipedia.org/wiki?curid=1428566", "title": "The Latest Buzz", "text": "The Latest Buzz \u00e8 una serie televisiva per ragazzi prodotta da \"The Family Channel\" nel 2007. In Italia va in onda su Disney Channel Italia e su Rai Gulp. Protagonisti sono cinque ragazzi che si occupano del giornale pi\u00f9 famoso fra i teenager, il \"Teen Buzz\".\nPersonaggi.\nRebecca Harper.\nRebecca Harper \u00e8 interpretata da Zo\u00eb Belkin. Soprannominata dagli amici Reb, ha 15 anni ed \u00e8 una reporter della rivista \"The Teen Buzz\", e si occupa del punto di vista dei giovani, scrivendo testi, inserti, articoli sui temi adolescenziali. La sua rubrica si chiama \"In poche parole\". \u00c8 entrata nel Teen Buzz grazie ad Amanda, che leggendo il suo curriculum, l'ha richiesta per quel lavoro.Rebecca \u00e8 il genere di ragazza che viene definita \"secchiona\", attenta all'ordine, salutistica e molto alquanto precisa, bench\u00e9 sia molto goffa. \u00c8 abbastanza insicura di s\u00e9 ma non si lascia scoraggiare mai. Rebecca viene spesso definita \"poliziotta della grammatica\", perch\u00e9 non sopporta gli errori grammaticali nei testi. A causa di ci\u00f2 si ritrover\u00e0 a fare una gara di spelling contro Noah Jackson, che sembra esserne un campione. Rebecca \u00e8 orfana di madre, e vive con il padre, che la mette spesso in imbarazzo, ma ormai lei l'ha superato, capendo che quello \u00e8 il suo modo di volerle bene. Con loro vive anche la nonna, che lei chiama \"Baba\". Nel corso della serie si scopre che la donna si trasfer\u00ec in Canada da giovane e che la famiglia \u00e8 di origine ebrea (lo si capisce nell'episodio di Natale, quando Noah augura a Rebecca buon Hanukkah. Ha una grande ammirazione per il giocatore di baseball Justin Morneau.\nRebecca \u00e8 sempre stata innamorata di Noah Jackson, e lo si pu\u00f2 intuire in diverse puntate, come per esempio il ballo della scuola, quando la ragazza scopre che Noah ha scritto una canzone, che pu\u00f2 essere dedicata a lei o ad Amanda (alla fine la canzone era per il porcellino della sorella, ma il ragazzo appurando che Rebecca non \u00e8 mai stata invitata a ballare, si offre di farlo). Una sera, per un articolo sui primi appuntamenti, Rebecca uscir\u00e0 con Noah e l'appuntamento si riveler\u00e0 un totale disastro, ma rafforzer\u00e0 la loro amicizia e il loro amore represso. Si capir\u00e0 ci\u00f2 che Noah prova per lei quando Noah le dice che \u00e8 ridicola invece di dirle che \u00e8 bellissima. Lei smette di parlargli e fanno una scommessa: Noah deve farla riprendere a parlare e se non ci riesce dovr\u00e0 andare alla premiazione in boxer. La cosa sembra pi\u00f9 dura del previsto ma alla fine Noah vince, e lo si vede andare via con il mazzolino che aveva lei e a Natale Noah glielo regaler\u00e0. Nella seconda serie, si fidanzeranno, per\u00f2 in un episodio precedente, lui le far\u00e0 passare il singhiozzo con un bacio. La vita da fidanzati si complica, quando ua famoso cantante, innamorato di DJ, decide di invitare Rebecca a far parte del suo video, sperando che lei scriva un articolo su di lui. Oltre a Noah, Reb ha avuto altri ragazzi, fra cui il critico di tv, Cody Herman, detto \"il grande Herman\" che pensava che Rebecca si fosse avvicinata a lui perch\u00e9 interessata, mentre la ragazza aveva provato a stringerci un legame sotto consiglio di DJ, per migliorare le recensioni del ragazzo. In quella puntata viene etichettata da un amico di Herman come \"Quella Pazza di Te\". In una puntata sulla seduzione, si vedono molti ragazzi provarci con Rebecca, ignorando Amanda. Uno in particolare fa i complimenti alla ragazza, per i suoi pantaloni, che Amanda definir\u00e0 da quattro soldi. Viene anche definita uno schianto da Michael Dashenzio, un attore che lei adora e che aiuta a superare la rottura con la sua ragazza. Il migliore amico di Rebecca \u00e8 Michael Davis, un ragazzo ipocrita ed egoista, che vuole essere sempre al centro dell'attenzione, fissato con i papillon e i capelli. Non si capisce ancora bene come Rebecca e Michael siano amici essendo cos\u00ec diversi, ma forse \u00e8 proprio questa diversit\u00e0 a renderli amici. Ci sono comunque molte puntate in cui litigano, specialmente quella in cui Rebecca diventa una \"cheerleader\". Erano andati a fari il provino entrambi, come punizione dal professor Shepard. Bench\u00e9 Michael sia molto pi\u00f9 capace di lei, viene presa Rebecca perch\u00e9 \u00e8 buona mentre lui \u00e8 acido, ma finito l'articolo Rebecca lascia le \"cheerleader\". Se Michael \u00e8 il migliore amico di Rebecca la sua migliore amica \u00e8 Amanda Pierce, fissata con la moda e molto egocentrica, anche lei opposta caratterialmente a Rebecca, ma capace di essere una vera amica, aiutandola con Waverly e le sue amiche, una mandria di ragazze insopportabili, invidiose di Amanda. Rebecca dovr\u00e0 scriverci un articolo e lo far\u00e0 grazie ad Amanda che la istruir\u00e0 sul mondo delle modaiole; l'unico problema sar\u00e0 che Rebecca ne rimarr\u00e0 folgorata e l'altra la riporter\u00e0 con i piedi per terra, mostrandole quanto sono frivole. Un altro carissimo amico di Rebecca \u00e8 Wilder. Il vero nome di questo ragazzo \u00e8 sconosciuto a tutti eccezion fatta per Amanda ed \u00e8 un fissato di videogames. Wilder pare essere folle. Tra i due ci sar\u00e0 anche un bacio, dovuto all'euforia di una vittoria del ragazzo a pugilato su internet.\nComprimari.\nMichael Davis.\nMichael Davis \u00e8 interpretato da Demetrius Joyette. Ha 15 anni, amante del gossip, non sa mantenere segreti ed \u00e8 molto egocentrico. Essendo piuttosto basso di statura, si sente spesso in imbarazzo, quasi perennamente preoccupato di cosa la gente potrebbe pensare di lui; infatti un giorno indossa una cravatta, e un ragazzo, di nome Josh Philips, gli dice: \"bella cravatta\", ma Michael non comprende la buona intenzione di Josh, per cui, anche condizionato da Amanda, la \"regina della moda\", penser\u00e0 che quel ragazzo sconosciuto abbia mosso una critica al suo modo di vestire: far\u00e0 quindi di tutto per scoprire cosa pensa in realt\u00e0, mettendosi persino in ridicolo, aiutato ovviamente da Amanda, fino a scoprire che la cravatta al ragazzo piaceva sul serio. Michel ha una fissazione per i papillon, i capelli, per l'attrice Kelly Klarkson, ed \u00e8 molto egocentrico. La sua migliore amica storica \u00e8 Rebecca Harper, mentre un'altra \u00e8 Amanda Pierce, con la quale condivide la passione per la moda, Nel corso della serie faranno anche una gara di chi indossa il vestito pi\u00f9 bello, gara che vince Michael ma attraverso un escamotage. Un'altra sua caratteristica \u00e8 essere subdolo e malefico, ma alla fine carino e simpatico. La sua specialit\u00e0 nel \"Teen Buzz\" \u00e8 il gossip delle celebrit\u00e0, o semplicemente della vita comune. Idolatra \"Judy King\", quando lei gli offre un posto come co-conduttore. Nel finale della seconda stagione otterr\u00e0 quello che ha sempre desiderato, recitare una piccola parte in un grande film. Non possiede molta dimestichezza con il gentil sesso, \u00e8 stato fidanzato una sola con una ragazza che lo voleva \"usare\", allo scopo di ottenere un incontro con la star \"Jay Ray May\". A smascherarla sar\u00e0 Amanda, dimostrando non solo la sua maggior avvenenza, ma anche i secondi fini di quella ragazza. Poi si \u00e8 pi\u00f9 o meno innamorato di Olivia, una ragazza, scevra dai condizionamenti della moda, molto buona e gentile, innamorata di Michael da quando avevano 6 anni: per nove anni \u00e8 stata innamorata di lui, e, quando si \u00e8 iscritta nella sua stessa scuola, Michael, va nel panico, Rebecca gli confida di essere una ragazza buonissima e dolcissima, specialmente verso di lui, ma Michael non sembra convinto. Un giorno mentre lavorano ad un progetto, a coppia, finiscono per baciarsi, cos\u00ec Michael si innamora di lei, ma decide di non mettersi insieme, facendola anche sentire una stupida, cos\u00ec lei se ne andr\u00e0 urlandoli contro: \"Te ne pentirai!\" , e lui sussurrer\u00e0: \"Lo so\", anche Wilder far\u00e0 i complimenti ad Olivia, definendola uno schianto. Per il resto Michael non avr\u00e0 avventure amorose, ma sar\u00e0 sempre coinvolto in quelle degli altri. Stringe un legame fortissimo con Amanda, perch\u00e9 \u00e8 simile a lei. Ma dopo un'accesa discussione rompono la loro amicizia, trasferendo il testimone di sua migliore amica a Rebecca, amicizia che molto spesso viene messa a dura prova, perch\u00e9 diversi caratterialmente, come quando Michael chiede a Rebecca di rivelargli, secondo lei tre difetti di se stesso. Ma Rebecca ne elenca almeno duecento, o quando Rebecca infuriata, scrive una lista su quante cose odia di Michael e quest'ultimo la legge. Ma la loro amicizia non vacilla neanche quando Amanda filma Rebecca che balla, inviando il video a tutti quelli del Buzz, mentre Wilder la mette on-line: il video diventa virale, sotto il nome della \"Goffa Ragazza che Balla\". In quel periodo Michael stava facendo delle prove per diventare, insieme a Judy King, il co-conduttore di Intratemen Mec Wow. Per avere quella parte deve rivelare la vera identit\u00e0 della goffa ragazza che balla, ma preso dai sensi di colpa non lo far\u00e0, ricucendo l'amicizia con Rebecca. Con Amanda ci sono spesso gare di popolarit\u00e0 e colpi bassi, ma restava pur sempre una sua carissima amica. Wilder diventer\u00e0 il suo migliore amico, essendo un tipo facile di cui burlarsi e sfruttarlo come vuole, anche se alla fine, gli vuole bene; infatti una volta in cui Wilder venne preso in giro da Michael fu quando, durante il ballo di fine anno, Michael aveva organizzato tutto perch\u00e9 Wilder fosse menato da un gruppo di ragazze imbestialite, piano che gli si era comunque ritorto contro. Una volta Michael tenta di far fidanzare Wilder con Viky Zee, una skater famosa, ma la cosa non funziona, ma Wilder, per non irritare Michael far\u00e0 finta di starci insieme, per poi litigare alla premiazione, Michael avr\u00e0 comunque il suo scoop. Invece prova, sia della loro amicizia che della loro differenza caratteriale, avviene quando i ragazzi si iscrivono nella classe di ukulele e rompono il preziosissimo strumento del professore. In questa occasione Wilder che non ha mai mentito, si ritrova a mentire, mentre \u00e8 Michael, che ha sempre preferito mentire, a dire la verit\u00e0. Il suo ultimo amico \u00e8 Noah Jackson, di cui in effetti ha un po' paura e sar\u00e0 anche colui con il quale stringer\u00e0 pi\u00f9 tardi un'amicizia. Riuscir\u00e0 a invitarlo ad una partita, solo dopo due settimane che lo conosce. Lo diventano ancora di pi\u00f9 quando Noah gli confida la cotta per Rebecca, allora Michael lo aiuta, ma quando comincia a vedere che Noah lo esclude si vendicher\u00e0 dandogli informazioni sballate, provocando ilarit\u00e0 in Rebecca."}
{"id": "1428567", "revid": "729019", "url": "https://it.wikipedia.org/wiki?curid=1428567", "title": "Ferrovia Vicenza-Treviso", "text": "La ferrovia Vicenza-Treviso \u00e8 una linea ferroviaria italiana di propriet\u00e0 statale che unisce il capoluogo di Vicenza con quello di Treviso.\nLa linea \u00e8 a doppio binario ed \u00e8 elettrificata a 3000 volt corrente continua. La gestione dell'infrastruttura e degli impianti ferroviari \u00e8 affidata a RFI S.p.A., societ\u00e0 del gruppo Ferrovie dello Stato, che qualifica la linea come complementare.\nStoria.\nLa linea ferroviaria nacque per iniziativa delle province di Padova, Treviso e Vicenza allo scopo di migliorare i collegamenti fra le tre citt\u00e0 e le zone delle loro province ad essa interessate.\nVerso la met\u00e0 degli anni settanta del XIX secolo, a seguito dell'approvazione della Legge 29 giugno 1873, n. 1473, il contesto legislativo era favorevole al rilascio di concessioni agli enti locali, per cui le tre provincie si riunirono in un consorzio e chiesero al Governo italiano la concessione della Vicenza-Treviso e della Bassano del Grappa-Padova. I rappresentanti delle tre Deputazioni si rivolsero quindi alla Societ\u00e0 Veneta per Imprese e Costruzioni pubbliche (SV), che in quel periodo stava procedendo alla costruzione della Vicenza-Schio, proponendo la costruzione e l'esercizio delle due linee. Il presidente della societ\u00e0, il conte Vincenzo Stefano Breda, approv\u00f2 la proposta e fu stipulato un contratto che stabiliva l'esercizio ventennale da parte della SV al termine del quale la societ\u00e0 avrebbe restituito le linee al consorzio.\nLa linea fu aperta completamente il 12 settembre 1877 con l'inaugurazione della tratta tra la stazione di Vicenza e quella di Cittadella. Nelle settimane precedenti si era proceduto ad inaugurare i tronchi fra Treviso e Castelfranco Veneto (16 luglio) e fra Castelfranco e Cittadella (8 agosto).\nNel 1882 la gestione da parte del Consorzio e della Societ\u00e0 Veneta si dimostr\u00f2 deficitaria per cui fu decretato l'esercizio da parte dello Stato, il quale fu effettuato dalla Societ\u00e0 Italiana per le strade ferrate meridionali (dal 1885, nell'ambito della Rete Adriatica). Nel 1896, al termine dell'accordo ventennale, la Veneta chiese la proroga della concessione che le fu accordata. Poich\u00e9 la situazione finanziaria era stata risolta anni prima, assieme alla proroga la societ\u00e0 ottenne in cambio il ritorno all'esercizio diretto della linea.\nIl 1\u00ba luglio 1905, la gestione delle tre grandi reti ferroviarie, la Mediterranea, l'Adriatica e la Sicula, pass\u00f2 allo Stato. Il Governo procedette al riscatto di quelle linee che facevano parte delle tre reti, ma che erano propriet\u00e0 di societ\u00e0 private. Anche le \"linee consorziali\" della Veneta, compresa quindi la Vicenza \u2013 Treviso, furono interessate dal fenomeno e furono riscattate nel corso del 1906. L'esercizio pass\u00f2 alle Ferrovie dello Stato che nel 1911 procedette al raddoppio della strada ferrata.\nNel maggio 1977 furono avviati i lavori di elettrificazione della linea che si protrassero per quasi due anni: la nuova trazione fu attivata il 27 maggio 1979.\nCaratteristiche.\nLa ferrovia \u00e8 a doppio binario banalizzato. Lo scartamento ferroviario adottato \u00e8 quello ordinario da 1435 mm, mentre l'armamento \u00e8 composto da rotaie Vignoles 60 UNI.\nLa linea \u00e8 elettrificata a corrente continua 3000 volt ed \u00e8 alimentata da due sottostazioni elettriche, una posta a Carmignano di Brenta e l'altra posta presso Castelfranco Veneto. Entrambe sono raccordate.\nL'infrastruttura \u00e8 attrezzata con il Sistema di Comando e Controllo (SCC). L'esercizio \u00e8 affidato al Dirigente Centrale Operativo avente sede presso la sala SCC di Mestre.\nTraffico.\nLa linea \u00e8 interessata dai treni regionali che collegano la stazione di Vicenza con Treviso Centrale. \u00c8 anche utilizzata dai treni merci di diverse societ\u00e0 ferroviarie.\nNella seconda fase del Sistema Ferroviario Metropolitano Regionale si prevede di attivare un servizio cadenzato tra Vicenza e Castelfranco Veneto e di riaprire la stazione di Lisiera, posta nel comune di Bolzano Vicentino.\nFino all'inizio di ottobre del 2016 la linea era servita anche da un collegamento mattutino a lunga percorrenza da Udine a Milano Centrale espletato da un Frecciabianca (prima da un Intercity). La sera era presente anche un collegamento inverso da Milano a Udine."}
{"id": "1428570", "revid": "599013", "url": "https://it.wikipedia.org/wiki?curid=1428570", "title": "Maurizio Poli", "text": "Carriera.\nPoli \u00e8 stato uno dei giocatori pi\u00f9 rappresentativi nella degli anni novanta, di cui divenne capitano simbolo e bandiera. In carriera inizi\u00f2 a giocare da attaccante e tale rimase il suo ruolo fino al termine della stagione 1988-1989 al Frosinone. Trasferitosi al Cagliari, gioc\u00f2 da terzino sinistro.\nAlla continu\u00f2 nel ruolo di terzino, spostandosi a centrocampo nella stagione 1999-2000, la prima in Serie A della squadra calabrese. In quella stagione ha totalizzato le sue uniche sei presenze in massima serie. Il suo esordio in A avvenne in occasione di - (1-1) del 29 agosto 1999, rendendolo uno dei giocatori ad aver debuttato in Serie A pi\u00f9 tardivamente.\nLasciata la Reggina nel gennaio 2000, ha disputato 7 partite nel in Serie B. La stagione seguente ha militato nel Pro Cisterna in Eccellenza.\nNella stagione 2012-2013 ha chiuso la sua carriera giocando nel Borgo Santa Maria di Latina, in 2\u00aa Categoria"}
