{"id": "1569736", "revid": "1272592", "url": "https://it.wikipedia.org/wiki?curid=1569736", "title": "Campiglia dei Foci", "text": "Campiglia dei Foci \u00e8 una frazione del comune italiano di Colle di Val d'Elsa, nella provincia di Siena, in Toscana.\nSi trova dopo la frazione de Le Grazie, sulla strada che da Colle di Val d'Elsa conduce a Volterra.\nStoria.\nNel territorio di Campiglia \u00e8 stata rinvenuta una tomba etrusca di epoca arcaica, la cosiddetta Tomba Pierini, il cui corredo si trova nel Museo archeologico Ranuccio Bianchi Bandinelli di Colle di Val d'Elsa.\nIl borgo era ubicata sul percorso della Via Francigena. Campiglia \u00e8 nominato in un atto di consegna del Comune di Siena del 9 giugno 1433 al capitano del popolo di Volterra.\nNel 1833 sono censiti a Campiglia 243 abitanti. La frazione ha conosciuto tra la fine del XX e gli inizi del XXI secolo un discreto sviluppo demografico ed abitativo.\nMonumenti e luoghi d'interesse.\nNella piccola piazzetta sorge la chiesa di San Bartolomeo, risalente al XIII secolo e con alcuni interessanti affreschi. Della struttura romanica originaria resta solo il lato sinistro.\nPoco distante, in direzione Volterra, sorge Mugnano; il castello ivi esistente era esistente gi\u00e0 nel 997, in seguito viene ricordata la villa in un documento del 1227, quando in un patto tra San Gimignano e Colle veniva riconosciuta la giurisdizione di Colle."}
{"id": "1569740", "revid": "1543377", "url": "https://it.wikipedia.org/wiki?curid=1569740", "title": "Isola degli Orsi", "text": "L'Isola degli Orsi (nome originale \"Bj\u00f8rn\u00f8ya\") \u00e8 un'isola norvegese situata nel Mar Glaciale Artico tra Capo Nord e le isole Svalbard, arcipelago a cui appartiene. Bj\u00f8rn\u00f8ya \u00e8 situata nella parte occidentale del Mare di Barents. L'isola \u00e8 la pi\u00f9 a sud tra tutte quelle appartenenti all'arcipelago delle Svalbard.\nIn russo, l'isola viene comunemente chiamata \"Medvezhij ostrov\" secondo l'alfabeto latino e \"\u041c\u0435\u0434\u0432\u0435\u0436\u0438\u0439 \u043e\u0441\u0442\u0440\u043e\u0432\" secondo quello cirillico.\nGeografia.\nDi forma trapezoidale, ha una lunghezza massima di 20 km per 15,5 km di larghezza, la superficie \u00e8 pari a 178 km\u00b2.\nLa parte settentrionale \u00e8 costituita da un altopiano pianeggiante e punteggiato di numerosi laghetti, ripide scogliere ne impediscono l'accesso dal mare. In generale sull'isola sono presenti 700 laghetti che coprono il 10,6% della superficie dell'isola e per una superficie complessiva di circa 18,2 km\u00b2. A meridione l'isola \u00e8 pi\u00f9 montuosa, il rilievo pi\u00f9 elevato \u00e8 il Miseryfjellet (536 m s.l.m.) e la costa \u00e8 ripida e scoscesa.\nIl clima \u00e8 relativamente mite, sull'isola non vi sono ghiacciai.\nStoria.\nL'isola fu scoperta dagli esploratori olandesi Willem Barents e Jacob van Heemskerck il 10 giugno 1596 e porta questo nome a causa di un orso polare che i due avvistarono non appena sono sbarcati sull'isola. L'isola degli Orsi era considerata \"terra nullius\" poich\u00e9, prima del 1920, anno in cui fu unificata alle isole Svalbard, non era sottomessa a nessuno Stato n\u00e9 era stata rivendicata.\nSull'isola sono presenti giacimenti di galena e i di carbone, questi ultimi noti fin dal XVII secolo ma meglio investigati alla fine del XIX secolo da ingegneri minerari tedeschi. Nel 1915 inizi\u00f2 lo sfruttamento su piccola scala dei giacimenti di carbone che prosegu\u00ec fino al 1925. Durante questo periodo la popolazione dell'isola arriv\u00f2 fino a 250 persone. Fino ad allora, a parte brevi insediamenti di cacciatori di foche o balene, l'isola era disabitata.\nNel 1918 vi venne costruita una stazione meteorologica tuttora attiva nella quale vivono permanentemente 10 studiosi.\nAmbiente.\nBj\u00f8rn\u00f8ya \u00e8 zona umida soggetta alla convenzione di Ramsar per i suoi abbondanti laghi d'acqua dolce e per i rischi ambientali che sta attualmente correndo. L'isola \u00e8 stata individuata come Important Bird and Biodiversity Area per la numerosit\u00e0 delle specie nidificanti.\nFauna.\nLe specie di uccelli osservate sull'isola sono 126, 33 di queste sono nidificanti compresa la gazza marina (\"Alca torda\") classificata come specie minacciata dalla IUCN, l'uria comune (\"Uria aalge\") e l'uria di Br\u00fcnnich (\"Uria lomvia\").\nLe colonie di uccelli presenti nella parte meridionale dell'isola sono fra le pi\u00f9 grandi dell'emisfero settentrionale, tra le specie vi sono \nil gabbiano tridattilo (\"Rissa tridactyla\") del quale si trovano sull'isola circa 135.000 coppie nidificanti. L'isola ospita anche numerose specie di migratori che approfittano della pesca nelle basse acque che circondano l'isola come l'oca zamperosee (\"Anser brachyrhynchus\"), l'oca facciabianca (\"Branta leucopsis\") e l'oca colombaccio (\"Branta bernicla\").\nLe specie di pesci sono 24, vi si riproducono merluzzi, eglefini (\"Melanogrammus aeglefinus\") e l'halibut (\"Reinhardtius hippoglossoides\"), vi sono state osservate le principali specie di balene e foche artiche.\nEconomia.\nMalgrado la sua natura arida, l'isola \u00e8 conosciuta per le attivit\u00e0 economiche che si svolgono su di essa, quali l'estrazione di minerali dalle rocce, la pesca e la caccia alla balena.\nRiferimenti nella cultura.\nL'Isola degli Orsi viene citata dal celeberrimo scrittore Hans Christian Andersen nella fiaba \"Il paradiso terrestre\", dove per\u00f2 si parla di caccia al tricheco.\nSu questa isola si svolge il film del 1979 intitolato L'isola della paura che impressiona per la grande quantit\u00e0 di ghiaccio sull'isola rispetto a quella che \u00e8 visibile dalle pochissime fotografie attuali (2021)."}
{"id": "1569749", "revid": "125742719", "url": "https://it.wikipedia.org/wiki?curid=1569749", "title": "Femminiello", "text": "Il \"femmin\u00e9llo\" (in lingua napoletana anche \"femmen\u00e8lla\", \"femmen\u00e8llo\" al singolare e \"femmini\u00e9lle\", \"femmeni\u00e9lle\" al plurale) \u00e8 una figura tipica della cultura tradizionale popolare partenopea, usato per riferirsi ad un maschio con atteggiamenti ed espressivit\u00e0 marcatamente femminili. Spesso sovrapposto alla realt\u00e0 transgenere o transessuale o all'ermafrodito, il femmen\u00e8lla rappresenta un'identit\u00e0 culturale e sociale molto peculiare e storicamente ancorata nel tessuto urbano napoletano.\nIl personaggio.\nLa figura della \"femmen\u00e8lla\" esiste da molto tempo nella tradizione campana, all'interno della quale riesce a godere di una posizione relativamente privilegiata grazie alla sua partecipazione ad alcune manifestazioni folkloristiche (a volte anche di ambito religioso come la \"Candelora al Santuario di Montevergine ad Avellino\" oppure la \"Tammurriata\" alla festa della Madonna dell'Arco).\nLa \"femmen\u00e8lla\" \u00e8 una figura che fa parte del tessuto sociale dei quartieri popolari del centro storico di Napoli dove \u00e8 una persona rispettata. Occasionalmente pu\u00f2 venire canzonato in modo benevolo o affettuoso da persona conosciuta del quartiere, alla quale egli per\u00f2 sa rispondere prontamente e a tono con una battuta salace.\nGeneralmente la femmen\u00e8lla viene considerato persona che porta fortuna. Per questa ragione \u00e8 invalso l'uso (sempre nei quartieri popolari) di mettergli in braccio il bimbo appena nato e scattargli la foto; oppure farlo partecipare a giochi di societ\u00e0 quali la tombola.\nIl cosiddetto rito della \"figliata dei femmenelli\" consiste nella simulazione, dietro un velo, del parto da parte dei femmenelli, ed \u00e8 considerato un rito apotropaico e di buon auspicio.. Il rito \u00e8 descritto da Curzio Malaparte nell'opera \"La pelle\" e riportato sul grande schermo nella pellicola omonima dalla regista Liliana Cavani ed all'inizio del film Napoli Velata di Ferzan \u00d6zpetek.\nLa tombolata.\nNei quartieri popolari di Napoli c'\u00e8 la tradizione che ad alcune tombolate possano partecipare esclusivamente donne e/o femminielli. Il gioco avviene in un \"basso\", e possono assistervi degli uomini purch\u00e9 essi restino rigorosamente alla porta o a guardare dalla finestra senza accedere in alcun modo nella stanza dove si svolge la tombola.\nIl gioco procede in modo rumoroso, sboccato, canzonatorio. Generalmente \u00e8 la femmen\u00e8lla che tira a sorte i numeri proclamandoli ad alta voce. Il numero sorteggiato pu\u00f2 anche non essere annunciato in modo palese; infatti, basandosi sulla smorfia napoletana, al posto del numero egli pu\u00f2 semplicemente dire il suo significato pi\u00f9 diffuso e risaputo, che i presenti immancabilmente conoscono ed intendono.Il divertimento della tombolata con i femminielli \u00e8 dato proprio dalla \"smorfia\": infatti, man mano che i numeri escono, il femmen\u00e8lla concatena in una sequenza logica e cronologica i relativi significati, creando una storia che si forma dalla casualit\u00e0 del sorteggio: \u00e8 un \"evento\" che il femmen\u00e8lla ricorda man mano che esso si sviluppa e che viene commentato rumorosamente con divertimento o con finto scalpore dagli stessi femminielli e soprattutto dalle donne presenti al gioco.\nRiferimenti letterari.\nNell'opera di Roberto De Simone \"La gatta Cenerentola\" diversi \"femmenielli\" rivestono il ruolo di personaggi importanti. Tra le scene principali al riguardo vi sono il \"rosario dei femmenielli\" ed il \"suicidio del femminiello\", di forte impatto emotivo.\nCurzio Malaparte in \"La pelle\" descrive la cosiddetta \"figliata dei femminielli\", che la regista Liliana Cavani riporter\u00e0 anche nel film omonimo.\nUn \"femminiello\" \u00e8 il protagonista di \"Scende gi\u00f9 per Toledo\", romanzo di Giuseppe Patroni Griffi, pubblicato da Garzanti nel 1975.\nBambinella \u00e8 un femminello ed \u00e8 uno dei personaggi dei romanzi di Maurizio de Giovanni dedicati alle vicende de il commissario Ricciardi nell'Italia degli anni 30 del secolo scorso. Grazie alle sue conoscenze diventa un'importante fonte di informazioni per le indagini.\nAlla figura e al ruolo del femminiello nella cultura partenopea fa largo riferimento Antonella Ossorio nel suo romanzo \"La mammana\".\nCinema.\nLa figura del femminiello compare nei film \"La pelle\" di Liliana Cavani, \"Il giovane favoloso\" di Mario Martone e \"Napoli velata\" di Ferzan \u00d6zpetek.\nRiferimenti musicali.\nIl termine \"femminiello\" \u00e8 stato utilizzato nel testo della canzone \"Vincere l'odio\", interpretata da Elio e le Storie Tese al Festival di Sanremo 2016, oltre che nel brano \"Litfiga\" della band italiana Pop X edito nell'album del 2018 Musica per noi.\nIl personaggio del Femminiello \u00e8 presente nell'Opera in musica \"La Gatta Cenerentola\"(1976) di Roberto De Simone, interpretata dalla Nuova Compagnia di Canto Popolare. Interprete storico del personaggio fu Giovanni Mauriello."}
{"id": "1569751", "revid": "124986878", "url": "https://it.wikipedia.org/wiki?curid=1569751", "title": "Sydney Roosters", "text": "I Sydney Roosters sono una squadra professionistica australian di rugby a 13 con sede nei Eastern Suburbs di Sydney. Il club milita nella National Rugby League (NRL) ed \u00e8 una delle squadre pi\u00f9 antiche nella storia del rugby a 13 in Australia, vincendo 13 titoli della New South Wales Rugby League (NSWRL) e della National Rugby League, e altre competizioni. Solo i South Sydney Rabbitohs e i St. George Dragons vinsero pi\u00f9 premiership. La squadra detiene il record per avere pi\u00f9 vittorie e il secondo maggior margine di vittorie in un match nella storia del rugby a 13 australiano. I Roosters sono una delle due squadre (essendo l'altra i St. George Illawarra Dragons nel 1999) a finire seconda nella sua stagione di debutto. L'Eastern Suburbs DRLFC \u00e8 l'unica squadra ad aver giocato in ogni stagione al livello d'\u00e9lite, e dagli anni 70 \u00e8 stata spesso chiamata \"il club glamour\" del campionato.. Allenati da Trent Robinson e con i capitani Boyd Cordner e Jake Friend, i Roosters giocano i loro incontri casalinghi al Sydney Football Stadium.\nLa societ\u00e0 fu fondata il 24 gennaio 1908 a Paddington, Sydney, sotto il nome \"Eastern Suburbs District Rugby League Football Club\"; nel 1994 il nome cambi\u00f2 in \"Sydney City Roosters\", e nel 2000 a \"Sydney Roosters\". La squadra, che ha sede a Bondi Junction e al Moore Park di Sydney, ha una rivalit\u00e0 di lunga data con i South Sydney Rabbitohs di Redfern, uno dei soci fondatori della National Rugby League, sebbene i Rooster siano l'unica squadra ad aver finora giocato in tutte le stagioni. Nonostante il suo marchio come Sydney Roosters, il nome ufficiale del club, detenetore della licenza NRL rimane \"Eastern Suburbs District Rugby League Football Club\", lo stesso nome sin dal 1908. Di conseguenza, in maggior parte del merchandising e delle merci del club, specialmente quelli destinati ai membri dedicati da lungo tempo, includono l'insegna \"ESDRLFC\".\nStoria.\nL'Eastern Suburbs District Rugby League Football Club (ESDRLFC) si form\u00f2 il 24 gennaio 1908 d una riunione al Paddington Town Hall di Sydney dopo che fu deciso che il distretto dovrebbe schierare una squadra nella neonata New South Wales Rugby Football League. L'ESDRLFC venne formato, sotto i suoi articoli di associazione con la NSWRL, per rappresentarele zone geografiche di Sydney che comprendono le i governi locali delle municipalit\u00e0 di Waverley, Randwick, Woollahra, Paddington, Darlinghurst e Vaucluse, e le zone ad est del Distretto affaristico centrale di Sydney . Infatti, il 'sobborgo' of Sydney, codice postale 2000, cade interamente nell'area ufficiale dell'ESDRLFC.\nUfficiosamente soprannominati i \"Tricolours\" dovuto alla loro divisa rossa, bianca e blu, L'Eastern Suburbs vinse il suo primo match, battendo il Newtown per 32\u201316 al Wentworth Oval il 20 aprile 1908. Nel 1913, essi divennero il primo club a vincere tre premiership consecutive; le formazioni in questo periodo inclusero giocatori come Dally Messenger, Harry \"Jersey\" Flegg e Sandy Pearce, tutti considtitlerati come grandi giocatori di rugby a 13 di tutti i tempi. Tuttavia, la squadra scese in declino e non riusc\u00ec a vincere la premiership nelle nove stagioni successive.\nL'Eastern Suburbs non riusc\u00ec a qualificarsi per le fasi finali una volta dal 1926 al 1942, e in quell'epoca vinse quattro titoli ie la minor premiership in sette occasioni. In questo periodo, Dave Brown stabil\u00ec vari record di punti segnati che sono ancora imbattuti. Nel 1935, la squadra perse solo un match, e registr\u00f2 il loro margine di vittorie pi\u00f9 alto della loro storia, una vittoria di 87\u20137 (106\u20138 nel punteggio moderno) victory sil Canterbury. Nel 1936, L'Eastern Suburbs divenne una delle cinque squadre nella storia della premiership a rimanere imbattuta per una stagione intera, un fatto che ebbero ripetuto l'anno successivo. Essi sono l'unico club a rimanere imbattuto per due stagioni consecutive.\nNonostante aver portato a casa la premiership nel 1945, L'Eastern Suburbs non riusc\u00ec a passare i play-off per le sette stagioni successive. Un secondo posto a fine campionato nel 1960 fu la cosa pi\u00f9 vicina a vincere premiership che il club ottenne in quest'epoca. L'Eastern Suburbs fu sconfitto per 31\u20136 nella grand final di quell'anno, dalla squadra del St George con una sconfitta da record. Nel 1966, il club cadde a nuove profondit\u00e0 e per la prima volta pass\u00f2 una stagione senza vincere la prima volta nella sua storia Fu anche l'ultima occasione in cui i Roosters vinsero il cucchiaio di legno fino a vincerlo di nuovo nella stagione 2009. Termin\u00f2 una cattiva stagione per l'Eastern Suburbs; dal 1963 al 1966, essi vinsero 8 su 72 match, finendo penultimi nel 1964 e ultimi negli altri tre anni. Il club si sottopose ad una rinascita nel 1967 dopo aver nominato Jack Gibson come coach (1967\u201368), e introducendo un nuovo emblema sulle maglie dei giocatori, il galletto.\ndal 1972 al 1982, i Roosters vinsero quattor minor premiership e disput\u00f2 quattro grand final, vincendo due consecutive. Gibson, nora noto come il \"Super Coach\", torn\u00f2 a guidare la squadra dal 1974 al 1976. Tra il 1974 e il 1975, la squadra vinse 39 su 44 match, entrambe minor premiership, ed entrambe grand final e stabil\u00ec un record di premiership di 19 vittorie consecutive. La vittoria per 38\u20130 nella grand final del 1975 contro il St George fu il pi\u00f9 grande margine di vittorie in una grand final di primo grado, e il record rimase per 33 anni fino ad essere superato dalla vittoria di 40-0 del Manly contro i Melbourne Storm nel 2008. Sebbene la grand final 1975 fu giocata nell'epoca dei 3 punti bonus, il margine di vittorie sarebbe stato ancora un 46-0 da record secondo gli standard moderni. Con delle formazioni includendo Mark Harris, Elwyn Walters, John Brass, Bill Mullins, Russell Fairfax, Johnny Mayes, John Peard, Ron Coote, Ian Schubert e il capitano Arthur Beetson, il gruppo Centenary of Rugby League consider\u00f2 i Roosters del 1974 e del 1975 tra le pi\u00f9 grandi squadre di club di tutti i tempi.\nTra il 1984 e il 1995, i Roosters raggiunsero una volta la semifinale, e vennero noti dai critici come la \"sala d'atteso dei trasferimenti\", dovuto all'alta frequenza degli acquisti e delle cessioni dei giocatori. Il club arriv\u00f2 quasi a raggiungere la premiership nel 1987 sotto la guida del coach e leggenda del club Arthur Beetson, sconfitto dal campione uscente Manly in un'\"ammaccante\" semifinale maggiore, di 10\u20136.\nMentre inizi\u00f2 la guerra della Super League a meta degli anni 90, i Roosters reclutarono l'allenatore d'alto profilo Phil Gould e il mediano d'apertura Brad Fittler, entrambi dai Penrith Panthers. Questo aiut\u00f2 a far tornare velocemente i Roosters alla vetta della classifica. La presenza di Fittle si prov\u00f2 inestimabile; durante la sua gestione, i Roosters disputarono quattro grand finals in cinque anni. Nel 2002, il suo club cattur\u00f2 la sua dodicesima premiership \u2014 la prima in 27 anni \u2014 sconfiggendo i campioni della minor premiership, i New Zealand Warriors di 30\u20138 nella Grand Final NRL del 2012.\nNella Grand Final NRL del 2003 contro i Penrith Panthers, i Roosters persero di 18\u20136 in quella che sarebbe la loro pi\u00f9 pesante sconfitta per l'anno. Un momento decisivo sucedetete durante il secondo tempo: con il punteggio a 6 pari, L'ala dei Roosters Todd Byrne ha fatto una chiara rottura lungo la linea laterale e mir\u00f2 per fare una meta prima di essere inseguito e placcato in touche dal terza linea del Penrith, Scott Sattler. Da allora in po, lo slancio della partita fu con il Penrith. I Roosters' raggiunsero la Grand Final nel 2004, quando essi cedettero un vantaggio di 13\u20136 in vantaggio alla fine del primo tempo per poi essere sconfitti dai Bulldogs per 16\u201313. Il match fu l'ultimo di Fittler per la squadra.\nNel 2007, i Roosters divennero la prima squadra a giocare 100 stagioni di rugby a 13 di primo grado; essi furono l'unica squadra a giocare in ogni stagione sin dalla nascita del campionato nel 1908. Essi nominarono come coach Chris Anderson nel 2007 e nel 2008 seguendo due anni relativamente sfortunati sotto la gestione di Ricky Stuart. Il 9 luglio 2007, Anderson si dimise dopo una sconfitta di 56\u20130 contro i Manly-Warringah Sea Eagles. L'assistente allenatore Fittler ag\u00ec come allenatore ad interim per il resto della stagione 2007, prima di essere nominato ad August come allenatore principale per due anni. Con otto giornate rimanenti in una deludente stagione 2009 in cui i Roosters finirono con il cucchiaio di legno per la prima volta in 43 anni, Fittler fu informato che non sarebbe l'allenatore nel 2010, il suo ruolo fu preso dal coach veterano Brian Smith. I Roosters finirono per vincere solo cinque match per l'intera stagione; due volte contro il Cronulla e una volta contro ciascuno del Canberra a Canberra, i finalists uscenti del Parramatta e il Newcastle a Newcastle.\nUn anno dopo essere finti ultimi, allenati daBrian Smith essi raggiunsero la NRL Grand Final del 2010 dove i St. George Illawarra Dragons li sconfissero per 32\u20138. I Roosters ebbero il vantaggio di 8\u20136 alla fine del primo tempo, ma furono sopraffatti nel secondo tempo.\nQuello che segu\u00ec fu un'altra stagione relativamente deludente a Bondi Junction, con i Roosters finendo undicesimi in una stagione 2011 afflitta da questioni fuori campo coinvolgenti il vincitore della Daily M Medal Todd Carney (che dopo pu dimesso dai Roosters a fine stagione). Tuttavia, una scia di quattro match vinti per finire la stagione port\u00f2 speranza per la stagione 2012. Altri giocatori d'alto profilo tra cui Nate Myles, Mark Riddell, Jason Ryles, Kane Linnett e Phil Graham lasciarono il club a fine stagione.\nI Roosters sopoortarono una deludente stagione 2012, finendo tredicesimi. Brian Smith si rassegn\u00f2 dal ruolo di allenatore brevemente dopo che la stagione dei Roosters si concluse con una sconfitta contro i campioni della minor premiership, il Canterbury, e anche alla fine della stagione, il capitano Braith Anasta lasci\u00f2 la squadra per unirsi ai Wests Tigers nel 2013.\nLa stagione 2013 vide un nuovo staff, un nuovo allenatore, Trent Robinson, e molti nuovi giocatori, tra cui grandi ingaggi come Michael Jennings, James Maloney, Luke O'Donnell e Sonny Bill Williams, arrivare al club. Questo culmin\u00f2 con i Roosters finendo la stagione 2013 con una vittoria di 24\u201312 sui South Sydney Rabbitohs, assicurandosi la minor premiership per la stagione 2013 season ed erano la miglior squadra della NRL in attacco e difesa. I Roosters sconfissero i Manly-Warringah Sea Eagles per 4\u20130, nella prima settimana delle fasi finali, ottenendo una settimana di riposo. IIRoosters sconfissero i Newcastle Knights di 40\u201314 nella terza settimana della fase finale della NRL, progreendo alla Grand Final NRL del 2013 NRL, affrontando i Manly-Warringah Sea Eagles, vincendo per 26\u201318. Fu un grande ritorno dai Roosters, gi\u00f9 di 10 punti nel secondo tempo riuscirono a segnare tre mete consecutive per sigillare la vittoria e la loro tredicesima premiership. La squadra arriv\u00f2 anche a vincere l'edizione 2014 del World Club Challenge contro il Wigan per 36\u201314 per avere il treble dei titoli di club. Nessuna squadra nella storia della premiership venne da una posizione pi\u00f9 bassa in classifica per poi vincere il titolo della stagione precedente.\nSimbolo.\nTradizionalmente, l'Eastern Suburbs non port\u00f2 uno stemma sulle loro maglie nella prima met\u00e0 del XX secolo. Altre squadre saltuariamente sfoggiavano design semplici sulle loro maglie, tuttavia, questo non era consistente su tutte le maglie fino agli anni 50 e 60. Nel 1967, il club introdusse il primo logo, mostrando il motto \"Easts to Win\" (\"Easts alla vittoria\"), seguendo una stagione senza vittorie. Lo stemma incorpor\u00f2 anche un galletto nel design; una fonte sugger\u00ec che questa scelta di mascotte segu\u00ec dopo che il design della maglia dei Roosters era ispirato alla maglia della Nazionale francese. Dato che la mascotte della nazionale francese era affezionatamente nota dai tifosi come \"le coq\", \"il gallo\", delle connessioni sono state fatte come scelta di un gallo come mascotte degli Eastern Suburbs.\nNel 1978, il motto fu rimpiazzato con il nome della squadra, \"Eastern Suburbs\". Il nome venne mantenuto fino al 1994, quando il club cambi\u00f2 il suo nome a \"Sydney City Roosters\" per l'inizio della stagione 1995 per espandere la crescente fanbase. Nel 2000, il club cambi\u00f2 il suo nome a \"Sydney Roosters\".\nAnche se cambiarono i nomi di marketing, i Roosters sono ancora registrati nel campionato della National Rugby League come l'Eastern Suburbs District Rugby League Football Club.\nColori.\nRosso, bianco e blu sono stati i colori di ogni design di maglia nella storia del club; tuttavia, il disegno delle maglie sub\u00ec alcune modifiche. Lo schema di colori rosso-bianco-blu \u00e8 stato tradizionalmente lo schema di colori delle squadre che rappresentano gli Eastern Suburbs di Sydney. Il club Eastern Suburbs Rugby League adott\u00f2 questi colori nel 1908, con il suo club predecessore di rugby a 15, anch'esso noto come Eastern Suburbs nel rugby a 15 a club di Sydney, avendo giocato con la divisa tricolore. La maglia indossata nelle prime stagioni di premiership consisteva di alcune strisce orizzontali; le strisce rosse dominarono consecutivamente sulle pi\u00f9 piccole strisce bianche e blu. Anche se l'ampiezza e l'ordine di queste strisce cambi\u00f2, il disegno basico \u00e8 stato mantenuto da sempre.\nDurante la seconda guerra mondiale, il disegno della maglia venne modificato perch\u00e9 la tintura usata per colorare le camicie era necessaria per gli sforzi di guerra.. Questo vide l'Eastern Suburbs giocare in colori differenti e un design alterato. Invece delle tradizionali strisce orizzontali, la squadra indoss\u00f2 una maglia tendente all'azzurro con una striscia bianca e rossa a forma di V attorno al collo. Questa fu l'unica volta nota nella storia del club in cui il tradizionale blu scuro, il rosso e il bianco fu assente dalla maglia. Nel dopoguerra, la maglia con la V torn\u00f2 al blu originale presente nelle maglie originali e e singole strisce biancorosse vennero incorporate con una singola striscia bianca orlata da una striscia rossa su ogni lato. Questa maglia apparse negli anni 50 e rimane il design di base della squadra.\nAffrontando dei conflitti di design con altre squadre negli anni 90, il club adott\u00f2 una maglia simile a quella nota come \"la maglia di trasferta\", rimpiazzando il blu rinforzando il bianco e la striscia esterna rossa con il blu. Mentre il club entr\u00f2 nel nuovo secolo, la squadra inizi\u00f2 ad indossare una \"maglia della fondazione\". Anche se il desgin differisce leggermente dalla maglia indossata nella prima stagione del 1908, essa includeva le tradizionali strisce orizzontali. Questa maglia \u00e8 indossata quando i Sydney Roosters affrontano i rivali tradizionali, come i South Sydney Rabbitohs, o in occasioni speciali come l'Anzac Day quando la squadra gioca contro i St George Illawarra Dragons, il prodotto di una squadra formata parzialmente dai St. George Dragons.\nArea geografica.\nI Sydney Roosters, nominalmente, l'Eastern Suburbs District Rugby League Football Club fu formato, sotto i suoi articoli di associazione con la NSWRL, per rappresentare le aree di Sydney che coprono i governi locali delle municipalit\u00e0 di Waverley, Randwick, Woollahra, Paddington, Darlinghurst e Vaucluse e le parti ad est del Distretto affaristico centrale di Sydney. Nonostante alcuni confini delle squadre juniores di rugb a 13 vengano ridisegnati nella storia di 107 anni della disciplina in Australia, questi articoli di associazione rimangono invariati. Come tali, i Roosters rappresentano una piccola zona di Sydney. Lo stadio di casa dei Roosters \u00e8 anche il terreno di casa di un grande numero di sostenitori delle discipline rivali e quindi \u00e8 il mercato sportivo pi\u00f9 competitivo Australia, con i Roosters sventolando la bandiera per il rugby a 13 nell'est di Sydney.\nStadio.\nMolte fonti suggeriscono che il Royal Agricultural Ground venne spesso usato come stadio di casa tra il 1908 e il 1910, prima che il club gioc\u00f2 i suoi match casalinghi al Sydney Sports Ground dal 1911 in poi. Fu l\u00ec che la squadra gioc\u00f2 tutte le sue partite in casa fino al 1986, quando il campo fu demolito insieme al Sydney Cricket Ground No. 2 per far spazio al campo rettangolare principale di Sydney, il Sydney Football Stadium. Nel 1987, u match si spostarono allo stadio di casa del Newtown Jets, l'Henson Park, temporaneamente per attendere il completamento del Sydney Football Stadium. La squadra si giov\u00f2 dell'iniziativa, finendo seconda nella stagione regolare. Fu l'unica volta tra il 1983 e il 1995 che la squadra raggiunse le fasi finali.\nNel 1988, la squadra si spost\u00f2 al nuovamente costruito Sydney Football Stadium sullo stesso punto del vecchio Sydney Sports Ground, aprendo la stagione con una sconfitta di 24\u201314 per mano dei St George Dragons in davanti a 19,295 spettatori in una notte piovosa del 4 marzo 1988. Al Sydney Football Stadium, iRoosters hanno un record d vittorie a 59% da 256 partita con un 58% e un record di vittorie del 55% ai suoi vecchi stadi, il Sydney Sports Ground e il Sydney Cricket Ground rispettivamente.\nNel 2022 l'Allianz Stadiumsar\u00e0 rinnovato al costo di $450 milioni e ci vorrebbero 4 anni per essere completato.\nI Roosters dovrebbero giocare in questo periodo i loro match all'ANZ, al Sydney Cricket Ground o al Central Coast Stadium. Una volta completato, la squadra dovrebber chiamare l'Allianz casa di nuovo.\nTifosi.\nMentre i Roosters hanno tifosi in tutta l'Australia, la sua fanbase tradizionale \u00e8 a Sydney, che \u00e8 pi\u00f9 concentrata nella sua zona natia nei sobborghi orientali ad est. Il club has un forum di internet per i suoi tifosi, \"The Wall\", che \u00e8 stato il forum ufficiale sin dal 1999. Il club annunci\u00f2 che \"The Wall\" chiuder\u00e0 alla fine del gennaio 2012. \"The Chookpen\" \u00e8 un sito non ufficiale.\nNel 2013 il club ebbe la quarta pi\u00f9 grande presenza del pubblico di tutti i club della National Rugby League (dietro ai Brisbane Broncos) con una media di19,368 spettatori al Sydney Football Stadium.\nAllo stadio di casa del club, il Sydney Football Stadium, i tifosi si riuniscono in diverse sezioni. La \"Chook Pen\", un'area designata nella Bay 35, \u00e8 l'ubicazione preferita per i tifosi pi\u00f9 animati. I membri del Sydney Cricket and Sports Ground Trust si siedono al Members Pavilion, e i possessori di abbonamenti si trovano nelle Bay 12\u201314.\nNel 2013, i Roosters ebbero quasi 14,000 membri paganti, in aggiunta ai 45,550 membri del Roosters' Leagues Club, che \u00e8 il maggior benefattore del club. L'Easts Leagues Club e i Sydney Roosters \"operano come un'entit\u00e0 unica\" nota come l'Easts Group. Sotto questo accordo, l'Eastern Suburbs District Rugby League Football Club \u00e8 l\"azienda filiale' dell'Easts Group. I delegati del Football Club, tuttavia, sovrastano la responsabilit\u00e0 per entrambe le operazioni dei club ad un singolo manager generale che sovrasta le prestazioni dell'intero gruppo. Il gruppo del leagues club provvede supporto finanziario al football club, solo ove necessario, come negli anni recenti, le sponsorizzazioni del club e i ricavi televisivi generalmente coprono molte spese del rugby a 13.\nStatistiche e record.\nAnthony Minichiello detiene il record record per molit match di primo grado (302), avendo sorpassato il conteggio di 301 match di Luke Ricketson nella terza giornata della fase finale nel 2014. L'ex capitano Craig Fitzgibbon detiene il record della squadra per segnare pi\u00f9 punti, contando 1,376 nei suoi 210 match giocati. Fitzgibbon batt\u00e9 tutti i record di punti segati di tutti i tempi per un avanti nelle ultime giornate 2006. Il conteggio dei 45 punti di Dave Brown (cinque mete e 15 calci piazzati) in un singolo match contro il Canterbury nel 1935 rimane un record di campionato dopo pi\u00f9 di sette decenni. Ivan Cleary segn\u00f2 284 punti nel 1998, che all'epoca fu un record di punti segnati di tutti i tempi in una stagione.\nBill Mullins, padre del giocatore della squadra campione della premiership nel 2002 Brett, segn\u00f2 104 mete nella sua carriera durata 11 anni partite con l'Eastern Suburbs tra il 1968 e il 1978, il che significa che in media, egli segn\u00f2 almenouna meta in ogni due match. Anthony Minichiello divenne il massimo segnatore di mete nella storia dei Roosters quando egli segn\u00f2 la sua 105a meta contro il Newcastle all'Ausgrid Stadium nel giugno 2011. 'Mini' finalmente si retir\u00f2 dopo la stagione 2014, e fin\u00ec la sua carriera con 139 mete. Lui \u00e8 anche il primo estremo in 70 anni a vincere la Grand Final (2013), mentre capitanava il club. Rod O'Loan segn\u00f2 sette mete in un singolo match contro il Sydney University nel 1935, e le 38 mete di Dave Brown in 15 partite nello stesso anno rimangono un record di campionato.\nNel 1975, gli Eastern Suburbs Roosters stabilirono un record senza precedenti di 19 vittorie consecutive verso la loro undicesima premiership. In un match del 1935 contro il Canterbury, Dave Brown segn\u00f2 45 punti, il punteggio e margine di vittoria pi\u00f9 alto per il club (il punteggio 87\u20137 equivale al 106\u20138 sotto il sistema punti contemporaneo). Il margine di vittorie \u00e8 il secondo pi\u00f9 grande in assoluto, dietro alla vittoria del St. George di 91\u20136 contro il Canterbury una settimana prima.\nIl record di presenze pubblico del club per una partita di stagione regolare all suo stadio di casa \u2014il Sydney Football Stadium\u2014 che vanta 40,864 spettatori, raggiunto in un match nell'ANZAC Day contro i St George Illawarra Dragons nel 2017. La grand final del 2000 tra i Sydney Roosters e i Brisbane Broncos attrasse 94,277 spettatori all'Olympic Stadium.\nSquadre.\nSquadra del secolo.\nNel 2000, i Sydney Roosters nominarono la loro \"Squadra del secolo\", che incluse giocatori dal 1908 al 2000. La squadra ufficiale \u00e8 elencata in basso insieme al loro numero di presenze per i Sydney Roosters.\nI Centurioni.\nNel 2007, i Sydney Roosters annunciarono \"I Centurioni\",una squadra che consiste di coloro che sono considerati come i pi\u00f9 grandi giocatori ad aver giocato 100 o pi\u00f9 partite tra il 1908 e o\u00f2 2007. La squadra venne scelta da Ray Chesterton, Ian Heads, David Middleton e Alan Clarkson e venne rilasciata nella stagione del centenario al Michael Algeri Pavilion il 10 marzo 2007.\nSquadra NRL Women's.\nNel dicembre 2017, i St. George Illawarra Dragons espressero il loro interesse nel richiedere una licenza per partecipare nella stagione inaugurale della NRL Women's. Il marzo 2018, ai Roosters venne conferita una delle quattro licenze per la stagione inaugurale del campionato, che inizia il settembre dello stesso anno. Daniel Lacey allener\u00e0 la squadra."}
{"id": "1569761", "revid": "43211", "url": "https://it.wikipedia.org/wiki?curid=1569761", "title": "Johnny Devine", "text": ""}
{"id": "1569764", "revid": "282094", "url": "https://it.wikipedia.org/wiki?curid=1569764", "title": "Jakov Michajlovi\u010d Jurovskij", "text": "\u00c8 noto per aver eseguito, il 17 luglio 1918, la condanna a morte dell'ultimo zar Nicola II e di tutta la sua famiglia.\nBiografia.\nGiovinezza.\nOttavo di dieci figli in una famiglia ebraica operaia di Tomsk, entr\u00f2 in contatto con i movimenti operai come orologiaio. Durante la rivoluzione russa del 1905, entr\u00f2 in contatto con il movimento bolscevico e ne divenne membro attivo. Arrestato dall'Ochrana, fu esiliato e si stabil\u00ec a Berlino.\nCarriera rivoluzionaria.\nDisertando durante la rivoluzione di febbraio del marzo 1917, torn\u00f2 a Ekaterinburg, dove in autunno divenne membro del Soviet degli Urali e si guadagn\u00f2, con la sua rigorosa, fredda e spiccata professionalit\u00e0, la fama di efficiente funzionario sovietico. Nello stesso anno, con la rivoluzione d'ottobre e la presa del potere dei bolscevichi, fu eletto deputato regionale e commissario di giustizia, oltre a guadagnare un posto di rilievo nella \u010deka di Ekaterinburg.\nAll'inizio di giugno, Ekaterinburg stava cadendo nelle mani delle forze bianche controrivoluzionarie. Nel timore che lo zar deposto Nicola II e la sua famiglia, detenuti nella citt\u00e0, potessero essere liberati, il Soviet degli Urali decret\u00f2 la loro fucilazione: la decisione fu approvata da Jakov Michajlovi\u010d Sverdlov come rappresentante del Soviet centrale di Mosca, d'accordo con Lenin. Jurovskij fu incaricato di occuparsi personalmente della preparazione, dell'esecuzione e del successivo occultamento dell'eccidio: tra i Romanov e le persone che le avevano seguite, sarebbero morte undici persone.\nNonostante gli sforzi di Jurovskij e dei suoi uomini di occultare nel modo pi\u00f9 assoluto ogni traccia dell'esecuzione di massa, i resti nella cava dei quattro fratelli sono stati portati alla luce nel 1979.\nGli ultimi anni.\nDopo i fatti di Ekaterinburg, venne trasferito a Mosca, dove lavor\u00f2 all'inventario degli oggetti personali, dei diari e delle carte intime della famiglia Romanov. Nel 1920, verso il termine della guerra civile russa, torn\u00f2 a Ekaterinburg, ripresa dall'Armata rossa, e stil\u00f2 un dettagliato racconto sulle circostanze e le modalit\u00e0 dell'eliminazione dei Romanov, rivelando anche l'esatta ubicazione della sepoltura. Nel 1934, nel periodo delle purghe staliniane, sua figlia fu arrestata e deportata in un campo di lavoro. Nel 1937, malato di cuore e di ulcera, venne ricoverato all'ospedale del Cremlino. Mor\u00ec il 2 agosto 1938."}
{"id": "1569775", "revid": "110157", "url": "https://it.wikipedia.org/wiki?curid=1569775", "title": "Parana\u00edta", "text": "Parana\u00edta \u00e8 un comune del Brasile nello Stato del Mato Grosso, parte della mesoregione del Norte Mato-Grossense e della microregione di Alta Floresta."}
{"id": "1569778", "revid": "767487", "url": "https://it.wikipedia.org/wiki?curid=1569778", "title": "Paranatinga", "text": "Paranatinga \u00e8 un comune del Brasile nello Stato del Mato Grosso, parte della mesoregione del Norte Mato-Grossense e della microregione di Paranatinga."}
{"id": "1569779", "revid": "287204", "url": "https://it.wikipedia.org/wiki?curid=1569779", "title": "Copacabana (singolo)", "text": "Copacabana \u00e8 un singolo del cantante Barry Manilow, pubblicato nel 1978.\nDescrizione.\nIl brano, scritto da Jack Feldman, Bruce Sussman e lo stesso Barry Manilow, \u00e8 conosciuto anche con il titolo \"At the Copa\", a causa del ritornello. Il singolo debutta nella classifica top 40 del \"Billboard\" il 7 luglio 1978 raggiungendo l'ottavo posto negli Stati Uniti e il quarantaduesimo posto in Gran Bretagna. La canzone fece vincere a Manilow il primo (ed unico) Grammy Award nel febbraio del 1979.\nIl titolo si riferisce al famoso nightclub \"Copacabana\" di New York. Il testo racconta la storia di Lola, showgirl del nightclub, e del barista del locale Tony; i due sono innamorati, ma una sera un potente gangster, Rico, molesta Lola, e Tony lo attacca: uno sparo e il pavimento pieno di sangue, Lola ha perso l'amore della sua vita. Una sera di trent'anni dopo il Copacabana \u00e8 diventato una discoteca, Lola \u00e8 seduta ad un tavolino con lo stesso vestito di quella sera, ripensa al suo Tony e a quella tragica storia.\nLa canzone compare per la prima volta nel film del 1978 \"Gioco sleale\", con Chevy Chase e Goldie Hawn, per poi ripresentarsi in molte altre pellicole. Il singolo dura 4 minuti e 8 secondi, la versione estesa, apparsa sulla prima raccolta del cantante \"Greatest Hits\" e intitolata \"Copacabana (At the Copa)(Disco)\", dura 5 minuti e 46 secondi.\nNel 1985, Manilow e i suoi collaboratori Bruce Sussman e Jack Feldman svilupparono la canzone in un musical televisivo, con la trama fedele all'originale della canzone. Questa versione venne ampliata in un musical teatrale, diviso in due atti, che debutt\u00f2 al teatro Prince of Wales di Londra due anni pi\u00f9 tardi, per poi essere presentato in tour per tutto il Regno Unito. A questa fortunata tourn\u00e9e fecero seguito oltre duecento produzioni in tutto il mondo."}
{"id": "1569781", "revid": "767487", "url": "https://it.wikipedia.org/wiki?curid=1569781", "title": "Pedra Preta (Mato Grosso)", "text": "Pedra Preta \u00e8 un comune del Brasile nello Stato del Mato Grosso, parte della mesoregione del Sudeste Mato-Grossense e della microregione di Rondon\u00f3polis."}
{"id": "1569783", "revid": "767487", "url": "https://it.wikipedia.org/wiki?curid=1569783", "title": "Peixoto de Azevedo", "text": "Peixoto de Azevedo \u00e8 un comune del Brasile nello Stato del Mato Grosso, parte della mesoregione del Norte Mato-Grossense e della microregione di Col\u00edder."}
{"id": "1569785", "revid": "767487", "url": "https://it.wikipedia.org/wiki?curid=1569785", "title": "Planalto da Serra", "text": "Planalto da Serra \u00e8 un comune del Brasile nello Stato del Mato Grosso, parte della mesoregione del Norte Mato-Grossense e della microregione di Paranatinga."}
{"id": "1569787", "revid": "28592", "url": "https://it.wikipedia.org/wiki?curid=1569787", "title": "Chiesa della Nativit\u00e0 degli Stoganov", "text": ""}
{"id": "1569791", "revid": "9316", "url": "https://it.wikipedia.org/wiki?curid=1569791", "title": "Incas di Vilcabamba", "text": ""}
{"id": "1569792", "revid": "767487", "url": "https://it.wikipedia.org/wiki?curid=1569792", "title": "Pocon\u00e9", "text": "Pocon\u00e9 \u00e8 un comune del Brasile nello Stato del Mato Grosso, parte della mesoregione del Centro-Sul Mato-Grossense e della microregione dell'Alto Pantanal."}
{"id": "1569793", "revid": "767487", "url": "https://it.wikipedia.org/wiki?curid=1569793", "title": "Pontal do Araguaia", "text": "Pontal do Araguaia \u00e8 un comune del Brasile nello Stato del Mato Grosso, parte della mesoregione del Sudeste Mato-Grossense e della microregione di Tesouro."}
{"id": "1569794", "revid": "767487", "url": "https://it.wikipedia.org/wiki?curid=1569794", "title": "Ponte Branca", "text": "Ponte Branca \u00e8 un comune del Brasile nello Stato del Mato Grosso, parte della mesoregione del Sudeste Mato-Grossense e della microregione di Tesouro."}
{"id": "1569795", "revid": "599013", "url": "https://it.wikipedia.org/wiki?curid=1569795", "title": "Stroganov (disambigua)", "text": ""}
{"id": "1569803", "revid": "110157", "url": "https://it.wikipedia.org/wiki?curid=1569803", "title": "Pontes e Lacerda", "text": "Pontes e Lacerda \u00e8 un comune del Brasile nello Stato del Mato Grosso, parte della mesoregione del Sudoeste Mato-Grossense e della microregione dell'Alto Guapor\u00e9."}
{"id": "1569805", "revid": "767487", "url": "https://it.wikipedia.org/wiki?curid=1569805", "title": "Porto Alegre do Norte", "text": "Porto Alegre do Norte \u00e8 un comune del Brasile nello Stato del Mato Grosso, parte della mesoregione del Nordeste Mato-Grossense e della microregione del Norte Araguaia."}
{"id": "1569806", "revid": "28592", "url": "https://it.wikipedia.org/wiki?curid=1569806", "title": "Stroganoff", "text": ""}
{"id": "1569807", "revid": "767487", "url": "https://it.wikipedia.org/wiki?curid=1569807", "title": "Porto Esperidi\u00e3o", "text": "Porto Esperidi\u00e3o \u00e8 un comune del Brasile nello Stato del Mato Grosso, parte della mesoregione del Sudoeste Mato-Grossense e della microregione di Jauru Ha una popolazione de 11.535 secondo l'Istituto brasiliano di statistica e geografis"}
{"id": "1569809", "revid": "28592", "url": "https://it.wikipedia.org/wiki?curid=1569809", "title": "Fyodor Rostopchin", "text": ""}
{"id": "1569810", "revid": "767487", "url": "https://it.wikipedia.org/wiki?curid=1569810", "title": "Porto Estrela", "text": "Porto Estrela \u00e8 un comune del Brasile nello Stato del Mato Grosso, parte della mesoregione del Sudoeste Mato-Grossense e della microregione di Tangar\u00e1 da Serra."}
{"id": "1569812", "revid": "767487", "url": "https://it.wikipedia.org/wiki?curid=1569812", "title": "La parmigiana", "text": "La parmigiana \u00e8 un film del 1963 diretto da Antonio Pietrangeli, tratto dal romanzo omonimo di Bruna Piatti (1910-1979).\nTrama.\nDora abita con lo zio prete in un piccolo paese di campagna, ma la vita di provincia le va stretta: prima seduce Giacomo, un seminarista in vacanza, poi scappa con lui a Riccione. Ha inizio cos\u00ec una peregrinazione sentimentale che la porta tra le braccia di diversi uomini; quando decide di tornare con Nino, per il quale in fondo prova davvero un po' d'amore, scopre che questi \u00e8 mantenuto da Iris, una donna pi\u00f9 anziana di lui. Dora comprende allora che non necessariamente ha bisogno del sostegno di un uomo per vivere e volta pagina.\nLuoghi delle riprese.\nIl film \u00e8 stato girato a Parma e a Villa Paveri Fontana a Collecchio. Alcune sequenze sono state filmate anche sulle sponde del fiume Po vicino a Boretto. Altre scene sono state filmate infine a Riccione, a Rimini, a Roma (via del Corso, via Brunetti), a Lido di Ostia, a Salsomaggiore Terme, e a Sabbioneta (piazza Ducale) in provincia di Mantova.\nColonna sonora.\nLe canzoni del film:\nEdizione in DVD.\nLa prima edizione italiana in DVD \u00e8 stata pubblicata il 12 novembre 2015 a cura di Filmauro Home video; traccia audio: italiano, nessun sottotitolo, AR estendibile a 16:9 (720 x 576 pixels). La sezione dei contenuti extra include il finale alternativo (3') e alcuni brevi filmati dell'Istituto Luce relativi al film (interviste al regista Antonio Pietrangeli).\nFinale alternativo.\nNel DVD \u00e8 presente il finale alternativo (3 minuti) che allunga lievemente quello apparso nel film, mostrandoci la Spaak che dopo essersi truccata specchiandosi in una vetrina (il film termina cos\u00ec), si avvia verso un bar e sedendosi ad un tavolino con fare lievemente provocante si accende una sigaretta. Il tutto per rendere pi\u00f9 esplicita la morale del film a sottolineare il fatto che Dora delusa dagli uomini non cercher\u00e0 pi\u00f9 legami duraturi, ma solo avventure che le permetteranno di sopravvivere possibilmente mantenuta da individui abbienti di dubbia moralit\u00e0.\nLocation del finale alternativo.\nLe riprese si svolgono interamente a Roma: la protagonista continua a camminare lungo via del Corso fino a Piazza del Popolo, indi fiancheggia la chiesa di S. Maria dei Miracoli e va a sedersi presso un bar all'inizio di via di Ripetta."}
{"id": "1569813", "revid": "767487", "url": "https://it.wikipedia.org/wiki?curid=1569813", "title": "Porto dos Ga\u00fachos", "text": "Porto dos Ga\u00fachos \u00e8 un comune del Brasile nello Stato del Mato Grosso, parte della mesoregione del Norte Mato-Grossense e della microregione di Arinos."}
{"id": "1569814", "revid": "775372", "url": "https://it.wikipedia.org/wiki?curid=1569814", "title": "Rupia mauriziana", "text": "La rupia \u00e8 la valuta di Mauritius. \u00c8 suddivisa in 100 \"cent\". Il codice ISO 4217 \u00e8 MUR.\nStoria.\nLa rupia \u00e8 stata definita la valuta di Mauritius per legge nel 1876. La rupia fu scelta a causa della massiccia presenza di rupie indiane conseguenza dell'immigrazione indiana a Mauritius. La rupia mauriziana fu introdotta nel 1877, in sostituzione della rupia indiana, della sterlina britannica e del dollaro mauriziano con un cambio di una rupia mauriziana uguale ad una rupia indiana o a met\u00e0 dollaro mauriziano. All'epoca la sterlina valeva 10\u00bc rupie. La valuta di Mauritius circol\u00f2 anche alle Seychelles fino al 1914, quando fu sostituita alla pari dalla rupia delle Seychelles.\nNel 1934 la rupia fu fissata con la sterlina invece che alla rupia indiana, con un cambio di 1 rupia = 1 shilling, 6 penny (il tasso con cui era fissata al rupia indiana). Questo tasso, pari a 13\u2153 rupie = 1 sterlina, fu mantenuto fino al 1979.\nMonete.\nNel 1877 furono introdotte monete da 1, 2, 5, 10 e 20 cent: le tre monete di minor valore erano in rame e le altre due in argento. La coniazione ebbe termine nel 1899 e non riprese fino al 1911, ma le monete d'argento non furono coniate di nuovo fino al 1934, quando furono introdotte le monete da 1/4, 1/2 ed 1 rupia. Nel 1947 furono introdotte monete in cupro-nichel da 10 cent ed il cupro-nichel sostitu\u00ec l'argento nel 1950.\nNel 1987 fu introdotta una nuova serie di monete che per la prima volta non recava il ritratto del monarca (Mauritius non \u00e8 diventata una repubblica fino al 1992) ma quello di Sir Seewoosagur Ramgoolam. Questa monetazione era costituita da monete in acciaio ricoperto di rame da 1 e 5 cent (il pezzo da 5 cent era stato notevolmente ridotto di dimensioni), in acciaio ricoperto di nichel da 20 cent e 1/2 rupia ed in cupro-nichel da 1 e 5 rupie. La moneta in cupro-nichel da 10 rupie fu introdotta nel 1997. Le monete attualmente in circolazione sono da 1, 5 e 10 rupie.\nNel 2007 \u00e8 stata emessa una moneta bimetallica da 20 rupie per commemorare il XL anniversario della Bank of Mauritius.\nBanconote.\nLe prime banconote furono emesse dal governo con la data del 1876 nei tagli di 5, 10 e 50 rupie. La banconota da 1 rupia fu aggiunta nel 1919. Nel 1940 furono stampate delle emissioni di emergenza da 25 e 50 cent e da 1 rupia. Nel 1954 furono introdotti i tagli da 25 e 1000 rupie.\nDal 1966 la Bank of Mauritius \u00e8 diventata responsabile per l'emissione delle banconote e delle monete. La Bank of Mauritius emise le prime banconote nel 1967 con 4 tagli: 5, 10, 25 e 50 rupie. Questa serie di banconote ha avuto quattro emissioni la cui unica differenza \u00e8 stata la variazione delle firme del Governatore e del Direttore Generale della Bank of Mauritius.\nLa Bank of Mauritius ha fatto la sua quinta emissione nel 1985 costituita da un insieme di banconote completamente nuove da 5, 10, 20, 50, 100, 200, 500 e 1000 rupie. Questa emissione \u00e8 stata usata fino al 1998.\nNel 1998 la Bank of Mauritius \u00e8 fatto la sesta emissione di banconote che consiste di 7 tagli: 25, 50, 100, 200, 500, 1000 e 2000 rupie. Queste banconote hanno un formato standard e sono state emesse simultaneamente nel novembre 1998. Tutte le banconote di questa emissione sono state stampate dalla \u201cThomas de la Rue Limited\u201d. Furono ritirate dalla circolazione nel giugno del 1999 a causa di controversie dovute all'ordine di scrittura delle denominazioni sulle banconote. Inizialmente furono stampate con il valore espresso nelle lingue nell'ordine Inglese/Sanscrito/Tamil invece dell'ordine tradizionale Inglese/Tamil/Sanscrito. Le banconote con la denominazione nell'ordine corretto hanno sostituito quelle precedenti.\nLa Bank of Mauritius ha emesso la settima serie, quella in circolazione, nel giugno 1999.\nBanconote in circolazione.\nFronte.\nOgni taglio reca un ritratto inciso a mano di importanti personaggi di Mauritius che appaiono sulla sinistra.\nSu ogni banconota \u00e8 anche rappresentata la sede delle Bank of Mauritius ed una statua della giustizia. Sotto all'indicazione del valore che si trova in alto a destra, c'\u00e8 una caratteristica che, oltre alle differenze di misure dei vari tagli, aiuta gli ipovedenti ed i non vedenti ad identificare la banconota.\nVerso.\nOgni taglio ha una scena diversa che illustra vari aspetti di Mauritius. In basso si trovano il valore in hindi e tamil.\nCaratteristiche di sicurezza.\nbanconote da 100, 200, 500, 1000, 2000\nBanda iridescente in oro: appare e scompare secondo l'angolo in cui \u00e8 tenuta la banconota.\nbanconote da 100, 200\nInchiostro metallico argento: banda metallica opaca verticale. Un'altra \u00e8 situata sotto il valore espresso in numeri.\nbanconote da 500, 1000\nFoglio d'argento su cui si vedono due immagini diverse da angoli diversi: valore numerale o forma geometrica.\nbanconote da 2000\nOlogramma contenente l'immagine del dodo ed il valore \u201c2000\u201d"}
{"id": "1569817", "revid": "110157", "url": "https://it.wikipedia.org/wiki?curid=1569817", "title": "Museo del Vicino Oriente", "text": "Il Museo del Vicino Oriente, Egitto e Mediterraneo \u00e8 sito all'interno del Rettorato della Sapienza - Universit\u00e0 di Roma.\nLa maggior parte delle opere sono dell'Antico Egitto ma vi sono oggetti anche oggetti provenienti dalla Siria, da Ebla e, dalla Fenicia. Sono esposti:"}
{"id": "1569818", "revid": "110157", "url": "https://it.wikipedia.org/wiki?curid=1569818", "title": "Poxor\u00e9o", "text": "Poxor\u00e9o \u00e8 un comune del Brasile nello Stato del Mato Grosso, parte della mesoregione del Sudeste Mato-Grossense e della microregione di Tesouro."}
{"id": "1569822", "revid": "773636", "url": "https://it.wikipedia.org/wiki?curid=1569822", "title": "Incendio di Mosca", "text": ""}
{"id": "1569823", "revid": "599013", "url": "https://it.wikipedia.org/wiki?curid=1569823", "title": "Junior Agogo", "text": "Biografia.\nManuel Agogo nasce ad Accra il 1\u00ba agosto del 1979, passando poi la sua infanzia nel Regno Unito, prima di ritornare in Ghana per completare gli studi.\nNel 2015 viene colpito da ictus che gli lascia danni permanenti.\nMuore il 22 agosto 2019 in un ospedale di Londra, all'et\u00e0 di quarant'anni.\nCarriera.\nClub.\nSheffield Wednesday.\nAgogo inizi\u00f2 la sua carriera calcistica allo Sheffield Wednesday nel 1995, collezionando per\u00f2 solo due presenze tra le file degli Owls. Nella stagione 1999-2000 venne cos\u00ec mandato in prestito in diversi club: Oldham Athletic, Chester City, Chesterfield e Lincoln City. A Chester segna un gol contro il Cheltenham Town nell'ottobre 1999 quando, dopo una progressione da centrocampo, liber\u00f2 un tiro imparabile per il portiere della squadra ospite.\nNegli Stati Uniti.\nNel 2000, dopo aver lasciato lo Sheffield Wednesday, si trasferisce negli Stati Uniti per giocare tra le file dei Chicago Fire, squadra che milita nella Major League Soccer. Fu per\u00f2 subito ceduto ai Colorado Rapids dopo solo una partita. Agogo segn\u00f2 15 reti in 32 partire giocate, rinforzando notevolmente il reparto offensivo della squadra di Commerce City.\nA giugno del 2001 venne ceduto ai San Jose Earthquakes in cambio di Chris Carrieri. Gioc\u00f2 tutto il 2001 con gli Earthquakes, ma all'inizio del 2002 perse il posto in squadra per l'arrivo di Devin Barclay; Agogo si vide cos\u00ec costretto ad abbandonare la California.\nIl ritorno in Inghilterra.\nTorn\u00f2 in Inghilterra per accasarsi al Queens Park Rangers, fino all'inizio della stagione 2002-2003 quando lasci\u00f2 il QPR per andare nel Barnet, dove segn\u00f2 21 reti.\nBristol Rovers.\nNell'estate del 2003 lasci\u00f2 il Barnet per andare al Bristol Rovers, squadra di Football League Two, dove gioc\u00f2 le prime 13 gare.\nNella stagione successiva segn\u00f2 22 gol in tutte le competizioni in cui il Bristol prese parte. Nella stagione 2005-2006 part\u00ec da titolare in 44 partite, mettendo a segno 18 gol.\nNottingham Forest.\nIl 20 agosto 2006 viene ingaggiato dalla squadra di League One del Nottingham Forest, facendo il suo debutto nella vittoria per 4-0 contro il Chesterfield, partita giocata al City Ground di Nottingham il 3 settembre 2006. Il suo primo gol con la maglia del Forest fu quello del 3-1 della partita giocata il 30 settembre 2006 contro lo Swansea City.\nSegn\u00f2 la prima tripletta della sua carriera in una partita contro il Gillingham, mettendo a segno tre dei quattro gol del Nottingham Forest.\nZamalek.\nIl 2 luglio 2008, Junior Agogo firma per la squadra egiziana dello Zamalek SC che, proprio in quel periodo, stava cercando una punta di ruolo. Scelse la maglia numero 19, ma pi\u00f9 tardi indoss\u00f2 la numero 9 dopo che un altro giocatore dello Zamalek SC, Amr Zaki, part\u00ec in prestito per un anno al Wigan Athletic F.C.. Nella stagione disputata nelle file della squadra egiziana, Agogo ha disputato 15 incontri mettendo a segno 4 reti.\nApollon Limassol.\nAgogo il 5 agosto 2009 passa nella squadra cipriota dell'Apollon Lemesos firmando un contratto di due anni. Nelle due stagioni disputate nel campionato nazionale, l'attaccante ganese gioca 24 partite andando in rete 6 volte.\nHibernian Football Club.\nAgogo, dopo due anni nell', nel luglio del 2011 si trasferisce nella Scottish Premier League firmando un contratto di durata annuale con l', la squadra di Edimburgo allenata da Colin Calderwood che ha allenato il giocatore ghanese gi\u00e0 ai tempi del Nottingham Forest. Agogo ha segnato il suo primo gol con i biancoverdi il 24 settembre 2011 nel pareggio per 3-3 contro il .\nNazionale.\nNel maggio 2006 fu convocato dal per un'amichevole contro l'; non \u00e8 per\u00f2 entrato a far parte dei convocati ghanesi per il . Tuttavia ha fatto parte del tour in Asia in cui il Ghana incontr\u00f2 il e la .\nIl 14 novembre del 2006 realizz\u00f2 il suo primo gol per la Nazionale del Ghana, durante una partita amichevole internazionale contro la Nazionale australiana pareggiata 1-1 al Loftus Road Stadium in Inghilterra. Ha anche segnato il terzo gol nella vittoria del Ghana per 4-1 sulla giocata a Brenford's Griffin Park.\nNel 2008 fu convocato dalla squadra del Ghana per la Coppa delle Nazioni Africane 2008. Gioc\u00f2 il primo incontro della Coppa, aiutando il Ghana a vincere 2-1 contro la Guinea, dopo aver preso il palo con un colpo di testa al ventesimo minuto di gioco. Poi segn\u00f2 un gol nella partita seguente contro la , sfruttando il cross di Michael Essien, tra l'altro l'unico gol della partita finita con la vittoria per 1-0 per il Ghana."}
{"id": "1569824", "revid": "767487", "url": "https://it.wikipedia.org/wiki?curid=1569824", "title": "Primavera do Leste", "text": "Primavera do Leste \u00e8 un comune del Brasile nello Stato del Mato Grosso, parte della mesoregione del Sudeste Mato-Grossense e della microregione di Primavera do Leste."}
{"id": "1569825", "revid": "73843", "url": "https://it.wikipedia.org/wiki?curid=1569825", "title": "Guglielmo Berchet", "text": "Biografia.\nNipote di Giovanni Berchet, appena quindicenne (1848) difese Venezia assediata dagli austriaci. Pi\u00f9 tardi frequent\u00f2 l'Universit\u00e0 di Padova e, nonostante il conseguimento della laurea in giurisprudenza, si dedic\u00f2 alla ricerca storica. Grazie all'amicizia con Niccol\u00f2 Barozzi, entr\u00f2 a far parte di un gruppo di studiosi che, spronati da Rinaldo Fulin, si accingevano a riscrivere la storia di Venezia, sino ad allora alterata da tradizioni e fraintendimenti, sulla base di indiscusse fonti archivistiche.\nIl suo pi\u00f9 rilevante lavoro fu l'edizione dei \"Diari\" di Marin Sanudo, alla quale, tra l'altro, accompagn\u00f2 una prefazione.\nDiresse (1866-1875) la \"Gazzetta di Venezia\".\nPer quanto riguarda la politica fu consigliere comunale e assessore a Venezia, Mestre e Mogliano Veneto."}
{"id": "1569828", "revid": "81479334", "url": "https://it.wikipedia.org/wiki?curid=1569828", "title": "Tinnitus", "text": ""}
{"id": "1569829", "revid": "767487", "url": "https://it.wikipedia.org/wiki?curid=1569829", "title": "Contea di Allegany (Maryland)", "text": "La contea di Allegany in inglese Allegany County \u00e8 una contea dello Stato del Maryland, negli Stati Uniti. La popolazione al censimento del 2000 era di 74 930 abitanti. Il capoluogo di contea \u00e8 Cumberland."}
{"id": "1569830", "revid": "1318658", "url": "https://it.wikipedia.org/wiki?curid=1569830", "title": "Roger Stern", "text": "\u00c8 divenuto famoso per essere il creatore del personaggio di \"Hobgoblin\", un nemico di Spider-Man\",\" oltre che per i suoi cicli di storie su fumetti della Marvel Comics come \"Il Dottor Strange\", \"Capitan America\", \"I Vendicatori\" e soprattutto per il gi\u00e0 citato \"Uomo Ragno\". Per la DC Comics ha scritto storie per la testata di \"Superman\".\nCarriera.\nStern ha fatto irruzione nella industria dei comics come scrittore nel 1975, in quella che \u00e8 considerata la \"terza ondata\" di creativi della Marvel Comics, che comprendeva artisti come John Byrne e Frank Miller, e scrittori come Mary Jo Duffy, Mark Gruenwald e Ralph Macchio.\nStern lavora brevemente come editor, in particolare su \"Uncanny X-Men\", per poi mettersi in mostra come scrittore con un breve trascorso con John Byrne su \"Capitan America\" e il suo lungo periodo sulle testate \"The Amazing Spider-Man\", \"Dottor Strange\" e \"The Avengers\". Nel 1982 co-crea con il disegnatore John Romita Jr il secondo Capitan Marvel, Monica Rambeau, e Hobgoblin. Nel 1984, Stern lancia lo spin-off dei \"Vendicatori della Costa Ovest\" con il disegnatore Bob Hall.\nNel 1987, dopo una disputa con l'editor Mark Gruenwald su trame imminenti, Stern viene licenziato dalla sceneggiatura dei \"Vendicatori\". Comincia quindi a lavorare da freelance per la DC Comics, dove diviene uno degli scrittori fondamentali di Superman per quasi un decennio lavorando su \"Superman\" (vol. 2) e \"Action Comics.\" In questo periodo ha contribuito a ideare la trama della \"Morte di Superman\", che fece rivivere un forte interesse per il personaggio nei primi anni 1990. Stern ha anche scritto la serie \"Atom\" e co-creato la serie \"Starman 1980\", con protagonista la versione di Will Payton del personaggio, in coppia con il disegnatore Tom Lyle, per la DC Comics.\nNel 1996, Stern \u00e8 tornato a scrivere per la Marvel con la miniserie \"Spider-Man: Hobgoblin Vive\" ed ha contribuito a tre numeri di \"Spectacular Spider-Man\" nel 1998, in cui ha caratterizzato il primo confronto tra Norman Osborn (Goblin) e Roderick Kingsley (Hobgoblin).\nNei successivi quattro anni, ha scritto la serie di breve durata \"Marvel Universe\", cos\u00ec come le miniserie \"Avengers Due\", \"Avengers Infinity\" e \"Spider-Man: La vendetta di Goblin\". Collabora anche con lo scrittore dei Vendicatori Kurt Busiek alla testata \"Iron Man\" e alla miniserie \"Avengers Forever\", e realizza in compia con John Byrne \"Marvel: The Lost Generation\".\nNel 2000 la Marvel lo lascia senza incarichi, e Stern inizia cos\u00ec a scrivere per l'editore europeo Egmont, per il quale ha realizzato storie di The Phantom, e la casa editrice Panini UK, per la cui rivista \"Marvel Rampage\" ha scritto storie di \"Spider-Man\" e \"Hulk\".\nIl biennio 2006-2007 lo ha visto alle prese con una nuova mini-serie: \"Darkman vs Army of Darkness\", che Stern ha scritto in collaborazione con Busiek ed il disegnatore James Friggere per la Dynamite Entertainment.\nNel 2007, Stern scrive un numero di \"The All-New Atom\" per la DC Comics, e si riunisce a Byrne per produrre un arco narrativo di cinque episodi per la testata \"JLA Classified\".\nNel 2008, torna alla Marvel, dove scrive nuove storie per \"Giant-Size Incredible Hulk\", \"The Amazing Spider-Man\", \"Young Allies\", \"Amazing Spider-Man Family\", \"Capitan America\" e \"Web of Spider-Man\". Ha collaborato di nuovo con Busiek, co-scrivendo diversi episodi della miniserie \"Eye of the Camera\", sequel di \"Marvels\".\nStern ha continuato a lavorare come freelance per la Marvel, scrivendo nel 2010 la miniserie \"Capitan America: Alleati per sempre\", e lo speciale \"Doctor Strange: From the Vault\", uscito nel mese di febbraio del 2011."}
{"id": "1569831", "revid": "124455913", "url": "https://it.wikipedia.org/wiki?curid=1569831", "title": "Contea di Anne Arundel", "text": "La contea di Anne Arundel in inglese Anne Arundel County \u00e8 una contea dello Stato del Maryland, negli Stati Uniti. La popolazione al censimento del 2000 era di abitanti. Il capoluogo di contea \u00e8 Annapolis."}
{"id": "1569833", "revid": "1793900", "url": "https://it.wikipedia.org/wiki?curid=1569833", "title": "Contea di Calvert", "text": "La contea di Calvert in inglese Calvert County \u00e8 una contea dello Stato del Maryland, negli Stati Uniti. La popolazione al censimento del 2000 era di 74 563 abitanti. Il capoluogo di contea \u00e8 Prince Frederick."}
{"id": "1569835", "revid": "74801", "url": "https://it.wikipedia.org/wiki?curid=1569835", "title": "Contea di Baltimora", "text": "La contea di Baltimora in inglese Baltimore County \u00e8 una contea dello Stato del Maryland, negli Stati Uniti. La popolazione al censimento del 2000 era di abitanti. Nonostante la rilevante popolazione, non \u00e8 divisa in comuni. La sede di contea \u00e8 Towson."}
{"id": "1569838", "revid": "116532931", "url": "https://it.wikipedia.org/wiki?curid=1569838", "title": "Castel San Gimignano", "text": "Castel San Gimignano \u00e8 una frazione divisa a met\u00e0 tra i comuni italiani di Colle di Val d'Elsa e San Gimignano, nella provincia di Siena, in Toscana. Anticamente chiamata Castelnuovo per distinguerlo da un altro castello non lontano e sempre appartenente al Comune di San Gimignano chiamato Castel Vecchio, e le cui rovine sono ancora visibili nelle boscaglie vicine. Con il nome di Castel Nuovo \u00e8 possibile rintracciarlo nella famosa mappa di Leonardo Da Vinci rappresentante la Val di Chiana.\nDescrizione.\nLa frazione sorge sulla strada per Volterra, \u00e8 divisa in due lungo la \"SR di Val di Cecina\" Cecina-Colle di Val d'Elsa tra i comuni di San Gimignano e Colle di Val d'Elsa.\nLa frazione si trova quasi al confine tra le province di Siena e Pisa. \nNella parte posta sotto la competenza amministrativa del comune di San Gimignano, si possono vedere ancora mura medievali ed un antico stemma. Nelle sue vicinanze, sulla strada che conduce a San Gimignano, sorge il carcere di Ranza."}
{"id": "1569839", "revid": "404449", "url": "https://it.wikipedia.org/wiki?curid=1569839", "title": "Collalto (Colle di Val d'Elsa)", "text": "Collalto \u00e8 una frazione del comune italiano di Colle di Val d'Elsa, nella provincia di Siena, in Toscana.\nCollalto \u00e8 situata nel piano della Speranza su di una altura a sinistra della strada che collega Colle di Val d'Elsa alla Maremma, sulla strada che porta a Montevasoni.\nStoria.\nLe prime notizie del borgo di Collalto risalgono al 1015 in un atto di permuta di terreni che attestano la propriet\u00e0 del vescovo di Volterra. L'esistenza di una chiesa, la pieve di San Faustino d'Elsa \u00e8 documentata invece nel 1115 per il privilegi concessi dal Papa Pasquale II.\nCollalto fu a lungo conteso dal comune di Siena che entr\u00f2 in contrasto con il comune di Colle fino a che, nel 1245, il borgo venne posto, dall'imperatore Federico II, sotto la giurisdizione del comune di Colle.\nMonumenti e luoghi d'interesse.\nAl centro del borgo si trova la chiesa dei Santi Biagio e Anna, con un loggiato dotato di archi a sesto acuto. L'edificio risale infatti al XVII secolo, essendo stata costruita sui resti della vecchia pieve."}
{"id": "1569846", "revid": "146929", "url": "https://it.wikipedia.org/wiki?curid=1569846", "title": "Maximilian Kolbe", "text": ""}
{"id": "1569847", "revid": "104265", "url": "https://it.wikipedia.org/wiki?curid=1569847", "title": "Gracciano dell'Elsa", "text": "Gracciano dell'Elsa \u00e8 una frazione del comune italiano di Colle di Val d'Elsa, nella provincia di Siena, in Toscana.\nStoria.\nL'antico nome di Gracciano era Grasciano o Gracchiano ed era \"un paese assai grande e popolato\" di circa tre miglia di circonferenza, le popolazioni di Grasciano, esposte alle scorrerie di varia provenienza, agevolate dall'ubicazione pianeggiante, fondarono, verosimilmente il primo nucleo della futura Colle di Val d'Elsa, detto castello di Piticciano. Il territorio di Gracciano dell'Elsa venne pi\u00f9 volte assalito e distrutto dai ghibellini senesi. Il 17 giugno 1269, in questo territorio ci fu la battaglia tra guelfi e ghibellini, che decret\u00f2 la fine del potere ghibellino in Toscana. In questo luogo si festeggia San Marziale.\nStemma simbolico.\nLo stemma simbolico del territorio di Gracciano dell'Elsa venne scelto dalle famiglie di questo territorio, il 25 novembre 1881. Questo stemma simbolico \u00e8 uno scudo azzurro con il pilastro romano, la mezzaluna e i due gigli (uno rosso in campo bianco ed uno bianco in campo azzurro) nella parte superiore. I colori sono quattro: azzurro, bianco, giallo e rosso. Presente in vari ambiti: sport, cultura e societ\u00e0. Dal 2016 viene utilizzato anche per rappresentare la famiglia: pilastro come paternit\u00e0, mezzaluna come maternit\u00e0 e i gigli come figli.\nMonumenti e luoghi d'interesse.\nVi si trova l'oratorio/cappella della famiglia Taviani costruita, in sostituzione della distrutta Cappella di Buonriposo (che conteneva un affresco della Madonna ritenuto miracoloso), nel 1537 da Lorenzo di Francesco di Mino, detto Nencino del Grasso di Strove. La cappella conserva ancora una \"Madonna col Bambino tra San Giovanni evangelista e Santo Stefano\", che \u00e8 in parte rimaneggiata, opera del 1537 del pittore colligiano Giovanni Maria Tolosani.\nNei dintorni.\nPoco distanti troviamo i bagni termali de \"Le Caldane\"\nA nord, verso Colle di Val d'Elsa, vicino al ponte sull'Elsa, troviamo la \"Chiesa di San Marziale\".\nIl territorio di Gracciano dell'Elsa comprende anche il quartiere Agrestone sorto nel 1995 nella zona chiamata Florentia di Gracciano dai valdelsani."}
{"id": "1569852", "revid": "404449", "url": "https://it.wikipedia.org/wiki?curid=1569852", "title": "Lano (Colle di Val d'Elsa)", "text": "Lano \u00e8 una localit\u00e0 del comune italiano di Colle di Val d'Elsa, nella provincia di Siena, in Toscana.\nSorge poco distante da Mensanello, sulla variante che collega la strada maremmana alla provinciale per Casole d'Elsa.\nMonumenti e luoghi d'interesse.\nLa chiesa di San Martino, nota fin dal 1048, era una suffraganea della Pieve a Elsa. Presenta un impianto ad aula unica con abside, ricoperta a tetto. La facciata bicolore \u00e8 stata costruita a strati alternati di cotto e travertino. Il portale \u00e8 sormontato da un arco in pietra arenaria al di sopra dell'architrave. La chiesa, che \u00e8 dotata di un campanile a vela, ha mantenuto intatte le sue originarie strutture romaniche.\nNei pressi, proseguendo in direzione di Casole d'Elsa, troviamo l'agglomerato di Le Corti, gi\u00e0 citato in documenti del XIII secolo, dove sorgeva la chiesetta dedicata ai Santi Niccol\u00f2 e Lorenzo, di cui rimane solo una parte della facciate e delle mura."}
{"id": "1569855", "revid": "1272592", "url": "https://it.wikipedia.org/wiki?curid=1569855", "title": "Le Grazie (Colle di Val d'Elsa)", "text": "Le Grazie \u00e8 una frazione del comune italiano di Colle di Val d'Elsa, nella provincia di Siena, in Toscana.\nGeografia fisica.\nLa frazione \u00e8 situata poco fuori dall'abitato di Colle di Val d'Elsa, a ovest rispetto al centro fuori Porta Nova, lungo la strada regionale 68 di Val Cecina che conduce a Volterra, con deviazioni per Casole d'Elsa e San Gimignano. Le Grazie confina a nord con Borgatello, a est con il capoluogo, a sud con Quartaia e ad ovest con Campiglia dei Foci.\nUrbanisticamente congiunta alla periferia occidentale di Colle, dista circa 30\u00a0km da Siena, e comprende anche le localit\u00e0 di Faulino, Le Mosse e Paganico. Dipendenti dalla frazione Le Grazie sono anche i piccoli centri di Boscona e Sant'Andrea.\nStoria.\nLa frazione ebbe origine da un oratorio fatto costruire dai fratelli Iacopo e Luparello Luci nel XV secolo, che acquis\u00ec con il tempo maggiore importanza e venne trasformato in convento nel 1501 da Giovanni Luci, nipote di Luparello. Il convento ospit\u00f2 i mendicanti padri amedeisti fino al 1570, dopodich\u00e9 pass\u00f2 per decisione ai padri dell'ordine di Sant'Agostino della congregazione di Lecceto. In seguito alle soppressioni leopoldine de 1783, il convento fu convertito in parrocchia, la cui giurisdizione si estendeva sul territorio di campagna a occidente della Porta Nova e che comprendeva anche il borgo di Sant'Andrea a Strada.\nNel corso del XX secolo la frazione ha conosciuto una forte urbanizzazione, a seguito della realizzazione di un'area residenziale nei pressi del santuario e del saldamento con la perfieria occidentale di Colle. Con i suoi circa abitanti costituisce la seconda frazione pi\u00f9 popolosa del comune, dopo Gracciano dell'Elsa.\nMonumenti e luoghi d'interesse.\nL'elemento di maggiore interesse della frazione \u00e8 sicuramente il santuario di Santa Maria delle Grazie, risalente al XIV secolo e dotato di un chiostro in parte rimaneggiato."}
{"id": "1569856", "revid": "66387", "url": "https://it.wikipedia.org/wiki?curid=1569856", "title": "Motore turboalbero", "text": ""}
{"id": "1569857", "revid": "768068", "url": "https://it.wikipedia.org/wiki?curid=1569857", "title": "Kaiserhymne", "text": "Il Kaiserhymne (in italiano: \"Inno imperiale\"; : ) \u00e8 una melodia composta da Joseph Haydn nel 1797 in onore di Francesco II e usata come inno della Casa d'Asburgo e degli imperi austriaco e austro-ungarico dal 1804 al 1918. Nel corso della storia \u00e8 stato anche chiamato Inno popolare austriaco (in tedesco: \"\u00d6sterreichische Volkshymne\"; : ), Gott erhalte Franz den Kaiser dal primo verso in tedesco, e popolarmente Serbidi\u00f2la per storpiatura del primo verso della versione italiana; con quest'ultimo titolo \u00e8 conosciuto in Venezia Giulia.\nIl testo dell'inno, originariamente scritto da Lorenz Haschka, venne pi\u00f9 volte cambiato a causa del susseguirsi di monarchi sul trono imperiale e venne tradotto in gran parte delle lingue parlate nell'Impero asburgico.\nIl \"Kaiserhymne\" fu l'inno della Casa d'Asburgo nonch\u00e9 l'inno nazionale austriaco sino alla caduta della monarchia, nel 1918, e, con testo in italiano, fu inno del Regno Lombardo-Veneto dalla sua costituzione nel 1815 sino alle annessioni della Lombardia e del Veneto al Regno d'Italia, avvenute rispettivamente nel 1859 e nel 1866. Il Kaiserhymne in italiano ebbe la prima al Teatro alla Scala di Milano nel 1838, alla presenza di Ferdinando I d'Austria e Maria Anna di Savoia.\nLa melodia di Haydn, con il testo \"Das Lied der Deutschen\", divenne l'inno della Germania dopo che fu rigettato l'inno nazionale prussiano, sia durante la Repubblica di Weimar, tra il 1922 e il 1933, sia (cantando solo la prima strofa \"Deutschland, Deutschland \u00fcber Alles\") durante la dittatura nazionalsocialista, tra il 1933 e il 1945. Questo fu dunque l'inno anche dell'Austria tra il 1938 e il 1945, \"Das Lied der Deutschen\" fu ancora l'inno della Repubblica Federale di Germania, dal 1952 al 1989, mentre la sola terza strofa \"Einigkeit und Recht und Freiheit\" (\"Unit\u00e0, giustizia e libert\u00e0\") \u00e8 dal 1990 l'inno della Germania unificata.\nNel secondo dopoguerra il governo austriaco, per prendere le distanze dalle vicende connesse al nazismo che avevano ormai compromesso la melodia di Haydn, adott\u00f2 l'attuale inno, \"Land der Berge, Land am Strome\", la cui melodia \u00e8 attribuita a Mozart.\nStoria.\nL'inno venne composto da Joseph Haydn alla fine del XVIII secolo, in un momento in cui l'Austria era seriamente minacciata dalla Francia rivoluzionaria. Haydn infatti, dopo un viaggio in Inghilterra, aveva notato la grande popolarit\u00e0 che aveva tra gli inglesi \"God Save the King\" e desiderava che l'Austria avesse un inno tale da ispirare patriottismo tra i sudditi dell'Impero. Saputo ci\u00f2 da Freiherr Van Swieten, Franz von Sarau commission\u00f2 un testo per un \"Volksgesang\" al poeta Lorenz Haschka e chiese poi a Haydn di metterlo in musica. Questo canto doveva, secondo le intenzioni del Conte Sarau, dimostrarsi un'alternativa alla \"Marsigliese\", inno della Francia repubblicana; un'operazione del genere l'aveva gi\u00e0 fatta la Prussia nel 1793, adottando come canto di rappresentanza \"Heil dir im Siegenkranz\".\nLa prima esecuzione dell'inno avvenne il 12 febbraio del 1797 al Burgtheater di Vienna, in occasione del genetliaco dell'imperatore Francesco II. Successivamente Haydn elabor\u00f2 la melodia del Kaiserhymne nel secondo movimento del quartetto d'archi Op.76 no.3, conosciuto come \"Kaiserquartett\". La composizione divenne subito molto popolare, diventando \"de facto\" il primo inno dell'Austria.\nDal momento che nel testo di Hoschka si faceva esplicito riferimento al monarca, le parole dell'inno vennero cambiate pi\u00f9 volte: alla morte di Francesco, nel 1835, il testo venne cambiato in onore del nuovo imperatore Ferdinando (\"Segen \u00d6st'reichs hohem Sohne / Unserm Kaiser Ferdinand!\"; \"Benedici l'alto figlio d'Austria/ Il nostro Kaiser Ferdinando!\"), invece nel 1848, all'abdicazione di Ferdinando, si cambi\u00f2 il testo per Francesco Giuseppe (\"Gott erhalte, Gott besch\u00fctze / Unsern Kaiser, unser Land!\"; \"Dio preservi, Dio protegga/ Il nostro Kaiser, la nostra patria!\"). Vi erano, inoltre, molte versioni del testo nelle lingue parlate nell'Impero.\nL'Austria, nel 1918, finita la monarchia, abbandon\u00f2 il testo del Kaiserhymne (ormai obsoleto) mantenendo per breve tempo la sola melodia, che fu presto sostituita con il nuovo inno voluto dal cancelliere Renner, le cui parole scrisse lui stesso su una melodia commissionata a Wilhelm Kienzl (\"Deutsch\u00f6sterreich, du herrliches land\"); tuttavia nel 1929 venne reintrodotta la melodia di Haydn, sulla quale fu adattato il nuovo testo \"Sei gesegnet ohne Ende\", che fu in uso fino all'annessione alla Germania, avvenuta nel 1938.\nTesto.\nIl testo dell'Inno Imperiale venne scritto dal poeta Lorenz Leopold Haschka.\nTesto per l'Impero austro-ungarico.\nTesto in altre lingue.\nFriulano.\nLa traduzione del testo del Kaiserhymne in lingua friulana (detta \"Cjant popolar\") apparve nel 1855 in un \"Lunari par l'an bisest 1856, cun poesiis, raconz, riflessions [...]\" del goriziano Giovanni Luigi Filli, il quale (non utilizzando una forma pura della lingua e della grafia) tradusse e adatt\u00f2 la versione italiana."}
{"id": "1569858", "revid": "599013", "url": "https://it.wikipedia.org/wiki?curid=1569858", "title": "Juan Antonio Morales", "text": "Carriera.\nClub.\nLa carriera di Juan Antonio inizia nella sua Bilbao, per poi passare nel 1987 allo Joventut Badalona, squadra con cui si mette in luce a livello nazionale ed europeo. Qui trascorre 8 stagioni, prima del suo trasferimento al Real Madrid, nel 1995. Dopo il biennio passato con i \"blancos\", emigra in Grecia accettando l'offerta del PAOK Salonicco, dove continua a giocare a buoni livelli sia nel campionato greco che in Eurolega.\nLa stagione 1999-2000 vede il suo ritorno in terra di Spagna, con la casacca del Tau Vitoria, esperienza che dura solo un anno. Infatti disputa la stagione successiva tra le file del Panionios, per poi tornare al PAOK Salonicco l'annata seguente.\nNell'autunno 2002 firma un contratto a gettone con i Crabs Rimini in Legadue (coi quali disputa 6 gare), salvo poi approdare all'Olympiakos per la restante parte di stagione.\nOltre a numerose presenze con la maglia della nazionale spagnola, il palmar\u00e8s di Morales comprende anche molti titoli europei, come Eurolega (1993-94), Coppa Kora\u0107 (1989-90), ed Eurocoppa (1996-97).\nNazionale.\nCon la nazionale spagnola ha disputato gli Europei nel 1989 e nel 1993. In precedenza, un grave infortunio alla caviglia patito durante una partita del torneo preolimpico gli aveva impedito di partecipare alle Olimpiadi di Seul 1988."}
{"id": "1569859", "revid": "404449", "url": "https://it.wikipedia.org/wiki?curid=1569859", "title": "Mensanello", "text": "Mensanello \u00e8 una frazione del comune italiano di Colle di Val d'Elsa, nella provincia di Siena, in Toscana.\nGeografia fisica.\nCome la localit\u00e0 di Lano, poco distante, sorge sulla variante che collega la strada Maremmana alla provinciale per Casole d'Elsa. Nelle vicinanze scorre il borro degli Strulli, che con le sue acque alimenta il fiume Elsa.\nStoria.\nHa origini molto antiche, tanto che la sua chiesetta, dedicata a Santa Maria, \u00e8 ricordata in documenti risalenti al 972.\nMonumenti e luoghi d'interesse.\nArchitetture religiose.\nLa chiesa di Santa Maria Assunta, sorta sul posto dell'antica Santa Maria, \u00e8 un'opera del XIX secolo di Antonio Salvetti.\nSpostandosi in direzione di Casole d'Elsa, prima di giungere a Lano, si trova la localit\u00e0 di Santinovo, con la chiesetta di San Giusto.\nArchitetture civili.\nA Mensanello si trova la rinascimentale Villa Sabolini.\nLa famiglia Sabolini era molto importante a Colle di Val d'Elsa nel XV e XVI secolo. L'arciprete Amerigo Sabolini, che aveva destinato parte delle sue rendite alla realizzazione della nuova cattedrale di Colle, dopo l'elevazione a diocesi della citt\u00e0 e la nomina a vescovo del rivale Usimbardo Usimbardi si ritir\u00f2 infatti a Mensanello. La villa, con le terre e tutte le pertinenze, sar\u00e0 poi donata alla diocesi di Siena che vi realizzer\u00e0 un seminario. Durante la Seconda guerra mondiale, al fine di proteggerle, il Museo dell'Opera del Duomo di Siena vi far\u00e0 trasferire molte opere d'arte tra cui la celebre \"Maest\u00e0\" di Duccio di Buoninsegna. La villa \u00e8 destinata a struttura ricettiva.\nInfrastrutture e trasporti.\nPoco distante dal borgo, verso il Pian dell'Olmino \u00e8 ubicata l'Aviosuperficie Mensanello per piccoli aerei da turismo con una scuola di volo."}
{"id": "1569860", "revid": "2184720", "url": "https://it.wikipedia.org/wiki?curid=1569860", "title": "Di sole e d'azzurro", "text": "Di sole e d'azzurro \u00e8 un brano musicale del 2001 della cantante italiana Giorgia.\nEseguita per la prima volta dal vivo il 26 febbraio nel corso della prima serata del Festival di Sanremo, qui vi si \u00e8 poi classificata seconda dietro il brano vincitore \"Luce (tramonti a nord est)\" di Elisa.\nDi questa canzone esiste una versione in studio con testo in inglese, intitolata \"With You\".\nIl brano.\nLa canzone porta la firma di Zucchero Fornaciari per il testo e di Matteo Saggese e Mino Vergnaghi per la parte musicale. Mai uscita come CD singolo, ha fatto da apripista per l'album di Giorgia \"Senza ali\", uscito proprio il 2 marzo 2001 a ridosso della partecipazione al Festival, nel quale in un primo momento era data per favorita dalla stampa.\n\"Di sole e d'azzurro\" \u00e8 uno dei brani pi\u00f9 noti dell'artista ed \u00e8 sempre presente nei suoi concerti. Tecnicamente lei stessa l'ha definita una canzone difficile: in effetti, parte da tonalit\u00e0 basse per raggiungere quelle pi\u00f9 alte fino al culmine nel ritornello finale; in molti live Giorgia, tramite improvvisazioni vocali, raggiunge il Sol4 e ad oggi il brano rimane tra i pi\u00f9 complessi della musica italiana per via dei passaggi di note nella melodia e per i continui cambi di registro (petto, soffiato, falsetto, voce piena e voce mista).\nNel 2002, \"Di sole e d'azzurro\" \u00e8 stata utilizzata per uno spot Barilla in Francia e pubblicata come singolo. La canzone ha sostato per ben 16 settimane nella classifica francese dei singoli pi\u00f9 venduti, raggiungendo la 31\u00aa posizione."}
{"id": "1569863", "revid": "26630", "url": "https://it.wikipedia.org/wiki?curid=1569863", "title": "Motori diesel a pre-camera", "text": ""}
{"id": "1569865", "revid": "404449", "url": "https://it.wikipedia.org/wiki?curid=1569865", "title": "Onci", "text": "Onci \u00e8 una localit\u00e0 del comune italiano di Colle di Val d'Elsa, nella provincia di Siena, in Toscana.\nSorge poco distante dalla frazione di Gracciano dell'Elsa.\nStoria.\nLe prime notizie del luogo risalgono al 1115, quando vi doveva sorgere un piccolo castello ed una chiesa romanica, dedicata a San Michele, oggi ridotta a magazzino. Secondo alcuni documenti, una comunit\u00e0 di preti secolari avrebbe avuto la sua sede presso la chiesa di San Michele a Onci tra il XIII ed il XIV secolo.\nUna bolla di papa Bonifacio IX del 24 febbraio 1398 fu spedita al priore di Onci circa una causa tra i consoli dell'Arte di Calimala di Firenze ed i fratelli Spinello, Duccio, Matilda e Caterina dello spedale di Sant'Eusebio alla Porta al Prato.\nNel 1745 sono contati a Onci 339 abitanti.\nMonumenti e luoghi d'interesse.\nAl centro del borgo si trova l'alto-medievale chiesa di San Michele, che fu parrocchia e che venne unita a Sant'Andrea di Scarna nel XVIII secolo.\nNelle vicinanze si trovano \"Le Vene\", sorgenti che alimentano un locale canale e che si riversano nell'Elsa.\nNei pressi di Onci sorge anche il mulino di Calcinaia, che ha visto i natali di Bartolommeo Scala, potente uomo politico a Firenze ai tempi dei Medici."}
{"id": "1569870", "revid": "287204", "url": "https://it.wikipedia.org/wiki?curid=1569870", "title": "Future Past (Duncan James)", "text": "Future Past \u00e8 l'album d'esordio di Duncan James come solista, componente della boy band Blue, pubblicato il 12 giugno 2006. Nonostante le aspettative, l'album ha venduto meno di 15\u00a0000 copie in Inghilterra, e in totale meno di 450\u00a0000 copie nel mondo, tuttavia ha avuto uno straordinario successo in Italia dove ha raggiunto la posizione numero 2 degli album pi\u00f9 venduti.\nTracce.\nL'edizione italiana del disco contiene anche il brano \"Senza lei\", cantato parzialmente in italiano"}
{"id": "1569874", "revid": "66387", "url": "https://it.wikipedia.org/wiki?curid=1569874", "title": "Motore diesel", "text": ""}
{"id": "1569876", "revid": "115638620", "url": "https://it.wikipedia.org/wiki?curid=1569876", "title": "Partena", "text": "Partena \u00e8 una localit\u00e0 del comune italiano di Colle di Val d'Elsa, nella provincia di Siena, in Toscana.\nGeografia fisica.\nSorge sulla Strada Maremmana, che da Colle di Val d'Elsa conduce, appunto, in Maremma, su un'altura posta sulla sinistra della strada.\nStoria.\nSi hanno notizie di Partena gi\u00e0 nel XIII secolo. Nel 1615 il borgo di Partena, conteso da Siena, viene posto, dall'Imperatore Federico II sotto la giurisdizione del Comune di Colle. Nel borgo doveva essere ubicata una chiesa parrocchiale dedicata a San Cerbone.\nIl borgo sembra essere appartenuto al ghibellino colligiano Albizzo di Scolaio dei Trancredi, \"magnate\" ed arciprete, che venne nominato capitano di Colle di Val d'Elsa all'inizio del XIV secolo. Dopo un periodo di potere gestito in modo semi-tirannico e nepotistico, Albizzo sub\u00ec la sommossa del 1331 che porter\u00e0 al ristabilimento della preesistente situazione ed al suo arresto. Albizzo morir\u00e0 poi strangolato in carcere ed i beni suoi e della famiglia confiscati dal Comune.\nNel 1551 il borgo di Partena contava 49 abitanti."}
{"id": "1569878", "revid": "404449", "url": "https://it.wikipedia.org/wiki?curid=1569878", "title": "Paurano", "text": "Paurano \u00e8 una localit\u00e0 del comune italiano di Colle di Val d'Elsa, nella provincia di Siena, in Toscana.\nSorge pressoch\u00e9 dirimpetto a Collalto, altra frazione del comune di Colle di Val d'Elsa.\nStoria.\nFu un castello, le cui origini risalirebbero al periodo alto-medievale, conteso tra Siena e Colle di Val d'Elsa.\nCon un atto del 17 settembre 1193, il popolo della canonica di Paurano fu posto sotto la protezione dei consoli della Repubblica di Siena.\nNel 1245 il castello di Paurano, conteso da Siena, viene posto, dall'imperatore Federico II sotto la giurisdizione del Comune di Colle. Il castello \u00e8 stato distrutto nel 1487.\nMonumenti e luoghi d'interesse.\nL'antico oratorio situato nel borgo \u00e8 ci\u00f2 che resta della chiesa parrocchiale di Paurano che fino al XII secolo portava il titolo di canonica. Sono ancora visibili alcuni resti delle mura dell'antico castello.\nCultura.\nUn poema epico giocoso intitolato \"Il Paurano ricuperato\", ambientato tra Paurano e Colle, fu scritto da Onorio Pratali, pseudonimo del maestro comunale colligiano Paolo Torrani, ed inviato al concorso indetto dall'Accademia della Crusca di Firenze nel 1812, ricevendo una menzione speciale."}
{"id": "1569880", "revid": "399", "url": "https://it.wikipedia.org/wiki?curid=1569880", "title": "Bibbiano di Colle di Val d'Elsa", "text": ""}
{"id": "1569881", "revid": "78273", "url": "https://it.wikipedia.org/wiki?curid=1569881", "title": "Campiglia di Colle di Val d'Elsa", "text": ""}
{"id": "1569882", "revid": "404449", "url": "https://it.wikipedia.org/wiki?curid=1569882", "title": "Quartaia", "text": "Quartaia (gi\u00e0 \"Quartaja\") \u00e8 una frazione del comune italiano di Colle di Val d'Elsa, nella provincia di Siena, in Toscana.\nGeografia fisica.\nSorge sulla strada che da Colle di Val d'Elsa conduce a Casole d'Elsa. Posta su una variante della Via Francigena, nelle sue immediate vicinanze sono stati fatti dei ritrovamenti archeologici che testimoniano l'esistenza di un abitato gi\u00e0 in epoca etrusca.\nStoria.\n\u00c8 stata infatti rinvenuta una fornace etrusca di epoca ellenistica che faceva forse parte di un centro artigianale. La fornace \u00e8 stata ricostruita a cura del Gruppo archeologico colligiano ed \u00e8 attualmente esposta presso il Museo archeologico Ranuccio Bianchi Bandinelli di Colle di Val d'Elsa.\nLa frazione faceva gi\u00e0 parte del territorio colligiano gi\u00e0 a partire dagli inizi del XII secolo.\nMonumenti e luoghi d'nteresse.\nA Quartaia sorge la chiesa dei Santi Jacopo e Filippo. Di origine romanica, la chiesa faceva parte del sistema delle pievi del territorio della Valdelsa allora sottoposto alla diocesi di Volterra. Nel Sinodo Volterrano del 1356 essa \u00e8 citata sotto il titolo di San Cerbone e soltanto pi\u00f9 tardi assunse il titolo dei Santi Jacopo e Filippo e divenne chiesa parrocchiale della piccola comunit\u00e0 di Quartaia.\nCultura.\nA Quartaia \u00e8 attiva l'Accademia dei Rintronati che si occupa di arte e cultura e mette in scena rappresentazioni teatrali con attori dilettanti."}
{"id": "1569883", "revid": "767487", "url": "https://it.wikipedia.org/wiki?curid=1569883", "title": "Contea di Caroline (Maryland)", "text": "La contea di Caroline in inglese Caroline County \u00e8 una contea dello Stato del Maryland, negli Stati Uniti. La popolazione al censimento del 2000 era di 29 772 abitanti. Il capoluogo di contea \u00e8 Denton."}
{"id": "1569885", "revid": "110157", "url": "https://it.wikipedia.org/wiki?curid=1569885", "title": "Contea di Carroll (Maryland)", "text": "La contea di Carroll (in inglese Carroll County) \u00e8 una contea dello Stato del Maryland, negli Stati Uniti. La popolazione al censimento del 2000 era di abitanti. Il capoluogo di contea \u00e8 Westminster."}
{"id": "1569886", "revid": "188323", "url": "https://it.wikipedia.org/wiki?curid=1569886", "title": "Engine Control Unit", "text": ""}
{"id": "1569887", "revid": "33921", "url": "https://it.wikipedia.org/wiki?curid=1569887", "title": "Rugby a 15 nel 1993", "text": "Cronologia degli eventi principali.\n20 marzo - Malgrado una sconfitta iniziale a Londra, la superando il nell'ultimo match di Parigi, si aggiudica il Cinque Nazioni 1993.\n29 maggio - Si chiude il primo turno della Coppa FIRA 1992-94, agevole qualificazione per Italia, Francia e Romania. Anche la Russia si qualifica, mentre Spagna e Marocco andranno allo spareggio per il quinto posto nella poule \"titolo\".\nmaggio- giugno . Il tour dei Lions in Nuova Zelanda \u00e8 l'evento principale dei tour di met\u00e0 anno. Le nazionali britanniche, inviano dunque squadre minori in tour.\n25 giugno - Successo francese nel torneo dei Giochi del Mediterraneo.\n3 luglio \u2013 Si chiude il tour dei Lions. L'ultimo decisivo match assegna la serie agli All Blacks che superano i Lions per 2 vittorie a 1.\n3 luglio \u2013 Al termine di un match equilibratissimo la supera il per 18-17 e, dopo il pareggio del primo test, si aggiudica la serie.\n7 luglio Superando Marlborough 128-0 stabilisce il record per scarto e numero di punti in un match non ufficiale in tour.\n12 luglio - Malgrado la sconfitta nel secondo match, elimina nelle qualificazioni alla . \u00c8 la prima squadra a conquistare la qualificazione sul campo.\n17 luglio \u2013 La si riprende la Bledisloe Cup superando l'Australia nell'unico test previsto.\n31 luglio \u2013 Tornato in Australia dopo oltre 15 anni, il si aggiudica il primo test. I \"Wallabies\" australiani si aggiudicheranno gli altri due e la serie.\n23 ottobre \u2013 Successo dell'Argentina contro l'Uruguay nel match decisivo del Campionato sudamericano. I \"Pumas\" oltre al torneo si qualificano per la finale della zona \"Americhe\" delle qualificazioni mondiali.\n6 novembre \u2013 L'Australia conquista una netta vittoria 24-3 a Parigi . I \"Wallabies\", riscattano la sconfitta della settimana prima.\nnovembre - Il riesce finalmente a tornare anche in Argentina: due vittorie nei test match.\n11 novembre \u2013 Storico successo per l', appena affidata a Georges Coste, che supera per la prima volta la Francia, anche se in versione\"A1\". Un successo inseguito da 58 anni. Successivamente gli \"azzurri\" superano anche la \"A\"\n27 novembre \u2013 Grande successo per l' che supera 15-6 la a Londra. E l'unica sconfitta per gli All Blacks nel tour in Gran Bretagna.\nAttivit\u00e0 Internazionale.\nI Barbarians.\nI Barbarians hanno disputato i seguenti match:"}
{"id": "1569888", "revid": "767487", "url": "https://it.wikipedia.org/wiki?curid=1569888", "title": "Contea di Cecil", "text": "La contea di Cecil in inglese Cecil County \u00e8 una contea dello Stato del Maryland, negli Stati Uniti. La popolazione al censimento del 2000 era di 85 951 abitanti. Il capoluogo di contea \u00e8 Elkton."}
{"id": "1569890", "revid": "1793900", "url": "https://it.wikipedia.org/wiki?curid=1569890", "title": "Contea di Charles", "text": "La contea di Charles in inglese Charles County \u00e8 una contea dello Stato del Maryland, negli Stati Uniti. La popolazione al censimento del 2000 era di 120 546 abitanti. Il capoluogo di contea \u00e8 La Plata."}
{"id": "1569891", "revid": "78273", "url": "https://it.wikipedia.org/wiki?curid=1569891", "title": "Castel San Gimignano di Colle di Val d'Elsa", "text": ""}
{"id": "1569892", "revid": "399", "url": "https://it.wikipedia.org/wiki?curid=1569892", "title": "Collalto di Colle di Val d'Elsa", "text": ""}
{"id": "1569893", "revid": "110157", "url": "https://it.wikipedia.org/wiki?curid=1569893", "title": "Contea di Dorchester (Maryland)", "text": "La contea di Dorchester (in inglese: Dorchester County) \u00e8 una contea dello Stato del Maryland, negli Stati Uniti. La popolazione al censimento del 2010 era di 32 618 abitanti. Il capoluogo di contea \u00e8 Cambridge."}
{"id": "1569894", "revid": "154893", "url": "https://it.wikipedia.org/wiki?curid=1569894", "title": "Gracciano di Colle di Val d'Elsa", "text": ""}
{"id": "1569895", "revid": "2373", "url": "https://it.wikipedia.org/wiki?curid=1569895", "title": "Contea di Frederick (Maryland)", "text": "La contea di Frederick (in inglese: Frederick County) \u00e8 una contea dello Stato del Maryland, negli Stati Uniti. La popolazione al censimento del 2000 era di abitanti. Il capoluogo di contea \u00e8 Frederick."}
{"id": "1569896", "revid": "399", "url": "https://it.wikipedia.org/wiki?curid=1569896", "title": "Lano di Colle di Val d'Elsa", "text": ""}
{"id": "1569897", "revid": "1272592", "url": "https://it.wikipedia.org/wiki?curid=1569897", "title": "Sant'Andrea (Colle di Val d'Elsa)", "text": "Sant'Andrea \u00e8 una localit\u00e0 del comune italiano di Colle di Val d'Elsa, nella provincia di Siena, in Toscana.\nGeografia fisica.\nSorge poco fuori dell'abitato di Colle di Val d'Elsa in direzione della statale per Volterra, prima della frazione de Le Grazie. La strada di accesso inizia al bivio dove si trova la chiesa di San Biagio. \nStoria.\nIl borgo risale al periodo alto-medievale (XI secolo) ed era noto come \"Sant'Andrea a Strada\". Contava 51 abitanti nel 1551, 188 nel 1745 e 208 nel 1833. \nMonumenti e luoghi d'interesse.\nVi \u00e8 ubicata la \"chiesa di Sant'Andrea a Strada\" che era gi\u00e0 esistente all'inizio del 1100, menzionata in alcune Bolle Pontificie del XII secolo. All'epoca, in quanto appartenente al piviere \"nullius dioecesis\", era esentata dal pagamento delle decime. Per secoli sotto il patronato della famiglia Luci, venne parzialmente demolita in occasione delle soppressioni leopoldine del 1783 e il titolo di \"Sant'Andrea\" venne aggregato a quello di Santa Maria delle Grazie.\nInglobata nelle case della frazione, ha una struttura molto semplice ad aula con copertura in legno, facciata a capanna e piccolo campanile a vela. Costruita in arenaria e altri materiali, \u00e8 stata oggetto di diverse ricostruzioni. \u00c8 stata danneggiata durante il passaggio del fronte nella seconda guerra mondiale. Nei pressi di Sant'Andrea erano ubicati importanti possedimenti della famiglia Usimbardi.\nNei pressi si trova un'altra localit\u00e0 dal nome altisonante \u201cIl Paradiso\u201d, piccolo agglomerato di case rurali."}
{"id": "1569898", "revid": "1543377", "url": "https://it.wikipedia.org/wiki?curid=1569898", "title": "Contea di Garrett", "text": "La contea di Garrett (in inglese Garrett County) \u00e8 una contea dello Stato del Maryland, negli Stati Uniti. La popolazione al censimento del 2010 era di abitanti. Il capoluogo della contea \u00e8 Oakland."}
{"id": "1569899", "revid": "767487", "url": "https://it.wikipedia.org/wiki?curid=1569899", "title": "Contea di Harford", "text": "La contea di Harford in inglese Harford County \u00e8 una contea dello Stato del Maryland, negli Stati Uniti. La popolazione al censimento del 2000 era di 218 590 abitanti. Il capoluogo di contea \u00e8 Bel Air. Seconda citt\u00e0 della contea \u00e8 Havre de Grace."}
{"id": "1569901", "revid": "74801", "url": "https://it.wikipedia.org/wiki?curid=1569901", "title": "Contea di Howard (Maryland)", "text": "La contea di Howard (in inglese \"Howard County\" \u00e8 una contea dello Stato del Maryland, negli Stati Uniti. La popolazione al censimento del 2000 era di abitanti. Il capoluogo di contea \u00e8 Ellicott City. Ha la particolarit\u00e0 di non essere divisa in comuni.\nLocalit\u00e0 censuarie definite non incorporate.\nLa Contea di Howard non ha municipalit\u00e0 incorporate.\nLe Aree non incorporate vengono considerate da molti come comuni, ma esse mancano di un governo locale. Il \"Census Bureau\" riconosce le seguenti Localit\u00e0 censuarie definite nella Contea di Howard:\nAltre entit\u00e0, come il Servizio Postale degli Stati Uniti, utilizzano un diverso criterio di selezione dei nomi delle comunit\u00e0 locali. In ogni caso, poich\u00e9 le localit\u00e0 non sono incorporate, i confini sono definiti dall'ente classificatore. Aree non incorporate non elencate come Localit\u00e0 censuarie definite ma note nella zona sono:"}
{"id": "1569902", "revid": "767487", "url": "https://it.wikipedia.org/wiki?curid=1569902", "title": "Contea di Kent (Maryland)", "text": "La contea di Kent in inglese Kent County \u00e8 una contea dello Stato del Maryland, negli Stati Uniti. La popolazione al censimento del 2000 era di 19 197 abitanti. Il capoluogo di contea \u00e8 Chestertown."}
{"id": "1569903", "revid": "228587", "url": "https://it.wikipedia.org/wiki?curid=1569903", "title": "Montegabbro", "text": "Montegabbro \u00e8 una localit\u00e0 del comune italiano di Colle di Val d'Elsa, nella provincia di Siena, in Toscana.\n\u00c8 una piccola borgata di origine medievale, poco distante dalla strada che da Colle di Val d'Elsa conduce a Volterra, prima di Castel San Gimignano.\nStoria.\nIl castello e la zona circostante rientravano nella giurisdizione del vescovo di Volterra, come confermato dall'imperatore Enrico VI, ma nel corso del tempo, soprattutto nel XIII secolo, \u00e8 stato a lungo conteso. Nel 1199 contestualmente alla pace sancita tra Colle e San Gimignano la borgata sarebbe stata sotto l'influenza di Colle. Con bolla del 3 agosto 1220, papa Onorio III confermava al preposto della chiesa di San Gimignano il possesso di alcuni beni siti nella borgata di Monte Gabbro. \nNel 1224 Federico II avrebbe confermato la giurisdizione di Volterra, anche se nel 1227 il Comune di Colle considerava Montegabbro di propria pertinenza. In seguito la diocesi di Volterra intent\u00f2 una causa contro il Comune di Colle per riappropriarsi della borgata e vedere ristabiliti i propri diritti, ma il tentativo non ebbe successo anche per le difficolt\u00e0 economiche del vescovo di Volterra. Verso la fine del XIII secolo, su incarico di papa Gregorio X il vicario toscano di Carlo d'Angi\u00f2 conferm\u00f2 al vescovo di Volterra la propriet\u00e0 di Montegabbro.\nMonumenti e luoghi d'interesse.\nArchitetture religiose.\nLa chiesa di San Giovanni, gi\u00e0 dedicata a San Pietro, \u00e8 documentata fin dal 1217 e risalirebbe pertanto al XII secolo. Legata alla diocesi di Volterra, divenne suffraganea dell'abbazia di Con\u00e8o nel 1324. Sarebbe franata in seguito allo smottamento del terreno sottostante, costituito da tufo arenario ricco di reperti fossili marini. Originariamente composta da due navate, ne resta solo quella di destra. Presenta un portale, con arco a tutto sesto, sormontato da una bifora la cui colonna \u00e8 decorata da un capitello a fogliami. Un altro portale si apriva su una parete laterale.\nAree naturali.\nPoco distante vi sarebbe, come ricorda Emanuele Repetti nel suo \"Dizionario geografico fisico storico della Toscana\", un masso di calcaria marnosa che ha un foro interno di origine naturale che fa sibilare il vento e che \u00e8 detto \"il buco del vento\"."}
{"id": "1569904", "revid": "78273", "url": "https://it.wikipedia.org/wiki?curid=1569904", "title": "Mensanello di Colle di Val d'Elsa", "text": ""}
{"id": "1569905", "revid": "399", "url": "https://it.wikipedia.org/wiki?curid=1569905", "title": "Le Grazie di Colle di Val d'Elsa", "text": ""}
{"id": "1569908", "revid": "78273", "url": "https://it.wikipedia.org/wiki?curid=1569908", "title": "Paurano di Colle di Val d'Elsa", "text": ""}
{"id": "1569910", "revid": "78273", "url": "https://it.wikipedia.org/wiki?curid=1569910", "title": "Partena di Colle di Val d'ELsa", "text": ""}
{"id": "1569914", "revid": "124884966", "url": "https://it.wikipedia.org/wiki?curid=1569914", "title": "Klin", "text": "Klin \u00e8 una cittadina della Russia europea centrale (oblast' di Mosca), situata a nordovest della capitale, sul fiume Sestra; \u00e8 il capoluogo amministrativo del distretto omonimo.\nCompare nelle cronache nell'anno 1317, come parte di una linea di fortificazioni; nel 1482 entra nell'orbita del Granducato di Mosca, mentre risale al 1781 la concessione dello \"status\" di citt\u00e0. Dal 1851 Klin \u00e8 una stazione lungo la linea ferroviaria che congiunge Mosca e San Pietroburgo.\nKlin \u00e8 oggi un centro ad economia prevalentemente industriale (tessile, alimentare, materiali da costruzione).\nIn russo Klin significa \"cuneo\".\nIl corso del Sestra crea una forma triangolare nell'attraversare la citt\u00e0 (da qui forse l'origine del nome).\n\u00c8 sede del Cajkovskij Museum, dedicato al grande compositore russo. \n\u00c8 anche nota per l'azienda produttrice di birra Klinskoe, molto diffusa in Russia."}
{"id": "1569916", "revid": "78273", "url": "https://it.wikipedia.org/wiki?curid=1569916", "title": "Quartaia di Colle di Val d'Elsa", "text": ""}
{"id": "1569921", "revid": "110157", "url": "https://it.wikipedia.org/wiki?curid=1569921", "title": "Contea di Montgomery (Maryland)", "text": "La contea di Montgomery in inglese Montgomery County \u00e8 una contea dello Stato del Maryland, negli Stati Uniti. La popolazione al censimento del 2010 era di abitanti. Il capoluogo di contea \u00e8 Rockville.\nGeografia antropica.\nSuddivisioni amministrative.\nSpecial Tax District.\nLocalit\u00e0 con status intermedio tra comunit\u00e0 non incorporate e incorporate"}
{"id": "1569922", "revid": "74801", "url": "https://it.wikipedia.org/wiki?curid=1569922", "title": "Contea di Prince George (Maryland)", "text": "La contea di Prince George (in inglese \"Prince George's County\") \u00e8 una contea dello Stato del Maryland, negli Stati Uniti. La popolazione al censimento del 2000 era di abitanti. Il capoluogo di contea \u00e8 Upper Marlboro.\nCitt\u00e0.\nI comuni della contea sono:\nI census-designated place sono:"}
{"id": "1569923", "revid": "767487", "url": "https://it.wikipedia.org/wiki?curid=1569923", "title": "Contea di Queen Anne", "text": "La contea di Queen Anne (in inglese \"Queen Anne's County\") \u00e8 una contea dello Stato del Maryland, negli Stati Uniti. La popolazione al censimento del 2000 era di 40 563 abitanti. Il capoluogo di contea \u00e8 Centreville."}
{"id": "1569925", "revid": "767487", "url": "https://it.wikipedia.org/wiki?curid=1569925", "title": "Contea di Saint Mary", "text": "La contea di Saint Mary (in inglese \"Saint Mary's County\") \u00e8 una contea dello Stato del Maryland, negli Stati Uniti. La popolazione al censimento del 2000 era di 86 211 abitanti. Il capoluogo di contea \u00e8 Leonardtown."}
{"id": "1569926", "revid": "110157", "url": "https://it.wikipedia.org/wiki?curid=1569926", "title": "Contea di Somerset (Maryland)", "text": "La contea di Somerset in inglese Somerset County \u00e8 una contea dello Stato del Maryland, negli Stati Uniti. La popolazione al censimento del 2000 era di 24 747 abitanti. Il capoluogo di contea \u00e8 Princess Anne."}
{"id": "1569927", "revid": "1793900", "url": "https://it.wikipedia.org/wiki?curid=1569927", "title": "Contea di Talbot (Maryland)", "text": "La contea di Talbot in inglese Talbot County \u00e8 una contea dello Stato del Maryland, negli Stati Uniti. La popolazione al censimento del 2000 era di 33 812 abitanti. Il capoluogo di contea \u00e8 Easton."}
{"id": "1569928", "revid": "117293893", "url": "https://it.wikipedia.org/wiki?curid=1569928", "title": "Contea di Washington (Maryland)", "text": "La contea di Washington in inglese Washington County \u00e8 una contea dello Stato del Maryland, negli Stati Uniti. La popolazione al censimento del 2000 era di 131 923 abitanti. Il capoluogo di contea \u00e8 Hagerstown.\nQuesta fu la prima contea degli Stati Uniti con il nome del generale della guerra di rivoluzione americana e primo presidente.\nLa contea confina a nord con la Pennsylvania, a sud con la parte nord della Virginia e a sud e ovest con la Panhandle orientale della Virginia Occidentale."}
{"id": "1569931", "revid": "767487", "url": "https://it.wikipedia.org/wiki?curid=1569931", "title": "Contea di Wicomico", "text": "La contea di Wicomico in inglese Wicomico County \u00e8 una contea dello Stato del Maryland, negli Stati Uniti. La popolazione al censimento del 2000 era di 84 644 abitanti. Il capoluogo di contea \u00e8 Salisbury."}
{"id": "1569932", "revid": "74801", "url": "https://it.wikipedia.org/wiki?curid=1569932", "title": "Contea di Worcester (Maryland)", "text": "La contea di Worcester in inglese Worcester County \u00e8 una contea dello Stato del Maryland, negli Stati Uniti. La popolazione al censimento del 2000 era di abitanti. Il capoluogo di contea \u00e8 Snow Hill."}
{"id": "1569934", "revid": "14691", "url": "https://it.wikipedia.org/wiki?curid=1569934", "title": "Hi hat", "text": ""}
{"id": "1569935", "revid": "1573940", "url": "https://it.wikipedia.org/wiki?curid=1569935", "title": "Nemosinga", "text": "Nemosinga \u00e8 un genere di ragni appartenente alla famiglia Araneidae.\nEtimologia.\nIl nome deriva probabilmente dal latino \"nemo, neminis\", cio\u00e8 nessuno e dall'indonesiano \"singa\", che significa leone.\nDistribuzione.\nLe due specie oggi note di questo genere sono state rinvenute in Tanzania, endemismi di localit\u00e0 diverse.\nTassonomia.\nA maggio 2011, si compone di due specie e una sottospecie:"}
{"id": "1569936", "revid": "767487", "url": "https://it.wikipedia.org/wiki?curid=1569936", "title": "L'uomo dei miei sogni (film 2003)", "text": "L'uomo dei miei sogni (\"Carolina\") \u00e8 un film commedia romantica del 2003, diretto da Marleen Gorris, con protagonisti Julia Stiles e Shirley MacLaine.\nIn Italia il film \u00e8 uscito direttamente per il mercato home video.\nTrama.\nCarolina Mirabeau \u00e8 una ragazza che non riesce a trovare un compagno stabile e che ha una famiglia molto originale, composta dalla nonna, dalle sorelle Maine e Georgia, e da un padre ex-alcolista molto assente, che ha sempre lasciato le figlie con la nonna. Ha inoltre un vicino di casa che fa lo scrittore di romanzi rosa. La commedia ruota attorno alle peripezie della famiglia di Carolina, ma si concentra anche sulla sua vita sentimentale, divisa tra un ricco pubblicitario e l'amico scrittore."}
{"id": "1569939", "revid": "14691", "url": "https://it.wikipedia.org/wiki?curid=1569939", "title": "Soukous", "text": ""}
{"id": "1569940", "revid": "729019", "url": "https://it.wikipedia.org/wiki?curid=1569940", "title": "Haida Gwaii", "text": "Le isole denominate Haida Gwaii nella lingua della loro popolazione originale degli Haida, che significa le \u201cisole degli uomini\u201d, precedentemente chiamate Isole Regina Carlotta (in inglese Queen Charlotte Islands), sono un arcipelago canadese al largo della provincia della Columbia Britannica nell'Oceano Pacifico. \u00c8 formato da due isole principali separate da uno stretto canale: Isola di Graham al Nord e Isola di Moresby al Sud, pi\u00f9 150 tra isolotti minori, fra cui l'Anthony Island, e scogli per una superficie totale di 10.180\u00a0km\u00b2.\nA Est lo stretto di Hecate separa le Isole Regina Carlotta dalle coste della Columbia Britannica; a Nord lo Stretto di Dixon le separa dall'isola Principe di Galles dell'Arcipelago Alessandro in territorio statunitense, mentre a Sud lo stretto Regina Carlotta le divide dall'Isola di Vancouver.\nLe comunit\u00e0 indigene che si trovano su queste isole sono gli Haida, i Tlingit e i Tsimshian.\nCentri abitati.\nQueen Charlotte \u00e8 il principale centro abitato delle isole, tra gli altri ci sono Aero, Beatty Anchorage, Cumshewa, Dadens, Delkatla, Gold Harbour, Jedway, Juskatla, Kiusta, Lockeport, Masset, Moresby Camp, Port Clements, Rose Harbour, Sandspit, Sewall, Tasu, Tlell.\nStoria.\nFra i primi navigatori europei a giungere nell'arcipelago si ricordano lo spagnolo Juan P\u00e9rez per l'isola Langara nel 1774, il capitano James Cook nel 1778 e il capitano George Dixon nel 1787. Fu proprio quest'ultimo a ribattezzarle con il nome di Regina Carlotta, in onore della moglie del re inglese Giorgio III. \nIl contatto con gli europei, per le popolazioni native, fu tragico. Dai 10-12.000 nativi che si stimava popolassero le isole (su una dozzina di villaggi), oltre il 90% morirono nel corso del XIX secolo in causa principalmente a malattie quali il vaiolo, ma anche tifo e sifilide. All'inizio del XX secolo erano rimaste meno di 700 persone. Oggi ne vivono circa 3.500, ma gli indigeni Haida si sono dispersi, mantenendo due piccole comunit\u00e0 di 1000 abitanti a Skidegate e Old Masset.\nEconomia.\nL'economia \u00e8 fortemente legata allo sfruttamento forestale e alla pesca che fornisce prodotti esportati sul continente. I servizi impiegano un terzo della forza lavoro, mentre il turismo inizia solo ora a rivestire una certa importanza."}
{"id": "1569941", "revid": "104458", "url": "https://it.wikipedia.org/wiki?curid=1569941", "title": "Thomas Stangassinger", "text": "Uno dei grandi slalomisti degli anni 1990, fu tra gli atleti di punta nella specialit\u00e0 della forte squadra austriaca di quel periodo. In grado di rivaleggiare alla pari con campioni del calibro dell'italiano Alberto Tomba, riusc\u00ec in carriera ad aggiudicarsi dieci vittorie in Coppa del Mondo e una Coppa di specialit\u00e0, tutti trofei conquistati tra i pali stretti. Ottenne l'apice della carriera ai XVII Giochi olimpici invernali di , dove sal\u00ec sul gradino pi\u00f9 alto del podio. Vinse anche due medaglie, una d'argento e una di bronzo, in due diverse edizioni dei Mondiali.\nBiografia.\nStagioni 1982-1991.\nStangassinger debutt\u00f2 in campo internazionale ai Mondiali juniores di Auron 1982 e ottenne il primo risultato di rilievo in Coppa del Mondo il 16 dicembre 1984 a Madonna di Campiglio, quando si classific\u00f2 4\u00ba in slalom speciale. Il giorno successivo, nella medesima localit\u00e0, conquist\u00f2 il primo podio, chiudendo 2\u00ba in combinata. Esord\u00ec ai Giochi olimpici invernali a , ottenendo il 13\u00ba posto nella combinata e non concludendo lo slalom speciale. L'anno dopo prese parte per la prima volta ai Campionati mondiali, classificandosi 9\u00ba nello slalom speciale di Vail 1989.\nAll'inizio della stagione 1989-1990, il 12 dicembre 1989 a Mont-Sainte-Anne, sal\u00ec per la prima volta sul gradino pi\u00f9 alto del podio in una gara di Coppa del Mondo, mentre nella stagione successiva vinse la sua prima medaglia iridata: argento a Saalbach-Hinterglemm 1991, sempre in slalom speciale.\nStagioni 1992-2000.\nAi XVI Giochi olimpici invernali di fu 9\u00ba e l'anno dopo, con il bronzo ottenuto ai Mondiali di Morioka, vinse la sua seconda medaglia iridata tra i pali stretti. Ai XVII Giochi olimpici invernali di raggiunse l'apice della carriera vincendo la medaglia d'oro nello slalom speciale, davanti ad Alberto Tomba e Jure Ko\u0161ir. Nella stessa stagione in Coppa del Mondo s'impose nel prestigioso slalom speciale della Ganslern di Kitzb\u00fchel (il 16 gennaio), risultato che avrebbe poi bissato il 25 gennaio 1998.\nNel 1996 non concluse lo slalom speciale iridato della Sierra Nevada, mentre l'anno successivo, a Sestriere 1997, fu 6\u00ba. Ai XVIII Giochi olimpici invernali di , sua ultima partecipazione olimpica, chiuse lo slalom speciale al 6\u00ba posto, mentre l'anno dopo si conged\u00f2 dai Campionati mondiali con l'identico piazzamento ottenuto a Vail/Beaver Creek 1999. In quella stagione in Coppa del Mondo si aggiudic\u00f2 la Coppa di specialit\u00e0, staccando di 151 punti il secondo classificato, Jure Ko\u0161ir, e dopo aver chiuso per tre volte al secondo posto (nel 1994, nel 1997 e nel 1998). Si conged\u00f2 dalle competizioni internazionali con un ultimo podio in Coppa del Mondo, il 9 marzo 2000 a Schladming (3\u00ba), e chiuse la carriera ai Campionati austriaci del 2000, il 25 marzo.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSL = slalom speciale"}
{"id": "1569942", "revid": "226458", "url": "https://it.wikipedia.org/wiki?curid=1569942", "title": "Episodi de Il comandante Florent", "text": ""}
{"id": "1569943", "revid": "1573940", "url": "https://it.wikipedia.org/wiki?curid=1569943", "title": "Nemospiza conspicillata", "text": "Nemospiza conspicillata \u00e8 un ragno appartenente alla famiglia Araneidae.\n\u00c8 l'unica specie nota del genere Nemospiza.\nDescrizione.\nLa lunghezza non supera i 3 millimetri. Il cefalotorace \u00e8 sottile, di colore olivaceo scuro, fittamente e finemente reticolato. L'opistosoma \u00e8 allungato, di forma cilindrica.\nDistribuzione.\nLa specie \u00e8 stata rinvenuta in Sudafrica.\nTassonomia.\nDal 1903 non sono stati reperiti altri esemplari, n\u00e9 sono state descritte sottospecie al 2013."}
{"id": "1569954", "revid": "287204", "url": "https://it.wikipedia.org/wiki?curid=1569954", "title": "Francobollo automatico", "text": "Il francobollo automatico \u00e8 un francobollo emesso da una macchinetta distributrice, in alcuni casi dotata di bilancia (simile a quelle su cui si pesano frutta e verdura nei reparti self-service dei supermercati) e di calcolatore di tariffa.\nIl valore di affrancatura non \u00e8 predefinito ma \u00e8 stampato al momento, secondo la richiesta dell'utilizzatore.\nEsistono diverse tipologie di francobolli automatici, molti delle quali prendono il nome dal costruttore delle macchinette distributrici; tra i pi\u00f9 noti ci sono i \"Frama\" (azienda svizzera) e i \"Kl\u00fcssendorf\" (azienda tedesca, ora non pi\u00f9 esistente).\nNonostante siano diffusi in molti paesi Europei e non, attualmente non esistono tali tipi di francobolli emessi da Poste Italiane; solo il Vaticano li ha impiegati (dal 2000 al 2010). Conseguentemente, a parte il catalogo di Flavio Rota, le informazioni su questa specialit\u00e0 filatelica sono per la maggior parte disponibili in lingua straniera. Un famoso editore di cataloghi, il tedesco Michel, emette l'Automatenmarken Spezialkatalog ogni due/tre anni.\nIl collezionista interessato a fare ricerche in altre lingue sappia che ATM (derivante dalla parola tedesca Automatenmarke) \u00e8 l'acronimo utilizzato in tutto il mondo per indicare i Francobolli Automatici. Ulteriori informazioni aggiornate possono essere trovate su \"ATMS\" (in lingua tedesca), su \"ATEEME\", un Gruppo di studio e collezionismo di francobolli di valore variabile (in inglese e spagnolo) e su \"ATM-world\" (in inglese).\nPaesi che utilizzano francobolli automatici.\nAlla data del 14-02-2021, le Amministrazioni Postali che hanno utilizzato i Francobolli Automatici sono 69:\nStoria.\nNell'ambito degli studi, eseguiti da alcune amministrazioni postali, atti a migliorare e potenziare i loro servizi, \u00e8 sorta l'esigenza di perfezionare la distribuzione dei francobolli, \u00e8 nato quindi il francobollo automatico, ovvero, la versione moderna del francobollo tradizionale.\nLo scopo del francobollo automatico \u00e8 quello di dare la possibilit\u00e0, a chi lo desideri, di spedire della corrispondenza senza recarsi in posta o dai rivenditori. Questo consente veloci spedizioni evitando code agli sportelli ma, soprattutto, invii fuori dai normali orari, in ogni ora diurna e notturna e nei giorni festivi.\nDa oltre cinquant'anni i pi\u00f9 grossi fruitori del servizio postale (ditte medio-grandi, enti, associazioni, ecc.) hanno semplificato i loro problemi di affrancatura, contabilit\u00e0, scorte e sicurezza con delle macchine affrancatrici.\nOggi, grazie ai microprocessori, \u00e8 possibile approntare macchine relativamente economiche che possono soddisfare anche le esigenze dell'utente pubblico e creare, al momento, un francobollo del valore desiderato.\nEsistono, \u00e8 vero, distributori di libretti e di francobolli in bobina ma, chiaramente, i valori ottenibili sono pochi ed il costo per confezionare questo materiale \u00e8 abbastanza sostenuto, senza contare poi i disagi provocati dai cambiamenti delle tariffe postali.\nIl francobollo automatico viene emesso da distributori elettronici collocati normalmente fuori dalle poste o in punti strategici di una citt\u00e0: per esempio, nelle stazioni ferroviarie, negli aeroporti o nei centri commerciali.\nIl francobollo automatico, al contrario del francobollo tradizionale, nasce nell'istante preciso che lo richiede l'utente infatti, nei distributori, \u00e8 presente una bobina di carta vergine, incompleta; solamente su azione dell'utente, un dispositivo di stampa agisce sulla carta imprimendo il valore facciale e creando cos\u00ec il francobollo.\nIl procedimento di stampa ricorda le affrancature meccaniche (dette le \u201crosse\u201d), molto diffuse in tutto il mondo; ci sono per\u00f2 grandi differenze che li distinguono\nIl battesimo.\nIn occasione del Congresso UPU del 1984, svoltosi nella citt\u00e0 tedesca di Amburgo, \u00e8 stata adottata la risoluzione riguardante una disposizione la quale introduce una nuova modalit\u00e0 di affrancatura (articolo 28 della Convenzione): \u201cLE IMPRONTE DI AFFRANCATURA POSTALE RILASCIATE DAI DISTRIBUTORI AUTOMATICI INSTALLATI DALLE AMMINISTRAZIONI POSTALI\u201d\nCome si collezionano.\nI francobolli automatici, essendo simili esteriormente ai francobolli tradizionali, possono essere collezionati in modo analogo; le possibilit\u00e0 sono molte, la scelta dipende dal lavoro che si vuole sviluppare e dalle possibilit\u00e0 che ognuno ha di reperire il materiale.\nI francobolli automatici a molti potranno sembrare banali; certo, chi ne fa una questione estetica, molto difficilmente potr\u00e0 trovare soddisfazione in questo campo anche se, ultimamente, i livelli raggiunti li fanno apparire come francobolli normali.\nIn filatelia, come per esempio nella storia postale, chi ha superato questo aspetto riuscir\u00e0 sempre a divertirsi, scavando nelle cose semplici e, sicuramente, avr\u00e0 dei ritorni quando la materia \u00e8 ancora poco esplorata, come nel caso dei francobolli automatici.\nLa raccolta dei singoli.\nCirca il numero necessario per rappresentare una emissione, \u00e8 ritenuto sufficiente un solo esemplare in quanto, per costituzione, gli ATM non esistono in quartina.\nCollezionare tutti i valori \u00e8 un non senso, basti solo pensare che, la maggioranza dei distributori, possono produrre migliaia di valori facciali diversi!\nAltri articoli da collezione.\nDi fatto, anche in questo settore della filatelia, si possono trovare le Buste primo giorno di emissione (F.D.C.) e le Cartoline maximum (emesse ufficialmente dalle Poste o dai privati); lo stesso dicasi per i Folder, fogli da collezione e perfino gli interi postali.\nSerie di pi\u00f9 valori.\nChi desidera specializzare in modo pi\u00f9 approfondito la propria collezione, pu\u00f2 raccogliere le emissioni sotto forma di serie di pi\u00f9 valori, considerando che esistono almeno 3 diverse categorie:\nPer classificare una serie, bisogna conoscere il funzionamento dei distributori ed avere a disposizione i comunicati ufficiali delle Poste; se non si dispone di queste informazioni, occorre affidarsi ai Cataloghi specializzati del settore.\nLe serie Programmate sono costituite da valori forniti dal distributore con tasti per la selezione diretta (cio\u00e8 con il valore indicato) o mediante la sua programmazione in base alle tariffe postali (esempio: richiedendo una affrancatura per l'estero, il distributore calcola automaticamente il valore tramite la natura e la pesatura del plico).\nLe serie dell'Ufficio Filatelico sono composte da valori forniti dalle Poste, e viene indicata quando i valori non corrispondono alla serie Programmata.\nVengono definite serie Commerciali quelle che non rientrano nelle due categorie precedenti, in quanto i valori sono stati determinati o dal mercato della distribuzione delle novit\u00e0 o da uno schema, in base alle tariffe postali (esempio adottato dal Michel, chiamandole Portosatz).\nLe voci di qualifica.\n\u00c8 motivato invece raccogliere gli ATM dove, effettivamente, ci sono differenze legate alle scritte stampate in base al servizio selezionato, le cosiddette \u201cvoci di qualifica\u201d (esempio: Belgio, Brasile, Finlandia, Francia, Irlanda, Portogallo e Singapore).\nLe matricole.\nI dubbi possono sorgere quando si incontrano emissioni dove \u00e8 presente la matricola del distributore.\nQui, vale la pena analizzare attentamente caso per caso in quanto, se questo appare giustificato durante la fase sperimentale (vedi Svizzera, Norvegia, Belgio), lo \u00e8 di meno nel prosieguo degli anni, almeno a livello collezionistico (vedi Australia, Finlandia, Singapore e Taiwan).\nLe ricevute dei distributori.\nSe il distributore lo prevede, una sua opzione \u00e8 il rilascio di una ricevuta al termine della transazione.\nIn questi casi, la ricevuta pu\u00f2 diventare un ottimo compagno di percorso a corredo dell'ATM o per comprovare una situazione particolare e, di conseguenza, impreziosire una collezione.\nI dati stampati sulla ricevuta, variano a seconda del costruttore o da quanto richiesto dall'Amministrazione postale; mentre la data e il valore facciale \u00e8 la norma, a completamento si possono riscontrare molte altre informazioni come la localit\u00e0, la matricola del distributore, la contabilit\u00e0, il logo della Posta e anche\u2026 messaggi di ringraziamento per l'utilizzo di questo servizio.\nRiguardo al formato, ne esistono di varie dimensioni; le pi\u00f9 originali sono quelle stampate sulla stessa carta dell'ATM ma, normalmente, le ricevute hanno dimensioni simili a quello degli scontrini fiscali. Non mancano anche fuori formato, a volte talmente grandi da coprire una mano\u2026\nLe ristampe.\nI Francobolli Automatici normalmente vengono stampati in un'unica soluzione. Quando le emissioni sono di lunga durata, vengono commissionate delle ristampe dove \u00e8 normale riscontrare lievi variazioni nella tonalit\u00e0 dei colori o, nel caso di utilizzo di carta neutra (senza fondo di sicurezza), differenze come la presenza o meno di fluorescenza, variazioni di spessore e rugosit\u00e0 della carta.\nLa ristampa impatta sulla classificazione quando si introducono varianti tecniche (es. elementi per lettura ottica, antifrode) o quando si vuole differenziare diverse tirature (es. indicando l'anno, la stamperia).\nLe immagini che seguono mostrano alcuni esempi, molti dei quali sono stati annunciati dalle Poste nei loro comunicati ufficiali.\nLe variet\u00e0.\nNel campo dei francobolli automatici, una specializzazione motivata \u00e8 la ricerca delle variet\u00e0, un elemento imprescindibile per costituzione.\nDi fatto, anche se \u00e8 facilmente immaginabile, ci\u00f2 che avviene per i francobolli tradizionali dopo la stampa (controlli minuziosi dei fogli alla ricerca delle imperfezioni), non pu\u00f2 essere praticato nella stessa maniera con i Francobolli Automatici.\nCertamente, la bobina con il fondo di sicurezza viene controllata all'origine ma, quello che avviene dopo, spesso \u00e8 imprevedibile.\nI distributori sono macchine costituite da organi elettrici, elettronici e meccanici soggetti a guasti e mal funzionamenti come lo sono la lavatrice o il televisore di casa nostra: quando succede, le impronte prodotte arrivavano direttamente nelle mani dell'utente e, prima che le Poste intervengano, pu\u00f2 passare parecchio tempo. Di norma non ci sono problemi contabili per cui il mal funzionamento causa valori facciali maggiorati o impronte senza l'avvenuto pagamento. L'inconveniente provoca semplicemente\u2026 delle \"variet\u00e0\" per le quali il collezionista stravede e paga un plusvalore.\nLe variet\u00e0, nel campo dei Francobolli Automatici, fin dal principio della loro storia sono state compagne di percorso delle impronte normali proprio perch\u00e9 la loro anormalit\u00e0 era frutto di una logica conseguenza del rapporto diretto macchina che stampa/utente.\nSembra incredibile ma la variet\u00e0 di \"variet\u00e0\" (scusate il bisticcio di parole) che pu\u00f2 scaturire da un distributore di Francobolli Automatici \u00e8 veramente notevole.\nSono state semplificate a quattro le categorie in cui si possono identificare tutte le \u201cvariet\u00e0\u201d nel campo dei francobolli automatici:\nPrima di partire con la galleria degli... errori, \u00e8 comunque doveroso avvertire che non \u00e8 conveniente spendere cifre esagerate per delle variet\u00e0, soprattutto in considerazione del fatto che, il personale addetto alla manutenzione delle macchine, alcune di esse potrebbe auto produrle con estrema facilit\u00e0, con la semplice manipolazione.\nLa conservazione.\nPer la conservazione dei francobolli tradizionali, il collezionista si \u00e8 fatto un'esperienza nel tempo per cui sa quali accorgimenti adottare.\nI pericoli maggiori sono la temperatura elevata e l'umidit\u00e0; altro grande pericolo sono i listelli dei classificatori e le taschine senza fondo dei fogli d'album; il francobollo si pu\u00f2 incollare alla base se la colla del listello o della taschina sborda.\nPer ovviare a questi problemi, le precauzioni sono l'utilizzo di materiali di qualit\u00e0 e la conservazione dei francobolli in ambiente adeguati.\nNaturalmente, tutto questo vale ed \u00e8 perfettamente applicabile anche per i francobolli automatici ai quali, vanno aggiunte altre avvertenze che riguardano gli impatti sulla stampa del valore facciale.\nNel tempo, alcune emissioni di francobolli automatici possono evidenziare un decadimento della qualit\u00e0 dell'impronta (valore facciale ed eventualmente tutto ci\u00f2 che viene stampato \u201cal momento\u201d). La causa \u00e8 dovuta principalmente al tipo di materiale utilizzato per questo scopo (nastri inchiostrati e nastri per il trasferimento termico di qualit\u00e0 scadente o sperimentali).\nIl fenomeno si acutizza se i francobolli automatici:\n\u00c8 quindi consigliabile evitare queste condizioni ambientali e conservarli in album e taschine di qualit\u00e0.\nLe emissioni pi\u00f9 esposte sono: Spagna (prime emissioni Epelsa/Mobba), Norvegia e Finlandia (Intermarketing), Francia (IER), Singapore (SAM).\nI distributori.\nLa funzione di un distributore base \u00e8 quella di fornire il francobollo automatico tramite un tasto (valore facciale prefissato o pari alla moneta introdotta, visualizzata su un display) oppure impostando il valore su un tastierino numerico.\nPer agevolare l'utente, modelli pi\u00f9 avanzati permettono di selezionare la modalit\u00e0 di spedizione (via posta ordinaria, prioritaria ecc.), interagendo con uno schermo video e, tramite una bilancia di precisione, calcolando direttamente la tariffa dovuta. Sono considerati anche i distributori in uso allo sportello, da parte esclusivamente degli impiegati postali."}
{"id": "1569955", "revid": "125611162", "url": "https://it.wikipedia.org/wiki?curid=1569955", "title": "Tribunale Arbitrale dello Sport", "text": "Il Tribunale arbitrale internazionale dello sport \u00e8 un organismo giudiziario con sede a Losanna, in Svizzera.\nCompetenze.\nIstituito nel 1984 e riconosciuto dal CIO, \u00e8 posto sotto l'autorit\u00e0 amministrativa e finanziaria del \"Consiglio internazionale dell'arbitrato per lo sport\". Si tratta di un organismo autonomo cui vengono affidate le controversie giuridiche, regolamentari e finanziarie in materia di sport, la cui soluzione non \u00e8 prevista dalla Carta Olimpica e, in generale, dalle regole che gestiscono l'attivit\u00e0 sportiva.\nFanno parte dell'ente, le cui sentenze sono inappellabili, 300 arbitri (giuristi o avvocati) provenienti da 87 paesi.\nControversie.\nDurante i Giochi invernali del 2006, cre\u00f2 scalpore una decisione assunta dal TAS: accogliendo il ricorso della snowboarder Isabella Dal Balcon, l'ente impose alla FISI ed al CONI l'inserimento dell'atleta nella rappresentativa azzurra, in contrasto con i criteri selettivi precedentemente applicati dai due organismi tecnici italiani.\nUn'altra situazione controversa si ebbe alle Olimpiadi 2008 quando il TAS consent\u00ec a Oscar Pistorius di partecipare alle gare come atleta normodotato, in contrasto con la decisione della IAAF."}
{"id": "1569957", "revid": "22475", "url": "https://it.wikipedia.org/wiki?curid=1569957", "title": "Serra morenica di Ivrea", "text": "La Serra morenica di Ivrea (o pi\u00f9 semplicemente Serra d'Ivrea) \u00e8 un rilievo morenico di origine glaciale risalente al periodo quaternario; appartiene al vasto complesso dell'Anfiteatro morenico di Ivrea, del quale rappresenta la morena laterale sinistra.\nSi estende dal territorio di Andrate (in provincia di Torino) fino alle porte di Cavagli\u00e0 (in provincia di Biella) Alice Castello e Borgo D'Ale (in provincia di Vercelli) ed \u00e8 la pi\u00f9 grande formazione del genere esistente in Europa.\nCaratteristiche.\nLa Serra ha origine sulle pendici meridionali della Colma di Mombarone (2.371\u00a0m) e si dirige con percorso quasi rettilineo verso sud-est per circa 20\u00a0km fino a sfrangiarsi nelle alture che circondano il Lago di Viverone.\n\u00c8 costituita da una serie di creste sub-parallele la pi\u00f9 alta delle quali raggiunge un dislivello massimo di 600 metri rispetto alla pianura interna all'anfiteatro morenico nella zona di Andrate. Questo dislivello si riduce gradualmente verso est fino a toccare i 250 metri circa nei pressi di Zimone. La cresta principale si situa al confine tra la Provincia di Torino e quella di Biella; tra i cordoni morenici che la fiancheggiano in territorio Biellese scorrono alcuni corsi d'acqua i pi\u00f9 rilevanti dei quali sono i torrenti Olobbia e Viona, entrambi tributari dell'Elvo.\nLa zona ai piedi della Serra \u00e8 ricca di laghi di origine glaciale. I principali sono il lago di Viverone, quello di Bertignano e il gruppo dei \"cinque laghi\", il pi\u00f9 vasto dei quali \u00e8 il Sirio. Qualche piccolo specchio d'acqua si trova anche tra i cordoni morenici della Serra, come lo Stagno di Pr\u00e8.\nStoria.\nLa Serra si \u00e8 formata durante il pleistocene (fase glaciale che viene suddivisa dalla letteratura tradizionale (ripresa in Francani, 1997) in Mindel, Riss e W\u00fcrm). Testimonianze di questi eventi glaciali sono ben evidenti nel Canavese sotto forma di depositi glaciali e fluvio-glaciali.\nLa lingua glaciale ed il relativo cordone morenico che maggiormente si spinse verso sud fu quello mindeliano. In particolare ci si riferisce all'anfiteatro morenico di Ivrea, che si sviluppa a nordest dell'area interessata dalla formazione, dove sono ben evidenti le varie pulsazioni glaciali che hanno prodotto imponenti accumuli morenici e appunto tra questi si segnala la \"Serra di Ivrea\" (morena laterale sinistra del ghiacciaio della Valle d'Aosta) che ha il suo omologo nei rilievi di Bairo ed Agli\u00e8, di forma meno regolare.\nTutela naturalistica.\nBuona parte della Serra morenica \u00e8 inclusa in un sito di interesse comunitario denominato \"Serra di Ivrea\" (cod.IT1110057) della Regione Piemonte, designato inoltre come \"Zona Speciale di Conservazione\". La zona della Serra costituisce inoltre un Geosito."}
{"id": "1569960", "revid": "146929", "url": "https://it.wikipedia.org/wiki?curid=1569960", "title": "Diana Frances Mountbatten-Windsor Spencer", "text": ""}
{"id": "1569961", "revid": "599013", "url": "https://it.wikipedia.org/wiki?curid=1569961", "title": "Consorzio di bonifica", "text": "Un consorzio di bonifica \u00e8 un ente di diritto pubblico previsto \ndalla legge italiano che cura l'esercizio e la manutenzione delle opere pubbliche di bonifica e controlla l'attivit\u00e0 dei privati, sul territorio di competenza, detto \"comprensorio di bonifica\". \nStoria.\nSi ha traccia delle prime forme associative di utenti dei pubblici acquedotti gi\u00e0 nel trattato \"De Aquaeductibus urbis Romae\" di Frontino. Un decreto del Senato dell'epoca di Augusto contiene infatti l'istituto giuridico del consorzio dei concessionari, che impone ai privati l'obbligo di associarsi nell'opera di derivazione, per evitare un numero eccessivo di allacciamenti ai canali e alle tubazioni pubbliche. Il consorzio deriva la quantit\u00e0 d'acqua in un unico punto, convogliandola fino ad un dividicolo privato (castellum) da cui ciascun utente pu\u00f2 derivare la quantit\u00e0 di sua pertinenza.\nParlando delle ville del Toscolano, Frontino accenna al turno irriguo, un altro importante istituto giuridico per l'agricoltura. Anche qui \u00e8 richiesta un'organizzazione di tipo consortile, che riunisce tutti i poderi interessati. Oltre ai grandi acquedotti urbani i Romani costruiscono canali navigabili ed irrigui, una tradizione che in Lombardia proseguir\u00e0 fino al Medioevo e oltre. In genere lo stato costruisce e gestisce i canali principali, mentre i consorzi dei privati si occupano delle reti secondarie e i singoli privati delle reti terziarie. In altri casi il ruolo dello stato \u00e8 surrogato da un'istituzione ecclesiastica o da un grande proprietario terriero.\nPer lungo tempo l'irrigazione e i relativi consorzi sono presenti soltanto nell'Italia settentrionale, mentre a sud del Po dominano le colture seccagne. In tutto il paese \u00e8 invece gi\u00e0 da tempo praticata, da parte di libere associazioni di proprietari terrieri presenti gi\u00e0 nel Medioevo, la bonifica delle aree paludose.\nQuesta esperienza secolare in opere di bonifica e irrigazione favorisce, in Italia, lo sviluppo di forme di avanguardia del diritto delle acque. In particolare, la costruzione di estese reti irrigue e di colatura porta a praticare, prima nel Medioevo e poi nel Rinascimento, la servit\u00f9 d'acquedotto.\nDopo l'unit\u00e0 d'Italia i consorzi di bonifica furono previsti nel regio decreto 8 maggio 1904, n. 368 di approvazione del regolamento sulle bonificazioni delle paludi e dei terreni paludosi, tuttora in vigore in alcune parti (polizia di bonifica). Il regio decreto 13 febbraio 1933 n. 215 che reca nuove norme per la bonifica integrale e approva il testo unico, contiene le norme statali di riferimento per le Regioni alle quali oggi compete la disciplina normativa della materia\nDescrizione.\nAmministrazione e spese.\nEssendo un \"consorzio\", questo ente \u00e8 amministrato dai consorziati. Tutti i proprietari di beni immobili (terreni e fabbricati in genere) ricadenti all'interno del comprensorio di competenza dell'ente sono tenuti, per legge, a contribuire alla spese per la manutenzione e l'esercizio delle opere di bonifica tramite i contributi di bonifica . Il riparto delle spese ed il conseguente calcolo del contributo a carico di ogni singolo consorziato viene eseguito in proporzione al beneficio che gli immobili di propriet\u00e0 traggono dalle suddette attivit\u00e0. La riscossione del tributo consortile pu\u00f2 avvenire mediante l'emissione di Avvisi di pagamento (Riscossione spontanea) oppure mediante Cartelle di pagamento. I consorziati eleggono inoltre i rappresentanti (tutti proprietari di immobili dell'area di bonifica) di un \"consiglio di amministrazione\" che a sua volta elegge un \"presidente\". I Consorzi di bonifica realizzano anche nuove opere di bonifica, in genere con fondi statali o regionali.\nLe opere.\nEsempi di opere di questo genere riguardano, ad esempio, la sicurezza idraulica (impianti idrovori, canali di bonifica), la gestione delle acque destinate all'irrigazione (impianti e reti irrigue), la partecipazione ad opere urbanistiche, ma anche la tutela del patrimonio ambientale e agricolo.\nNorme di rilievo.\nSi riportano alcuni articoli del decreto del 1933:"}
{"id": "1569963", "revid": "125619213", "url": "https://it.wikipedia.org/wiki?curid=1569963", "title": "Katharina B\u00f6hm", "text": "Biografia.\n\u00c8 figlia dell'attore austriaco Karlheinz B\u00f6hm, particolarmente noto per il ruolo di Francesco Giuseppe I d'Austria nella trilogia de \"La principessa Sissi\" al fianco di Romy Schneider, e dell'attrice polacca Barbara Lass, ex moglie del regista Roman Pola\u0144ski; \u00e8 inoltre nipote di Karl B\u00f6hm, celebre direttore d'orchestra austriaco.\nHa un figlio, Samuel, nato nel 1998 e vive in Germania, a Baldham, vicino a Monaco di Baviera.\nA 13 anni viene prescelta per interpretare la parte di Clara nel telefilm Heidi derivato dell'omonimo cartone animato. A 23 anni inizia a girare il primo di 39 episodi della fortunata serie \"L'eredit\u00e0 dei Guldenburg\". \nIn Italia ha fatto parte del cast della fiction \"Amico mio\", diretta da Paolo Poeti e del cast di \"A rischio d'amore\" di Vittorio Nevano. Ma conquista il grande pubblico interpretando per otto stagioni a partire dal 1999 il ruolo di Livia (dove viene doppiata da Claudia Catani), l'eterna fidanzata del commissario Montalbano nell'omonima fiction televisiva, tratta dai romanzi di Andrea Camilleri."}
{"id": "1569964", "revid": "212348", "url": "https://it.wikipedia.org/wiki?curid=1569964", "title": "Pianeti del Ciclo delle Fondazioni", "text": "Questo \u00e8 un elenco dei pianeti nominati nel ciclo della Fondazione, nel ciclo dei Robot e nel Ciclo dell'Impero di Isaac Asimov.\nLe date sono indicate in era Galattica (EG) o in era della Fondazione (EF).\nAlpha.\nPianeta orbitante attorno ad Alpha Centauri A, era in origine un pianeta completamente coperto dalle acque, che nei primi secoli di dominio imperiale sub\u00ec l'inizio di una terraformazione, che fece sorgere una piccola isola; il progetto prevedeva originariamente il sollevamento dagli abissi di interi continenti, ma l'Impero lo abbandon\u00f2 ben presto per cause ignote.\nNel 497 E. F., Alpha \u00e8 abitato dagli ultimi superstiti della Terra, per lo pi\u00f9 di etnia polinesiana, melanesiana e asiatica, trasferiti dall'Impero Galattico quando la Terra era ormai diventata completamente radioattiva e incapace di supportare la vita. I suoi abitanti, che vivono di pesca e possono controllare il tempo meteorologico, lo chiamano \"Nuova Terra\".\nViene visitato da Golan Trevize, Janov Pelorat e Bliss durante la loro ricerca della Terra.\nArturo.\nAltrimenti chiamato Arcturus \u00e8 uno dei primi pianeti colonizzati dall'uomo. Su di esso infatti sono state rinvenute iscrizioni nell'antica e prima lingua globale del pianeta originario: l'inglese (o meglio, una sua versione futura di quello moderno). Su di esso, durante e prima l'epoca imperiale, si sono sviluppate fortissime tensioni anti-terrestre. Il pianeta prende il nome dalla stella omonima a cui gira attorno.\nSu affermazioni del diplomatico imperiale e filologo Lord Dorwin, del primo secolo dell'Era della Fondazione, il sistema di Arturo sarebbe il pi\u00f9 accreditato dagli studiosi antichi come mondo originario della specie umana, nonostante invero le caratteristiche fisiche stellari sfavorevoli ad uno sviluppo di pianeti con ecosistema stabile adatto alla vita.\nAskone.\nPianeta della Periferia entrato nell'orbita commerciale della Fondazione attorno al 130 EF, dopo la missione di Limmar Ponyets narrata nella quarta parte di \"Cronache della Galassia\".\nAsperta.\nPianeta col quale la Fondazione ha attorno al 300 EF delle \"due pratiche commerciali\". Nominato dal sindaco Indbur III in \"Il crollo della Galassia centrale\".\nAurora.\nAurora \u00e8 stato il primo pianeta ad essere colonizzato dagli esseri umani dopo la Terra nel 2065 nonch\u00e9 primo degli Spaziali. Chiamato originariamente \"Nuova Terra\", Aurora orbita intorno alla stella Tau Ceti, a circa 3,7 parsec (12 anni luce) dalla Terra. Fin dall'inizio, Aurora \u00e8 stato il pi\u00f9 potente dei mondi Spaziali; per questo \u00e8 stato considerato dagli altri una guida politica. Al suo massimo splendore, all'epoca degli eventi di \"I robot dell'alba\", Aurora era abitato da circa 200 milioni di umani, il cui numero era regolato dalla \"politica dei due figli\", e da circa 10 miliardi di robot. La citt\u00e0 pi\u00f9 grande del pianeta era Eos, nella quale vivevano sia Han Fastolfe che Gladia Delmarre. L'Istituto di Robotica si trovava ad Eos. In questo periodo la massima autorit\u00e0 politica \u00e8 nominata Presidente: formalmente non ha poteri, se non il compito di cercare la mediazione tra le parti politiche quando queste sono in disaccordo, ma in pratica il Presidente pu\u00f2 per\u00f2 influenzare in maniera decisiva il voto del parlamento.\nIn \"Preludio alla Fondazione\" viene rivelato che dopo la caduta degli Spaziali i sopravvissuti di Aurora si sono trasferiti su Trantor, in particolare nel settore trantoriano di Micogeno, dove hanno sviluppato una societ\u00e0 chiusa e basata sul ricordo dell'antica grandezza. I Micogeniani ritengono erroneamente che il loro mondo di origine, chiamato da loro \"Mondo dell'Alba\", sia stato il pianeta originario dell'umanit\u00e0.\nIn \"Fondazione e Terra\", il pianeta non \u00e8 pi\u00f9 abitato da esseri umani, e la sua fauna \u00e8 dominata da cani selvaggi.\nBaleyworld.\nCompare nel romanzo \"I robot e l'Impero\". \u00c8 il primo pianeta colonizzato da terrestri della seconda ondata, dopo i 50 mondi degli Spaziali.\nOrbita attorno a Epsilon Eridani e questo lo rende un pianeta leggermente pi\u00f9 freddo della Terra, abitato da austeri e determinati Coloni terrestri con un odio smodato per i robot e gli \"Spaziali\". La capitale \u00e8 Baleytown.\nDeve il suo nome a Bentley Baley, figlio del celebre investigatore Elijah Baley (personaggio introdotto da Asimov in \"Abissi d'acciaio\" a cui si deve il fenomeno della seconda colonizzazione da parte di pionieri terrestri). Ben Baley fu il capo dei coloni terrestri che per primi sbarcarono sul pianeta. In seguito il nome cambier\u00e0 prima in Benbally World, e infine in Comporellen (o Comporellon, in \"L'orlo della Fondazione\").\nNel 498 e. F., o era della Fondazione (come descritto in \"Fondazione e Terra\"), Comporollen non fa parte dei territori controllati da Terminus ma ne \u00e8 un semplice alleato.\nBaronn.\nPianeta d'origine di Bel Arvadan, menzionato in \"Paria dei cieli\", del settore di Sirio.\nBonde.\nUn pianeta della Fondazione attorno al 300 EF, menzionato dal sindaco Indbur III.\nCil.\nMenzionato in \"L'altra faccia della spirale\", \u00e8 sulla normale rotta commerciale tra Kalgan e Tazenda.\nCinna.\nPianeta da cui Dors Venabili diceva di provenire.\nEuterpe.\nUn mondo degli Spaziali, meta turistica a causa delle sue ampie foreste pluviali e del suo satellite Gemstone, che ha un raggio di circa 120\u00a0km.\nFlorina.\nPianeta su cui \u00e8 ambientato gran parte del romanzo \"Le correnti dello spazio\". All'epoca degli eventi di questo romanzo, Florina \u00e8 dominato dal vicino pianeta di Sark: i suoi abitanti sono trattati in modo simile a schiavi nelle immense piantagioni di \"kirt\", la stoffa pi\u00f9 preziosa del tempo fondamentale nell'economia sarkita. Tale pianta cresce solamente su Florina, a causa di una corrente interstellare di carbonio che modifica le radiazioni provenienti dal suo sole.\nGaia.\nGaia \u00e8 un pianeta molto accogliente dotato di un ecosistema in perfetto equilibrio che deriva dal particolare processo evolutivo, una vera e propria utopia che ha portato alla nascita su Gaia di quella che pu\u00f2 essere definita come una democrazia totale. Su Gaia ogni piccolo componente (ogni pianta, animale, oggetto sia artificiale e naturale come le montagne, l'aria, gli oceani, la crosta planetaria e il nucleo) ha una propria consapevolezza che lo collega continuamente agli altri tramite contatto telepatico. Questa consapevolezza deriva da due fattori: l'intelligenza o complessit\u00e0 del singolo componente e la quantit\u00e0 con la quale il componente \u00e8 fisicamente presente sul pianeta. Se prendessimo come esempio un singolo uomo e una pietra, l'uomo avrebbe sicuramente una intelligenza o complessit\u00e0 superiore rispetto a quella di una roccia e per questo la sua consapevolezza e il suo contributo alla collettivit\u00e0 saranno ben maggiori rispetto alla pietra. Se per\u00f2 tenessimo conto della quantit\u00e0 di roccia presente sul pianeta sotto forma di montagne, fondali oceanici ecc. scopriremmo che le rocce unendosi nella consapevolezza collettiva forniscono un notevole contributo a Gaia. Ogni singolo elemento di Gaia \u00e8 anche un singolo individuo: possono quindi s\u00ec nascere contrasti, come ad esempio uomini che hanno pareri differenti o prede e predatori che lottano per la sopravvivenza, ma grazie al collegamento che li unisce tutti questi contrasti finiscono sempre per favorire l'intera collettivit\u00e0.\nGalaxia.\nLa nascita di tale ecosistema \u00e8 avvenuta grazie a R. Daneel Olivaw che, spinto dall'imperativo della legge Zero, ha trasferito ai componenti di Gaia sia i suoi poteri telepatici che una versione modificata delle leggi della robotica che recita: \"Gaia non pu\u00f2 recare danno alla vita, n\u00e9 pu\u00f2 permettere che, a causa del suo mancato intervento, la vita riceva danno\". La collettivit\u00e0, che inizialmente comprendeva solo gli esseri umani, si \u00e8 progressivamente estesa ed il processo, che \u00e8 ancora in corso, ha come fine ultimo Galaxia, ossia la realizzazione di una consapevolezza che comprenda tutta la Via Lattea, dai componenti pi\u00f9 grandi come le stelle fino al pulviscolo.\nLa \"Legge Zero\" della robotica afferma infatti che \"nessun robot deve recare danno all'umanit\u00e0\". Essendo l'umanit\u00e0 composta da un numero elevatissimo di esseri umani, valutare quali azioni rechino danno ad essa si rivela estremamente difficoltoso: Olivaw cerca di creare Galaxia per poter considerare l'umanit\u00e0 come un unico organismo, e semplificare le valutazioni su di essa. Perch\u00e9 Galaxia si realizzi non \u00e8 per\u00f2 sufficiente l'azione di Olivaw, essendo egli un robot: la scelta viene quindi compiuta da Golan Trevize, che vede in Galaxia l'unico modo per poter fronteggiare un'eventuale intelligenza aliena. Olivaw sceglie, al contempo, la mente di Fallom, in modo da potersi svincolare (in una certa misura) dalle leggi della robotica. \"Fondazione e Terra\", e con esso il Ciclo della Fondazione, ultimo capitolo della saga dell'universo di Asimov, termina senza rivelare alcunch\u00e9 sulla futura realizzazione di Galaxia.\nGaiani.\nGli uomini che vivono su Gaia prendono il nome di gaiani ed hanno la particolarit\u00e0 di avere nomi molto lunghi che crescono con l'et\u00e0 e lo status sociale, per questo si tende a fare uso di diminutivi. Per descrivere la propria situazione di essere collettivo i gaiani indicano se stessi con la dicitura \"io/noi/Gaia\". I gaiani vivono in totale armonia col proprio pianeta, non hanno necessit\u00e0 n\u00e9 di abiti particolarmente pesanti n\u00e9 di case particolarmente accoglienti, in quanto Gaia non permette mai che le condizioni atmosferiche siano troppo avverse. La popolazione, che ammonta a circa un miliardo di individui, \u00e8 uniformemente distribuita sul territorio, formato prevalentemente da accoglienti isole di media grandezza, tuttavia per assicurare la diversit\u00e0 biologica non mancano gli ecosistemi pi\u00f9 avversi come calotte polari o deserti, anche se non sono mai troppo estesi. Se si allontanano dal pianeta, i Gaiani mantegono comunque il contatto con Gaia, anche se questo causa loro un certo stress; se un gaiano non si nutre con cibo proveniente da Gaia metabolizzandolo nel proprio corpo lo rende comunque parte della collettivit\u00e0, i pasti poi pur essendo nutrienti sono ben poco saporiti in quanto il mangiare \u00e8 visto solo come mezzo per nutrirsi. Pur disponendo di mezzi tecnologici come astronavi e stazioni spaziali, il particolare contatto telepatico con la collettivit\u00e0 rende inutile qualunque tipo di documentazione scritta, dato che la memoria collettiva viene registrata dentro Gaia stessa (in particolare nelle rocce) e permette ai Gaiani di poter accedere in qualunque momento ad ogni tipo di dato. Gli stessi dati vengono memorizzati da pi\u00f9 punti di vista in base all'importanza che hanno per la collettivit\u00e0 e non vengono persi a causa della morte di un singolo componente; la memoria di Gaia infatti risale a ben 15000 anni.\nGetorin.\nPianeta vicino Trantor, noto come pianeta di vacanze, nominato in \"Fondazione anno zero\".\nGlyptal IV.\nPianeta della Periferia dove la Fondazione tenta di imporre la sua influenza religiosa attorno al 130 EF.\nHame.\nHame \u00e8 il nome dialettale che i contadini di Trantor hanno dato al loro pianeta. Una volta che questo ha smesso di essere la capitale dell'Impero e dopo il Grande Saccheggio e lo smantellamento della megalopoli planetaria da parte dei mercanti di metalli di tutta la galassia, il mondo \u00e8 involuto allo stadio di un pianeta agricolo, abitato da gente semplice, superstiziosa e poco acculturata.In \"L'altra faccia della spirale\" si scopre che l'attuale condizione dell'ex-capitale \u00e8 il paravento usato dai membri della Seconda Fondazione per non far sapere della loro esistenza alla Prima Fondazione di Terminus. Essi si sono stabiliti nell'area un tempo appartenente all'antica Universit\u00e0 Galattica, con la sua ricchissima Biblioteca.\nIn \"L'orlo della Fondazione\" Asimov ci fa sapere che il vecchio nome \u00e8 usato solo dai membri della \"Seconda Fondazione\", mentre gli agricoltori hamiani preferiscono usare il loro termine dialettale per superstizione .\nHaven.\nUno dei pi\u00f9 importanti pianeti dei Mercanti indipendenti attorno al 300 EF, assieme a Iss e Mnemon. Le sue citt\u00e0 erano costruite sottoterra, e la maggiore tra esse, Gleiar city, contava prima dell'ascesa del Mule circa ventimila abitanti, ed era la pi\u00f9 grande tra tutte le citt\u00e0 dei Mercanti indipendenti. La sua flotta era la pi\u00f9 imponente tra tutti gli altri mondi dei mercanti.\nToran Darell era nativo di Haven.\nHelicon.\nHelicon \u00e8 il pianeta nativo di Hari Seldon. Situato alla fine della Spirale Galattica, nella regione di Arturo, \u00e8 un pianeta periferico, piccolo e povero di risorse, complessivamente poco importante nella storia galattica; prima della nascita dell'Impero Galattico era terra di conquista per altri regni.\nSu Helicon si svilupp\u00f2 intorno all'11800 dell'Era Galattica il movimento Globalista, che ai tempi del suo massimo splendore arriv\u00f2 a coinvolgere circa il 10% della popolazione del pianeta. I Globalisti credevano che Helicon fosse l'unico pianeta abitato nella Galassia, rifiutando l'Impero Galattico come un elaborato inganno. Questo passo rimanda al cosiddetto \"Problema delle Origini\", ovvero l'interrogativo delle origini dell'umanit\u00e0, quesito chiave della ricerca storiografica di Seldon.\n\u00c8 noto per le sue elaborate tecniche di arti marziali (la cosiddetta \"Torsione\").\nSono noti due animali che vi vivono: il \"lamecco\" (in originale \"lamec\", anagramma di \"camel\", cammello), noto per la sua proverbiale laboriosit\u00e0 (Seldon cita il proverbio \"faticare come un lamecco\") e la \"greti\" (come in originale, anagramma di \"tiger\", tigre), usato nel proverbio (ancora citato da Seldon) \"cavalcare una greti\", nel senso di cercare di domare una situazione difficile.\nHesperos.\nUno dei Mondi Spaziali, dove Vasilia Aliena attese la morte di suo padre Han Fastolfe.\nHopara.\nPianeta natale di Lisung Randa. La caratteristica di questo mondo e di quelli del suo settore \u00e8 la popolazione, che presenta tratti somatici prevalentemente orientali.\nHorleggor.\nSito della prima battaglia del Mule contro la Fondazione.\nIfni.\nPianeta del settore anacreoniano dove \u00e8 stata combattuta una battaglia tra la Fondazione e Kalgan.\nIss.\nPianeta dei Mercanti indipendenti al tempo dell'ascesa del Mule (circa 300 EF). Assieme a Haven e Mnemon, rappresenta a quel tempo circa met\u00e0 delle forze militari dei Mercanti Indipendenti. Il suo rappresentante alla conferenza di Radole era Mangin.\nKalgan.\nKalgan appare nel romanzo \"Fondazione e Impero\" nel periodo di ascesa del Mulo: esso \u00e8 il primo di numerosi pianeti da lui conquistati senza alcuno sforzo. Si tratta di un mondo ricco, grazie allo sviluppo dell'industria turistica favorita dal clima complessivamente caldo. Divenne cos\u00ec la capitale dell'Unione dei Mondi il cui capo \u00e8 chiamato \"Primo Cittadino\". Dopo la caduta del Mulo, Terminus si ribell\u00f2 riconquistando l'indipendenza e Kalgan conobbe un lento declino. Con al comando il Primo Cittadino Stettin combatt\u00e9 una nuova guerra con Terminus, riuscendo a sfondare e ad arrivare alle porte del pianeta, ma grazie all'intervento della Seconda Fondazione Terminus vinse riconsegnando Kalgan all'oblio.\nKorell.\nKorell \u00e8 un pianeta formalmente governato da una repubblica ma in realt\u00e0 il potere \u00e8 detenuto dal \"commodoro\" Asper Argo mediante un regime autocratico.\nLa vicenda della cosiddetta \"repubblica di Korell\" \u00e8 raccontata nell'ultima parte del romanzo \"Fondazione\". La scomparsa di alcuni mercantili di Terminus nello spazio korelliano porta il governo di Terminus, tramite Jorane Sutt a incaricare Hober Mallow di recarsi su Korell e chiarire il mistero. Essendo i mercantili della Fondazione gli unici mezzi spaziali dotati di armi atomiche in tutta la periferia galattica, la paura \u00e8 che Korell abbia messo le mani su armamenti del genere e ne possa fare uso per sfidare la Fondazione e il suo dominio politico e commerciale nel quadrante. Mallow scopre che le cose stanno effettivamente cos\u00ec, grazie al fatto che il Commodoro sfrutta ancora le vecchie centrali atomiche del decadente Impero galattico. Asper Argo ha infatti sposato la figlia di un governatore imperiale dei settori centrali e grazie a ci\u00f2 ha avuto \"in dote\" una piccola flotta di incrociatori atomici imperiali che ha deciso di usare per spazzare via Terminus e la Fondazione. Si realizza cos\u00ec la terza crisi Seldon, risolta da Mallow grazie a un difficile compromesso diplomatico, non prima di un processo contro lo stesso Mallow intentato dai suoi nemici su Terminus, tra cui lo stesso Sutt, e di una breve guerra contro Korell che termina con la sconfitta del Commodoro e l'annessione della Repubblica alla Fondazione.\nLangano.\nSede dell'universit\u00e0 dove ha studiato Stettin Palver.\nLibair.\nPianeta i cui abitanti hanno una carnagione molto scura.\nLingane.\nPianeta della nebulosa Testa di Cavallo, l'ultimo ad essere conquistato dai Tirannici. Pianeta essenzialmente commerciale, \u00e8 governato da un Autarca.\nLingane riusc\u00ec a sconfiggere i Tirannici nella prima guerra tra i due pianeti, di fatto fermando definitivamente l'espansione del regno di Tyrann. Tuttavia, la resistenza cedette dopo la morte dell'Autarca Sander Jonti, coinvolto in un piano per far crollare Tyrann.\nOrbita attorno ad una stella di classe spettrale G-2.\nLivia.\nPianeta natale di Humbal Yariff.\nLyonesse.\nMenzionato dal sindaco Indbur III, ha un accordo commerciale con la Fondazione. Viene conquistato dal Mule attorno al 300 EF.\nLucreza.\nMondo principale dell'omonimo settore, \u00e8 uno dei dieci pi\u00f9 popolosi della galassia all'epoca di Cleon I.\nLystena.\nMondo Esterno, pianeta natale del giudice Tejan Popjens Lih, nominato in \"Fondazione anno zero\".\nMadras.\nPianeta dove \u00e8 stata ambasciatrice Harla Branno prima di diventare sindaco di Terminus. \u00c8 nominato in \"L'orlo della Fondazione\".\nMelpomenia.\nDiciannovesimo mondo Spaziale in ordine di colonizzazione, sottoposto a terraformazione poi abbandonato. Nel 499 EF, il pianeta \u00e8 in fase di decadimento ambientale ed oramai privo di atmosfera respirabile, abitato soltanto da una specie di muschio. Nel romanzo \"Fondazione e Terra\", i protagonisti vi giungono durante la loro ricerca della Terra, trovando tra i ruderi di un antico palazzo una stele con incisi i nomi e le coordinate dei cinquanta mondi Spaziali.\nMnemon.\nPianeta dei Mercanti indipendenti al tempo dell'ascesa del Mule (circa 300 EF). Insieme a Haven e Iss, rappresenta a quel tempo circa met\u00e0 delle forze militari dei Mercanti Indipendenti. Il suo rappresentante alla conferenza di Radole era Ovall Gri; durante questa conferenza il Mule attacc\u00f2 a tradimento il pianeta, causando la loro entrata in guerra.\nMores.\nSigla un trattato commerciale con la Fondazione attorno al 300 EF, sotto il sindaco Indbur III.\nNeo-Trantor.\nNeo Trantor \u00e8 un pianeta situato a pochi parsec da Trantor, nelle regioni centrali della Galassia. Dopo il Grande sacco di Trantor la famiglia imperiale fugg\u00ec dalla capitale stabilendosi in questo mondo che venne cos\u00ec ridenominato. Precedentemente a tale evento esso era uno dei numerosi pianeti agricoli incaricati di rifornire di alimenti la capitale galattica. Pochi decenni dopo con l'anziano imperatore Dagobert IX in uno stato di demenza e la morte di suo figlio e reggente Dagobert X, il Mulo prese facilmente possesso degli ultimi venti pianeti che componevano il primo Impero Galattico.\nNephelos.\nUno dei pianeti della Nebulosa Testa di Cavallo, mondo principale del governatorato di Widemos, conquistato da Tyrann circa cinquanta anni prima degli eventi narrati in Il tiranno dei mondi. Il protagonista di questo romanzo, Biron Farill, proviene da Nephelos.\nOrbita attorno ad una stella di classe spettrale G-2.\nNexon.\nPianeta Spaziale, a 2 parsec (circa 6 anni luce) da Solaria. Nexon e Solaria formano la coppia di pianeti Spaziali a minor distanza reciproca; i coloni di Solaria provenivano da Nexon.\nNishaya.\nPianeta isolato, che non ha mai fatto parte del regno di Trantor prima della fondazione dell'Impero. Nel 12028 EG Laskin Joranum disse di provenire da questo pianeta. I suoi abitanti parlano con un accento molto diverso dal Galattico standard.\nOrsha II.\nCapitale del settore normannico dopo la ribellione di Siwenna poco prima del 150 EF. Dista da Siwenna circa 20 parsec (65 anni luce).\nQuattro Regni.\nI Quattro Regni sono una zona di spazio della periferia della Galassia, dichiaratasi indipendente dall'Impero Galattico nel 50 EF. Hanno per capitale, rispettivamente, Anacreon, Smyrno, Locris e, probabilmente, uno tra Konom e Daribow.\nDurante l'era Galattica, i Quattro Regni erano delle \"prefetture\" della provincia di Anacreon, che era considerata una delle pi\u00f9 ricche dell'intera periferia. Nel 50 EF queste prefetture si dichiararono indipendenti, dando vita a dei piccoli regni che cominciarono subito a combattersi tra loro, pur avendo perso la conoscenza dell'energia nucleare. Tra questi, il regno di Anacreon era il pi\u00f9 potente; dai frequenti accenni che se ne fanno, Smyrno sembra essere il secondo.\nI Quattro Regni (in particolare Anacreon) tentarono inizialmente di conquistare Terminus (che formalmente non faceva parte n\u00e9 della provincia n\u00e9 di alcuna delle prefetture); in seguito la Fondazione stabil\u00ec su di essi un predominio basato sulla concessione di aiuti scientifici e umanitari, controllati per\u00f2 da un clero addestrato su Terminus e fedele alla Fondazione.\nDopo la fine della fase \"religiosa\" del dominio della Fondazione, questi regni divennero parte integrante della Fondazione e insieme le linee pi\u00f9 interne di difesa del pianeta Terminus; Bel Riose riuscir\u00e0 a spingersi fino a Locris prima di essere richiamato da Cleon II.\nAnacreon.\nAnacreon (conosciuto anche come Anacreonte in diverse traduzioni) durante l'era Galattica \u00e8 uno dei pi\u00f9 importanti e ricchi pianeti della periferia della Galassia; si trova a circa 10.000 parsec (32.500 anni luce) dalla capitale imperiale Trantor, ed \u00e8 la capitale della provincia e della prefettura di Anacreon.\nNel 50 EF, il pianeta si dichiara indipendente dall'Impero Galattico, insieme ad altre prefetture della stessa provincia; queste nuove entit\u00e0 politiche divengono note con il nome complessivo di Quattro Regni. Anacreon stesso diventa la capitale del pi\u00f9 potente di questi regni, nonch\u00e9 il pi\u00f9 vicino a Terminus; il primo re di Anacreon firma un trattato con l'Impero che riconosce la sua indipendenza e tenta di conquistare la Fondazione, venendone respinta dalla minaccia congiunta degli altri regni.\nNell'80 EF avviene la seconda crisi Seldon: essa consiste nel tentativo di Wienis, reggente di Anacreon, di conquistare la Fondazione. Wienis muore suicida una volta constatata la supremazia tecnologica e spirituale dei suoi nemici ed a esso succede suo nipote il re di Anacreon Leopoldo I, appena divenuto maggiorenne.\nIn seguito Anacreon viene assorbito dalla Fondazione come gli altri regni.\nSmyrno.\nSi trova a 50 parsec (165 anni luce) da Terminus. Sostenne una guerra con Anacreon attorno al 50 EF, perdendola.\nHober Mallow era originario di Smyrno.\nLocris.\nLocris o Loris si trova a circa 20 parsec (65 anni luce) da Terminus e a 800 parsec da Santanni. Esporta vino, considerato di eccellente qualit\u00e0. Ha combattuto almeno una guerra contro Anacreon. \u00c8 il luogo di nascita di Han Pritcher.\nQuoriston.\nLuogo della battaglia decisiva nella guerra tra Kalgan e la Fondazione, nel 377 EF.\nRadole.\nIl pi\u00f9 debole pianeta dei Mercanti indipendenti. Per questa sua caratteristica \u00e8 scelto per ospitare la conferenza che deve decidere l'entrata o meno in guerra contro il Mule. Essendo in rotazione sincrona rivolge sempre la stessa faccia al suo sole, cos\u00ec che l'unica zona abitabile \u00e8 una stretta fascia longitudinale, dove la luce crepuscolare permette di avere temperature miti.\nRhodia.\nPianeta della nebulosa Testa di Cavallo, si trova a circa 35 anni luce da Lingane. \u00c8 il 1098\u00ba pianeta colonizzato dall'uomo; era uno dei regni pi\u00f9 importanti della nebulosa prima che i Tirannici lo conquistassero.\nAl tempo degli eventi di Il tiranno dei mondi, \u00e8 governato da un membro della famiglia degli Hinriadi, scelto elettivamente; sotto Hinrick V, sovrano considerato debole e stupido dai Tirannici e dal resto della Galassia, Rhodia prepar\u00f2 una ribellione ispirata ad ideali di democrazia.\nRigel.\nNel primo millennio dell'era Galattica, i rigelliani svilupparono una cultura robotica, cadendo nella passivit\u00e0 e diventando prede del signore della guerra Moray.\nRossem.\nAll'epoca dei fatti descritti nel romanzo \"Seconda Fondazione\", si presenta come un mondo orbitante attorno ad una fredda stella rossa, dal clima glaciale, in cui solo una stretta fascia di territorio a ridosso dell'equatore sia abitabile. La popolazione \u00e8 scarsa, composta per intero da poveri contadini; non esistono citt\u00e0 di rilievo, ma solo villaggi.\nSul pianeta, ai tempi dell'Impero Galattico, venivano mantenuti solo un osservatorio e una piccola guarnigione; il pianeta era meta solamente di alcuni prigionieri politici. A seguito della caduta dell'impero, Rossem entr\u00f2 sotto il dominio di Tazenda, il pianeta vicino pi\u00f9 industrializzato, che riscuoteva le tasse dei Rossemiti e in cambio garantiva a questi un minimo di civilt\u00e0 tecnologica.\nSecondo quanto raccontato nel romanzo, durante la caccia alla cosiddetta Seconda Fondazione, il pianeta viene reputato una delle possibili sedi. Diventa cos\u00ec il luogo di uno scontro, soprattutto mentale, tra il Mulo, Bail Channis, agente della Seconda Fondazione, e il Primo Oratore Preem Palver, dopo il quale il Mulo termina le sue campagne di conquista rinunciando al sogno di dominare la galassia.\nSalinn.\nIl primo pianeta ad essere consapevole dell'offensiva del Mule nei confronti della Fondazione.\nSantanni.\nPianeta a circa 9.000 parsec (29.000 anni luce) da Trantor e a circa 800 parsec da Locris.\nNel 12058 EG il pianeta si ribell\u00f2 all'Impero; in questa rivolta fu ucciso Raych Seldon, che vi si era trasferito con sua moglie Manella e sua figlia Bellis.\n\u00c8 menzionato in \"Fondazione anno zero\", \"Cronache della Galassia\", \"L'altra faccia della spirale\" e \"L'orlo della Fondazione\" in cui Janov Pelorat dice di avere su Santanni un figlio insegnante di chimica.\nSarip.\nPianeta vicino ad Anacreon.\nSark.\nAl tempo del romanzo \"Le correnti dello spazio\", \u00e8 il pianeta pi\u00f9 ricco della Galassia; tale ricchezza deriva dallo sfruttamento coloniale delle coltivazioni di \"kirt,\" stoffa pregiatissima, del vicino pianeta Florina.\nSark aveva costituito nel passare degli anni un piccolo regno interstellare costituito da una quarantina di pianeti, ma aveva abbandonato tutte le proprie conquiste in seguito alla scoperta delle infinite applicazioni del \"kirt,\" e il monopolio che esercitava su il commercio di questo materiale gli garantivano un'autorit\u00e0 politica paragonabile quasi a quella che esercitava in quel periodo la stessa Trantor.\nA seguito degli eventi narrati in Le Correnti dello spazio, Sark perder\u00e0 il suo monopolio sul commercio di \"kirt\" ed entrer\u00e0 nella sfera d'influenza trantoriana.\nSayshell.\nPianeta distante circa 10.000 parsec (33.000 anni luce) da Terminus, e vicino a Gaia.\nNell'era pre-imperiale, Sayshell fu dominato da idee religiose secondo le quali sarebbe stato il primo pianeta ad essere colonizzato dalla Terra, mentre il resto della Galassia sarebbe stato colonizzato da Sayshell stesso. Il pianeta fu profondamente nazionalista anche durante l'Impero; nel 305 EF firm\u00f2 un trattato di neutralit\u00e0 con il Mule. Nel 498 EF \u00e8 la capitale della \"Unione di Sayshell\", un'entit\u00e0 politica che conta 86 pianeti abitati.\nGli abitanti si chiamano solitamente l'un l'altro usando le iniziali dei rispettivi lunghissimi nomi.\nSirio.\nUno dei primi pianeti colonizzati dall'uomo (senza contare quelli Spaziali). Su di esso infatti sono state rinvenute iscrizioni nell'antica e prima unica lingua del pianeta originario: l'inglese (o meglio, una versione futura di quello moderno). Su di esso, durante e prima l'epoca imperiale, si sono sviluppate fortissime tensioni anti-terrestre. Il pianeta prende il nome dal sistema di stelle omonime su cui orbita, inoltre, il suo nome d\u00e0 origine anche al nome del Settore (Settore Sirio).\nSiwenna.\nSiwenna fu il pianeta a capo del \"Settore Normannico\" durante la \"Pax Imperium\" ma in seguito alle numerose secessioni della Periferia, anche Siwenna and\u00f2 in conflitto con l'autorit\u00e0 imperiale, e da questi aspri rapporti scatur\u00ec una sanguinosa guerra civile, pi\u00f9 volte ricordata come un vero e proprio massacro da entrambe le parti.\nDopo le guerre, Siwenna divenne un pianeta esterno e soggetto a frequenti invasioni dei popoli barbari della Periferia. Ben presto, questo pianeta cadde in rovina, conoscendo una grave crisi economica ed una notevole diminuzione della popolazione. Tutto ci\u00f2 port\u00f2 ad un grave regresso culturale.\nBel Riose utilizz\u00f2 Siwenna come roccaforte e quartier generale durante la guerra contro la Fondazione, incontrando gravose resistenze poich\u00e9 Siwenna era stato uno dei pochi pianeti ancora di possesso imperiale ad aver avuto contatti positivi con la Fondazione stessa, grazie ad abili azioni diplomatiche da parte di Hober Mallow.\nSmitheus.\nUno dei cinquanta mondi Spaziali.\nA differenza degli altri, il pianeta prende il nome non da una delle Muse della mitologia greca, bens\u00ec dal cognome del capo che guid\u00f2 i primi coloni sul pianeta.\nSmushyk.\nPianeta della Periferia, menzionato in \"L'altra faccia della spirale\".\nSolaria.\nSolaria fu il cinquantesimo e ultimo pianeta dei Mondi Spaziali ad essere colonizzato nella prima ondata colonizzatrice; si stima sia avvenuto circa trecento anni prima degli eventi del romanzo \"Abissi d'acciaio\". I primi coloni provenivano dal vicino pianeta Nexon.\nInizialmente visto come un pianeta di vacanze per il ceto abbiente, Solaria divenne indipendente dopo circa un secolo, ponendovi a capo un \"Reggente\" e limitando l'afflusso di nuovi immigranti, avendo ovviato completamente la domanda di manodopera con l'automazione. Il numero di abitanti rimase quindi molto basso, (circa 20.000 al tempo de \"Il sole nudo\") a fronte di un numero elevatissimo di robot (circa 10.000 per abitante). I Solariani si specializzarono nella robotica, producendo robot per gli altri mondi Spaziali.\nGli abitanti del pianeta svilupparono una cultura isolazionistica, dove il contatto umano diventava raro, fatta eccezione per la procreazione e l'assistenza medica. Per taluni diventava un male necessario, detestabile fino al parossismo. La comunicazione era sostenuta grazie a sistemi olografici molto sofisticati.\nCirca duecento anni dopo, al tempo della seconda ondata migratoria, i Solariani tagliarono definitivamente il contatto col resto della Galassia, trasferendosi sottoterra e lasciando dei robot androidi a sorvegliare la superficie, assumendo un atteggiamento ostile verso gli stranieri, i non parlanti il dialetto solariano, come narrato nel romanzo \"I robot e l'Impero\", eludendo cos\u00ec le fondamentali Leggi della Robotica.\nI Solariani acquisirono avanzatissime conoscenze nel campo dell'ingegneria genetica, fino a rendersi ermafroditi e assicurarsi una notevole longevit\u00e0, di circa sei secoli. Essi si dotarono dei \"lobi trasduttori\", ovvero degli organi annessi al cervello, attraverso i quali possono trasformare l'energia geotermica e solare in energia cinetica ed elettrica, usata per alimentare le macchine e compiere svariati esercizi meccanici e termodinamici a distanza, una facolt\u00e0 simile alla psicocinesi.\nCirca diecimila anni dopo, nell'anno 499 EF, Solaria viene visitato dalla spedizione di Golan Trevize, Janov Pelorat e Bliss, i quali si incontrano con un curioso ma ostile tenutario di nome Sarton Bander. \"Esso\" rivela loro i progressi della Biologia, ammonendoli al contempo di un'eventuale minaccia futura.\nSolaria \u00e8 l'esatto opposto di Gaia. Entrambe rappresentano, agli occhi dell'autore, l'estremizzazione di due visioni contrapposte del mondo: laddove la prima \u00e8 una societ\u00e0 rigorosamente individualista, con una nettissima distinzione dei diritti del singolo e delle propriet\u00e0, la seconda \u00e8 invece una societ\u00e0 collettivista e armoniosamente organica in tutte le sue parti singole, con lo svantaggio di non considerare l'individualit\u00e0 come un valore.\nSynnax.\nPianeta natale di Gaal Dornick, si trova ai margini di una zona denominata \"Corrente azzurra\".\nTazenda.\nSecondo quanto narrato nel romanzo \"Seconda Fondazione\", durante la frenetica caccia alla fantomatica Seconda Fondazione il pianeta viene erroneamente reputato esserne la sede; per tale motivo, viene completamente raso al suolo dalle armate del Mulo.\nL'origine di tale equivoco \u00e8 fondamentalmente linguistica: alcuni nebulosi riferimenti indicano come sede della Seconda Fondazione un pianeta misterioso chiamato \"Star's End\" (\"fine della stella\"), la cui pronuncia inglese \u00e8 molto simile a quella di Tazenda..\nTerminus.\nTerminus \u00e8 un pianeta situato nel settore di Anacreon, a 10.000 parsec da Trantor, la capitale imperiale. \u00c8 il solo pianeta ad orbitare intorno alla sua stella, ed \u00e8 quasi privo di metalli. Sul pianeta non sono presenti veri e propri continenti, ma una grande quantit\u00e0 di isole. Trovandosi sul bordo della galassia, il suo cielo \u00e8 quasi vuoto di stelle. Gi\u00e0 scoperto dall'uomo ma disabitato, Terminus venne colonizzato in funzione del Piano Seldon: tramite la psicostoria Hari Seldon predisse che l'Impero Galattico sarebbe caduto entro 300 anni e che ad esso sarebbero seguiti 30.000 anni di barbarie prima della fondazione di un secondo impero. Impossibilitato ad impedire tale evento, Seldon si organizz\u00f2 per ridurre l'interludio fra i due imperi da 30.000 a 1.000 anni. Il primo passo del piano consisteva nell'isolare un ampio numero di scienziati e le loro famiglie (per un totale di quasi 100.000 individui) in un pianeta ai margini della galassia e povero di risorse minerarie. Seldon chiese al bibliotecario capo della Biblioteca di Trantor di sceglierne uno in base a tali parametri ed egli gli indic\u00f2 tale mondo. Facendo sempre uso della psicostoria e della psicologia, Seldon fece in modo che lui e gli scienziati da lui selezionati venissero tutti esiliati su Terminus, ufficialmente allo scopo di creare e pubblicare una Enciclopedia Galattica il cui scopo avrebbe dovuto essere quello di impedire la perdita della conoscenza scientifica a seguito della caduta dell'impero. In realt\u00e0 il vero scopo della Fondazione era quello di creare il nucleo da cui sarebbe nato il Secondo Impero Galattico. La Fondazione dovette cos\u00ec affrontare numerose crisi dette Crisi Seldon, dalle quali usc\u00ec sempre rafforzata. Tuttavia nel 297 E.F., anno in cui si sarebbe dovuta verificare la quarta crisi un individuo mutante noto solamente come Mulo riusc\u00ec contro le previsioni di Seldon a sconfiggere e conquistare la Fondazione formando un proprio impero grazie ai propri poteri mutanti. La Seconda Fondazione intervenne ripristinando il piano e la Prima Fondazione rinacque nel 307 a seguito della morte del Mulo.\nNel romanzo \"Fondazione e Terra\", ambientato nel 498 E.F., Terminus ospita ormai centinaia di milioni di abitanti ed \u00e8 il maggiore centro politico della Galassia.\nMoneta.\nPur nascendo \"Sotto il controllo diretto di Sua Maest\u00e0 l'Imperatore\" (come narrato in \"Cronache della Galassia\"), Terminus batte moneta propria, il \"Credito\", all'inizio con monete di acciaio. Con l'espansione della Fondazione, questa diventer\u00e0 la valuta ufficiale di tutti i territori da lei controllati.\nPrima dell'occupazione umana, Terminus ospitava alcune forme di vita primitiva. Una volta colonizzato, queste forme di vita si ritrovarono a competere con specie pi\u00f9 forti e si estinsero.\nTerel.\nUno dei pianeti dei Mercanti indipendenti, attorno al 300 EF.\nTerra.\nLa Terra rappresenta uno degli elementi in comune tra i cicli della Fondazione, dell'Impero e dei robot scritti da Isaac Asimov. \u00c8 una delle ambientazioni oppure \u00e8 nominata in quasi tutti i romanzi che compongono questi cicli; non se ne parla solamente ne \"Il crollo della Galassia centrale\" e in \"L'altra faccia della spirale\".\nCiclo dei Robot.\nMolti dei racconti sui robot positronici sono ambientati su di essa, o almeno nei suoi dintorni (Sistema solare). L'intero \"Abissi d'acciaio\" \u00e8 ambientato sulla Terra, mentre qui si svolgono l'inizio e il finale di \"Il sole nudo\" e di \"I robot dell'alba\", nonch\u00e9 l'intera parte finale di \"I robot e l'Impero\".\nDescrizione.\nNei vari racconti, la Terra \u00e8 molto simile a quella moderna, in quanto questi sono ambientati in un futuro non troppo lontano (tra i 50 e 150 anni nel futuro). Successivamente vi \u00e8 un gap di tempo di almeno 1500 anni, in cui si sa poco o nulla sul suo stato. All'inizio del primo romanzo poi \u00e8 presentata come un pianeta in cui l'intera popolazione vive in enormi agglomerati urbani, chiamati Citt\u00e0 (gli \"abissi d'acciaio\" del titolo), che comprendono anche pi\u00f9 di dieci milioni di abitanti, completamente separate dall'esterno, i cui abitanti non escono all'esterno se non in casi eccezionali, soffrendo di agorafobia. La sovrappopolazione ha portato a diminuire gli spazi usati per le abitazioni: i pasti sono consumati in comune nelle mense, cos\u00ec come i bagni (i \"Personali\") sono comuni tra i vari appartamenti. Le automobili sono rare, usate solo per gli spostamenti dei mezzi di soccorso; gli abitanti si muovono principalmente sfruttando \"vie celeri\", dei grandi sistemi di trasporto pubblico.\nGli immensi spazi tra una Citt\u00e0 e l'altra sono occupati dalle coltivazioni, che sono gestiti da robot molto primitivi, i quali sono usati anche nelle miniere. Nelle citt\u00e0 i robot cominciano ad essere usati soltanto per l'insistenza degli Spaziali; questo progetto, ideato e guidato da Han Fastolfe, aveva lo scopo di creare un gruppo di uomini senza lavoro, motivati quindi a cominciare una nuova ondata di colonizzazione dello spazio.\nSoltanto con l'inizio di questa i terrestri, guidati da Elijah Baley, cominceranno a vivere anche all'esterno.\nStoria.\nLa Terra, all'inizio di \"Abissi d'acciaio\", \u00e8 poco pi\u00f9 di un protettorato dei Mondi Spaziali, e di Aurora in particolare. Questi hanno ottenuto l'indipendenza circa un secolo prima del romanzo, per poi diventare gradualmente pi\u00f9 potenti mentre sulla Terra venivano costruite le prime Citt\u00e0, che portarono ad un abbandono della competizione con gli altri mondi.\nSuccessivamente, gli Spaziali fondarono vicino alla Citt\u00e0 di New York \"Spacetown\", che venne visto dalla popolazione come l'inizio di un'invasione. Ci fu una rivolta, che tuttavia fu respinta dagli Spaziali; Spacetown fu tuttavia smantellata dopo gli eventi di \"Abissi d'acciaio\".\nGrazie all'opera di Elijah Baley, a sua volta convinto dall'auroriano Han Fastolfe, i terrestri cominciarono una nuova ondata di colonizzazione; il primo pianeta dei nuovi Coloni fu chiamato Baleyworld, in onore del figlio di Baley, Ben, che aveva guidato le prime spedizioni. Grazie alla numerosa popolazione della Terra, questa nuova ondata popol\u00f2 in rapida successione una serie di pianeti, che vedevano la Terra come un luogo sacro, che veniva visitato molto spesso. Gli Spaziali si sentirono minacciati dalla crescente potenza dei Coloni; in particolare, Kelden Amadiro e Levular Mandamus svilupparono dei dispositivi in grado di aumentare gradualmente la radioattivit\u00e0 della Terra, nella speranza che questo demoralizzasse i Coloni.\nEssi riuscirono ad attivare i loro dispositivi, ma questo non arrest\u00f2 n\u00e9 i coloni n\u00e9 il declino degli Spaziali.\nCiclo dell'Impero.\nLa radioattivit\u00e0 della Terra \u00e8 un tema comune dei tre romanzi del ciclo dell'Impero.\nIn \"Il tiranno dei mondi\", la Terra \u00e8 ancora riconosciuta come il pianeta natale del genere umano; ampie zone della sua superficie sono radioattive, e tutti gli abitanti portano dei cinturini sensibili alla radiazioni, che diventano tanto pi\u00f9 azzurri quanto pi\u00f9 radiazioni hanno assorbito. Questo cinturino viene usato dai medici negli ospedali per capire in maniera rapida quanto grave \u00e8 l'avvelenamento di cui soffre il paziente. Per chiunque costruisca o usi bombe a radiazione \u00e8 prevista anche la pena di morte. \u00c8 anche sede di un'universit\u00e0, nella quale ha studiato Biron Farill; vi si svolge la prima parte del romanzo.\nIn \"Le correnti dello spazio\" \u00e8 il pianeta d'origine del protagonista Rik, e fa gi\u00e0 parte del regno di Trantor.\nSulla Terra si svolge interamente \"Paria dei cieli\": in questo romanzo si \u00e8 persa la certezza che l'umanit\u00e0 si sia sviluppata sul pianeta. Quasi tutta la superficie \u00e8 radioattiva, e il pianeta \u00e8 considerato con sufficienza dall'Impero, contro il quale gli abitanti si sono ribellati pi\u00f9 volte.\nCiclo della Fondazione.\nNel ciclo della Fondazione la Terra \u00e8 diventato un mondo mitico, completamente radioattivo e non pi\u00f9 abitato, come sar\u00e0 svelato in \"Fondazione e Terra\", gli ultimi abitanti rimasti sono stati trasferiti sul vicino pianeta di Alpha, in orbita attorno ad Alpha Centauri A. La questione dell'ubicazione del pianeta viene chiamato \"Problema delle Origini\", ed ha un grande risalto soprattutto nelle epoche di decadenza dell'Impero, a causa dell'insoddisfazione verso il presente; gli Imperatori reagiranno spesso proibendo lo studio della questione.\nJanov Pelorat \u00e8 uno storico specializzato nel Problema delle Origini.\nDifferenze tra \"Cronache della Galassia\" e gli altri romanzi.\nNella seconda parte di \"Cronache della Galassia\", Lord Dorwin, dichiarando di avere una nuova teoria su questo problema, enuncia una serie di stelle attorno alle quali gli studiosi ipotizzano orbiti il pianeta d'origine dell'umanit\u00e0. Tra questi cita Alfa Centauri, il Sole, Sirio e Arturo: la discrepanza con gli altri romanzi (in cui si dice che il Sole non \u00e8 presente sulle carte galattiche e che Alpha Centauri non \u00e8 segnalato come pianeta abitato) si pu\u00f2 spiegare con il fatto che i tre cicli erano originariamente separati tra loro, e che solo negli anni Ottanta, quando sono stati scritti i prequel e i seguiti della trilogia originale, nonch\u00e9 \"I robot e l'Impero\", i romanzi siano stati collegati tra loro da Asimov.\nTrantor.\nTrantor \u00e8 il pianeta-citt\u00e0 capitale del Primo Impero Galattico\nStoria.\nLocalizzato nelle regioni centrali della Via Lattea e uno dei pianeti abitabili pi\u00f9 vicini al Nucleo Galattico, Trantor venne colonizzato nei primi millenni di espansione umana nell'Universo, e pian piano acquis\u00ec sempre maggiore importanza e potere. Inizialmente composto di soli cinque mondi, lo stato fondato da Trantor (prima una Repubblica, poi una Confederazione, poi un Impero) inglob\u00f2 sempre pi\u00f9 sistemi stellari nel corso dei millenni, fino a fondare un vastissimo Impero Galattico e rimanendone la capitale per 12.000 anni (\"centinaia di generazioni\").\nAveva una superficie abitata di oltre 75 milioni di miglia quadrate e consisteva di una singola citt\u00e0, con oltre 40 miliardi di abitanti (45 miliardi nell'epoca di massimo splendore, sotto gli imperatori Entunsiani).\nPrima dell'ascesa come Impero Galattico, l'Impero Trantoriano (che comprendeva circa met\u00e0 della Galassia) si trov\u00f2 in competizione con altre entit\u00e0 statali per il dominio della Galassia, come lo Stato di Sark (che traeva il proprio potere dal monopolio del tessuto Kirt), lo Stato di Sirio, il regno di Vega e altre numerose entit\u00e0 statali multiplanetarie; tuttavia Trantor riusc\u00ec, lentamente, a prevalere su di esse e ad assorbirle nei suoi domini, fondando uno stato-galassia noto come Impero Galattico destinato a durare dodicimila anni, di cui Franken I divenne il primo sovrano.\nDapprima un mondo \"normale\" composto da zone urbane, oceani, foreste pluviali, deserti ed altri ambienti naturali, lentamente venne del tutto urbanizzato fino a divenire un'unica citt\u00e0 planetaria (una \"ecumenopoli\"); gli oceani furono imbrigliati in enormi serbatoi ed utilizzati come fonte di cibo, acqua potabile ed energia e sopra di essi sorsero palazzi e cupole, le montagne furono inglobate sotto la struttura urbana planetaria, i poli deglacizzati e urbanizzati ed i deserti assorbiti nelle fondamenta dell'immensa ecumenopoli.\nSotto il regno della dinastia Entun, nel periodo che va dal -200 fino al 100 E.F. circa, il pianeta raggiunse il suo massimo splendore; completamente urbanizzato e racchiuso sotto le cupole, l'unica zona libera era l'area del Palazzo Imperiale e della Biblioteca Galattica; nel resto del pianeta, il clima era controllato artificialmente a seconda delle esigenze della popolazione.\nLa citt\u00e0-pianeta era divisa, nell'Et\u00e0 dell'Oro, in oltre 800 settori, rendendo Trantor un mondo multiculturale, ciascun settore con storia e tradizioni diverse, essendo originariamente colonizzati da persone di differenti mondi (tra cui il settore di Micogeno, caso unico in tutta la galassia, dai superstiti di Aurora, un mondo Spaziale).\nProprio la differenza fra le varie zone della citt\u00e0-pianeta sar\u00e0 utile ad Hari Seldon per sviluppare la psicostoria, come viene narrato nel libro \"Preludio alla Fondazione\".\nDopo la morte di Seldon e l'insediamento degli enciclopedisti su Terminus, Trantor continu\u00f2 a rimanere la capitale dell'Impero anche nei periodi del suo sfaldamento, con la dichiarazione d'indipendenza dei settori periferici; per alcuni secoli, anzi, il pianeta accrebbe addirittura la propria ricchezza, noncurante dello sfacelo in cui lentamente tutta la Galassia stava sprofondando a partire dalla Periferia galattica, talmente lontana e remota per i trantoriani da essere considerata trascurabile, se non inutile.\nLa sua totale dipendenza per gli alimenti e l'energia da parte di moltissimi pianeti periferici fu causa della sua decadenza ed, infine, della sua rovinosa caduta finale.\nCaduta di Trantor.\nTrantor cadde definitivamente con l'omonimo Sacco.\nIl Sacco avvenne qualche anno dopo la sconfitta del generale Bel Riose contro la Prima Fondazione, durante il regno del padre di Dagobert IX e venne guidato da Gilmer che attacc\u00f2 e bombard\u00f2 orbitalmente il pianeta con un'immensa flotta stellare, facendo miliardi di vittime, e devastando totalmente la citt\u00e0 planetaria, riducendo ad un cumulo di rovine il pi\u00f9 grande insediamento urbano della Storia dell'Umanit\u00e0.\nLa famiglia imperiale venne decimata e il palazzo semi-distrutto. L'unico edificio che oppose resistenza e che non venne occupato e distrutto fu la biblioteca centrale, difesa dagli uomini mentalisti della seconda Fondazione.\nGli abitanti, da miliardi che erano nell'et\u00e0 del massimo splendore, a causa dell'attacco, delle successive epidemie e stenti e per via della massiccia emigrazione, si ridussero a poco pi\u00f9 di cento milioni, che lentamente svilupparono una societ\u00e0 post-tecnologica basata sull'agricoltura e sulla vendita delle inesauribili risorse metalliche, plastiche e vitree delle rovine dell'ecumenopoli ai pianeti circostanti.\nIl pianeta venne rinominato \"Hame\" (una forma locale del galattico \"Home\", ovvero \"patria\") dai superstiti, sebbene dal resto della Galassia continuasse ad esser chiamato con l'antico nome Trantor, e lentamente le rovine di metallo dell'ecumenopoli vennero dismesse e vendute ai pianeti vicini, ritrasformando il pianeta in un mondo rurale dopo decine di migliaia di anni dalla sua prima colonizzazione.\nTrantor rimase come centro di potere occulto sede della Seconda Fondazione. Ci\u00f2 che restava della corte e dell'amministrazione imperiale, fugg\u00ec sul pianeta Delicass, conosciuto da quel momento in poi come Neo-Trantor.\nL'immenso ed immortale Impero Galattico, che per decine di migliaia di anni aveva riunito sotto di s\u00e9 tutta l'Umanit\u00e0, si ridusse ad una ventina di pianeti agricoli e retrogradi.\n\u00c8 noto che nel 297 E.F. la biblioteca venne visitata da Ebling Mis, Bayta Darell, il Mulo e Toran Darell per cercare l'ubicazione esatta della seconda Fondazione. Nonostante Ebling Mis fosse riuscito a terminare la ricerca, venne ucciso da Bayta Darell poco prima che svelasse inconsciamente tale preziosissimo segreto al Mulo, che aveva seguito Bayta, Ebling e Toran sotto le sembianze di un buffone.\nDescrizione.\nAi tempi del suo massimo splendore Trantor era completamente urbanizzata e ricoperta da cupole, eccetto per l'area del palazzo imperiale e dell'universit\u00e0. Al di sotto della Cupola il tempo atmosferico era controllato e l'alternanza giorno-notte era ricostruita artificialmente. Si estendeva sottoterra e in alcuni punti perfino sotto le dorsali oceaniche. I suoi abitanti uscivano raramente all'aperto (la cosiddetta \"Faccia Superiore\") e molti erano affetti da agorafobia. Questi tratti sono presenti anche in altri romanzi di Asimov, come \"Abissi d'acciaio\", in cui le citt\u00e0 terrestri vengono lasciate molto raramente dai loro abitanti.\nDopo la caduta, il pianeta, rinominato Hame dai contadini (in dialetto locale \"Patria\"), diviene gradatamente un mondo agricolo e popolato prevalentemente da persone semplici ed incolte, dedite all'agricoltura e la rivendita di materiale edile dai ruderi; Preem Palver, Primo Oratore della Seconda Fondazione, in \"L'altra faccia della spirale\" si finge contadino per poter portare su Trantor Arkady Darell.\nSuddivisione amministrativa.\nIn \"Preludio alla Fondazione\", Trantor viene descritto come suddiviso in un numero elevato (circa ottocento) di Settori, cio\u00e8 suddivisioni territoriali che servono per l'amministrazione civile. I settori menzionati nel romanzo sono i seguenti.\nDahl.\nUno dei settori pi\u00f9 poveri di Trantor, e uno di quelli in cui lo strato di magma \u00e8 pi\u00f9 vicino alla superficie. Per questa sua caratteristica viene usato per la produzione di energia, nelle cosiddette \"cistermiche\". I dahliti sono generalmente bassi, scuri di pelle e di capelli. Gli uomini portano generalmente dei folti baffi, che vengono visti come simboli di virilit\u00e0; portano anche dei coltelli per autodifesa. Uno dei livelli pi\u00f9 bassi \u00e8 \"Billibotton\", un quartiere violento e malfamato. Raych Seldon e Yugo Amaryl provengono da questo settore.\nSettore Imperiale.\n\u00c8 il centro amministrativo dell'intero Impero ed ospita il Palazzo Imperiale (che \u00e8 tra l'altro l'unica zona del pianeta non ricoperta da una Cupola) e la Biblioteca Galattica. \u00c8 quello col pi\u00f9 alto tenore di vita.\nBiblioteca di Trantor.\nLa Biblioteca di Trantor, conosciuta anche come Biblioteca Imperiale, Biblioteca dell'Universit\u00e0 di Trantor o pi\u00f9 semplicemente come Biblioteca Galattica, \u00e8 situata nel Settore Imperiale del pianeta Trantor ed \u00e8 facente parte dell'Universit\u00e0 Imperiale. Al suo interno operavano una moltitudine di bibliotecari il cui scopo era quello, per mezzo di terminali, di indicizzare l'intera conoscenza umana.\nCome rivelato verso la fine del romanzo \"Seconda Fondazione\", un ruolo importante viene attribuito alla Biblioteca dalla Seconda Fondazione, la quale si assicur\u00f2 che non venisse distrutta durante il saccheggio del pianeta Trantor ad opera del leader ribelle Gilmer intorno all'anno 260 EF (Era della Fondazione) e della massiccia distruzione degli edifici che ne segu\u00ec.\nMicogeno.\nAbitato dai discendenti dell'antico mondo di Aurora (che loro chiamano Mondo dell'Alba), \u00e8 un settore chiuso ai contatti con l'esterno, estremamente classista e maschilista. Esporta microcolture di lievito in tutto Trantor; queste vengono considerate di primissima qualit\u00e0, ma i micogeniani non esportano i prodotti migliori. Durante un rito di passaggio, i Micogeniani vengono completamente depilati per marcare la loro differenza con i \"tribali\", come chiamano gli esterni. Coloro che fuggono da questo settore (chiamati \"Fuggiaschi\") o lasciano temporaneamente Micogeno spesso portano parrucche per non essere additati come Micogeniani; gli esterni che soggiornano nel settore devono portare guaine craniche per nascondere i propri capelli. I nomi micogeniani sono formati da un nome e un numero; le classi alte hanno nomi riferiti a fenomeni naturali come Sole, Cielo, Luna, mentre i nomi dei membri delle classi pi\u00f9 basse derivano dalle colture di lievito. La loro religione si basa su un Libro che narra di antiche vicende legate agli Spaziali; al centro del loro settore vi \u00e8 il Sacratorium, una sorta di tempio in cui sono presenti varie immagini del Mondo dell'Alba. A capo del settore vi \u00e8 un Consiglio degli Anziani, guidato da un Sommo Anziano (che nel 12020 EG \u00e8 Caposole 14).\nStreeling.\nSito dell'universit\u00e0 di Streeling, della quale Hari Seldon fu professore per lungo tempo.\nWye.\nCollocato nei pressi del polo Sud del pianeta, \u00e8 un settore molto ricco e potente, guidato da una dinastia che governa in modo assolutista, portando la carica di Sindaco. In tempi lontani dalla caduta dell'Impero, alcuni imperatori provenivano da questo settore; questo \u00e8 all'origine delle rivendicazioni che provocheranno nel 12020 EG (sotto i sindaci Mannix IV e Rashelle) un tentativo di colpo di Stato, impedito da Eto Demerzel. L'importanza di questo settore deriva dalla sua posizione, necessario per il raffreddamento di Trantor.\nInfluenze.\nNel ciclo di \"Guerre stellari\", il pianeta Coruscant \u00e8 visibilmente ispirato a Trantor: condivide con esso il concetto di pianeta completamente coperto da un'unica citt\u00e0. Alcune caratteristiche differenziano tuttavia i due pianeti: gran parte di Trantor \u00e8 sotterranea, mentre Coruscant \u00e8 costruito interamente in superficie.\nSimilmente Galactopolis, nelle strisce del fumetto britannico \"Jeff Hawke\", del disegnatore scozzese Sidney Jordan, \u00e8 capitale di una confederazione intergalattica; in un episodio dove il protagonista fa visita \u00e8 situata nella Galassia di Andromeda, in altri successivi orbita attorno ad una pi\u00f9 nostrana stella Arturo.\nTyrann.\nIl 1099\u00ba pianeta colonizzato dall'uomo, si trova nella nebulosa Testa di Cavallo, a circa 500 anni luce (150 parsec) dalla Terra. (Questa \u00e8 la distanza che Asimov cita nel romanzo Il tiranno dei mondi; tuttavia, la vera distanza della nebulosa dalla Terra \u00e8 circa 1600 anni luce).\nQuasi completamente deserto, \u00e8 governato da un \"Khan\"; i suoi abitanti (detti comunemente \"Tirannici\") sono un popolo dedito principalmente alle arti guerriere. All'epoca di \"Il tiranno dei mondi\", Tyrann controlla una cinquantina di mondi della nebulosa (i \"Regni Nebulari\"), tra i quali vi sono Rhodia e Nephelos. L'espansione del regno fu fermata dopo una guerra tra Tyrann e Lingane; tuttavia una cinquantina d'anni dopo questa guerra, dopo la morte di Sander Jonti, i Tirannici riuscirono finalmente a conquistare Lingane.\nVincetori.\nPianeta sulla rotta comunemente seguita tra Kalgan e Tazenda.\nVoreg.\nUn pianeta della Prefettura di Anacreon, vicino al mondo principale.\nWanda.\nQuartier generale della flotta del generale Bel Riose durante la guerra tra la Fondazione e l'Impero, dove sono tenuti prigionieri Lathan Devers e Onum Barr.\nWenkory.\nPianeta natale di Las Zenow, nominato in \"Fondazione anno zero\" (quarta parte).\nZoranel.\nPianeta dove vennero esiliati Pelleas Anthor e altri cinquanta membri della Seconda Fondazione, al termine di \"L'altra faccia della spirale\", nel 378 EF."}
{"id": "1569965", "revid": "149485", "url": "https://it.wikipedia.org/wiki?curid=1569965", "title": "Contea di Adams (Colorado)", "text": "La contea di Adams in inglese Adams County \u00e8 una contea dello Stato federato del Colorado, negli Stati Uniti d'America. La popolazione al censimento del 2000 era di abitanti. Il capoluogo di contea \u00e8 Brighton."}
{"id": "1569968", "revid": "149485", "url": "https://it.wikipedia.org/wiki?curid=1569968", "title": "Contea di Alamosa", "text": "La contea di Alamosa in inglese Alamosa County \u00e8 una contea dello Stato federato del Colorado, negli Stati Uniti d'America. La popolazione al censimento del 2000 era di 14.966 abitanti. Il capoluogo di contea \u00e8 Alamosa"}
{"id": "1569969", "revid": "1543377", "url": "https://it.wikipedia.org/wiki?curid=1569969", "title": "Contea di Arapahoe", "text": "La contea di Arapahoe, in inglese Arapahoe County, \u00e8 una contea dello Stato del Colorado, negli Stati Uniti. La popolazione nel 2006 era di 537.197 abitanti (al censimento del 2000 erano 487.967). Il capoluogo di contea \u00e8 Littleton ma il centro pi\u00f9 grande \u00e8 Aurora, i cui circa 300.000 abitanti sono in parte nel territorio della vicina contea di Adams. Tutta la parte pi\u00f9 occidentale rientra nell'area metropolitana di Denver e concentra pi\u00f9 del 95% della popolazione dell'intera contea.\nGeografia fisica.\nLa contea ha una forma rettangolare regolare ed estremamente allungata in direzione est-ovest. La larghezza \u00e8 di 116\u00a0km e l'ampiezza in direzione nord sud \u00e8 di 19\u00a0km nella parte centro-orientale mentre ad ovest si riduce fino a 4\u00a0km. La superficie totale \u00e8 di 2.080\u00a0km\u00b2, dei quali solo 6\u00a0km\u00b2 (0.28%) di acque interne.\nLe irregolarit\u00e0 nel confine sul lato pi\u00f9 occidentale comprendono anche la presenza di due \"exclave\" tutte all'interno della citt\u00e0 di Denver. Una di queste \u00e8 costituita dalla citt\u00e0 di Glendale."}
{"id": "1569970", "revid": "767487", "url": "https://it.wikipedia.org/wiki?curid=1569970", "title": "Contea di Archuleta", "text": "La contea di Archuleta in inglese Archuleta County \u00e8 una contea dello Stato del Colorado, negli Stati Uniti. La popolazione al censimento del 2000 era di 9 898 abitanti. Il capoluogo di contea \u00e8 Pagosa Springs"}
{"id": "1569973", "revid": "119751389", "url": "https://it.wikipedia.org/wiki?curid=1569973", "title": "Contea di Baca", "text": "La contea di Baca in inglese Baca County \u00e8 una contea dello Stato del Colorado, negli Stati Uniti. La popolazione al censimento del 2000 era di 4 517 abitanti. Il capoluogo di contea \u00e8 Springfield.\nStoria.\nLa contea di Baca \u00e8 stata costituita il 16 aprile 1889, staccando la porzione orientale della Contea di Las Animas.\nGeografia fisica.\nSecondo lo United States Census Bureau, la contea ha una superficie di 6.623\u00a0km\u00b2 di cui 6.617\u00a0km\u00b2 \u00e8 terra (98.52 %) e 6\u00a0km\u00b2 (1,48%) acque interne."}
{"id": "1569976", "revid": "767487", "url": "https://it.wikipedia.org/wiki?curid=1569976", "title": "Contea di Bent", "text": "La contea di Bent in inglese Bent County \u00e8 una contea dello Stato del Colorado, negli Stati Uniti. La popolazione al censimento del 2000 era di 5 998 abitanti. Il capoluogo di contea \u00e8 Las Animas"}
{"id": "1569978", "revid": "767487", "url": "https://it.wikipedia.org/wiki?curid=1569978", "title": "Contea di Boulder", "text": "La contea di Boulder in inglese Boulder County \u00e8 una contea dello Stato del Colorado, negli Stati Uniti. La popolazione al censimento del 2000 era di 291 288 abitanti. Il capoluogo di contea \u00e8 Boulder."}
{"id": "1569984", "revid": "74801", "url": "https://it.wikipedia.org/wiki?curid=1569984", "title": "Contea di Chaffee", "text": "La contea di Chaffee in inglese Chaffee County \u00e8 una contea dello Stato del Colorado, negli Stati Uniti. La popolazione al censimento del 2000 era di abitanti. Il capoluogo di contea \u00e8 Salida."}
{"id": "1569985", "revid": "383359", "url": "https://it.wikipedia.org/wiki?curid=1569985", "title": "Rupia delle Seychelles", "text": "La rupia \u00e8 la valuta delle Seychelles che \u00e8 suddivisa in 100 \"cent\". Nel creolo delle Seychelles (Seselwa) \u00e8 chiamata \"roupi\". Il codice ISO 4217 \u00e8 SCR. Le abbreviazioni usate a volte sono SR o SRe.\nStoria.\nLa rupia delle Seychelles fu introdotta nel 1914. Inizialmente solo in forma di banconote, la rupia delle Seychelles circolava accanto alla rupia mauriziana, che era presente nelle Seychelles gi\u00e0 dal 1877. La rupia mauriziana aveva sostituito la sterlina britannica che circolava dal 1810. Solo nel 1939 furono introdotte monete coniate specificatamente per le Seychelles.\nMonete.\nNel 1939 furono introdotte monete da 10 e 25 cent e da \u00bd ed 1 rupia. Il pezzo da 10 cent era una nuova moneta coniata in cupro-nichel, mentre le altre tre avevano le stesse misure delle corrispondenti monete mauriziane, ma con un titolo d'argento minore (.500). Nel 1948 furono introdotte monete di bronzo da 1, 2 e 5 cent. Le monete avevano le stesse dimensioni di quelle mauriziane ed un disegno molto simile.\nNel 1951 il cupro-nichel sostitu\u00ec l'argento nei 25 cent. Ulteriori cambiamenti furono apportati nel 1953 e nel 1954, quando fu introdotto una moneta da 10 cent in nichel-ottone a dodici lati, seguita dalle monete in cupro-nichel da \u00bd ed 1 rupee. Nel 1968 ci fu l'ultima emissione dei 2 cent. Nel 1972 furono introdotti i pezzi da 1 e 5 cent in alluminio e da 5 rupie in cupro-nichel.\nNel 1982 fu introdotta una nuova monetazione composta da monete in ottone da 1, 5 e 10 cent e da monete in cupro-nichel da 25 cent e da 1 e 5 rupie. La moneta da 1 cent fu coniata l'ultima volta nel 1992.\nBanconote.\nNel 1914 il governo produsse un'emissione di emergenza di banconote da 50 cent, da 1, 5 e 10 rupees. Banconote regolari iniziarono ad essere emesse nel 1918, con tagli da 50 cent e da 1 rupia, seguiti dalle 5, 10 e 50 rupie il 1928. I biglietti da 50 cent ed 1 rupia furono emessi fino al 1951. Le banconote da 20 e 100 rupie furono introdotte nel 1968, mentre quella da 5 rupie fu sostituita da una moneta nel 1972.\nNel 1979, la Seychelles Monetary Authority divenne responsabile delle emissioni della cartamoneta creando le banconote da 10, 25, 50 e 100 rupie. Questi tagli furono emessi anche dalla Central Bank of Seychelles quando divenne responsabile nel 1983. Nel 2005 fu introdotta la banconota da 500 rupie.\nCambio.\nDa notare che la legislazione valutaria ha portato all'esistenza di un mercato nero. I cambi \"non ufficiali\" differiscono da quelli ufficiali di un fattore di 2 - 2,5. Ad esempio nell'aprile 2007 il cambio ufficiale SCR/USD era di ~ 6,1 rupie per dollaro, mentre il cambio al mercato nero era di 13 rupie per dollaro."}
{"id": "1569986", "revid": "767487", "url": "https://it.wikipedia.org/wiki?curid=1569986", "title": "Contea di Cheyenne (Colorado)", "text": "La contea di Cheyenne in inglese Cheyenne County \u00e8 una contea dello Stato del Colorado, negli Stati Uniti. La popolazione al censimento del 2000 era di 2 231 abitanti. Il capoluogo di contea \u00e8 Cheyenne Wells."}
{"id": "1569987", "revid": "767487", "url": "https://it.wikipedia.org/wiki?curid=1569987", "title": "Contea di Clear Creek", "text": "La contea di Clear Creek (in inglese Clear Creek County) \u00e8 una contea dello Stato del Colorado, negli Stati Uniti. La popolazione al censimento del 2000 era di 9 322 abitanti. Il capoluogo di contea \u00e8 Georgetown."}
{"id": "1569990", "revid": "767487", "url": "https://it.wikipedia.org/wiki?curid=1569990", "title": "Contea di Conejos", "text": "La contea di Conejos in inglese Conejos County \u00e8 una contea dello Stato del Colorado, negli Stati Uniti. La popolazione al censimento del 2000 era di 8.400 abitanti. Il capoluogo di contea \u00e8 Conejos"}
{"id": "1569993", "revid": "2100843", "url": "https://it.wikipedia.org/wiki?curid=1569993", "title": "Contea di Costilla", "text": "La contea di Costilla in inglese Costilla County \u00e8 una contea dello Stato del Colorado, negli Stati Uniti. La popolazione al censimento del 2000 era di 3 663 abitanti. Il capoluogo di contea \u00e8 San Luis."}
{"id": "1569995", "revid": "767487", "url": "https://it.wikipedia.org/wiki?curid=1569995", "title": "Contea di Crowley", "text": "La contea di Crowley in inglese Crowley County \u00e8 una contea dello Stato del Colorado, negli Stati Uniti. La popolazione al censimento del 2000 era di 5 518 abitanti. Il capoluogo di contea \u00e8 Ordway."}
{"id": "1569997", "revid": "767487", "url": "https://it.wikipedia.org/wiki?curid=1569997", "title": "Contea di Custer (Colorado)", "text": "La contea di Custer in inglese Custer County \u00e8 una contea dello Stato del Colorado, negli Stati Uniti. La popolazione al censimento del 2000 era di 3 503 abitanti. Il capoluogo di contea \u00e8 Westcliffe."}
{"id": "1569998", "revid": "767487", "url": "https://it.wikipedia.org/wiki?curid=1569998", "title": "Contea di Delta (Colorado)", "text": "La contea di Delta in inglese Delta County \u00e8 una contea dello Stato del Colorado, negli Stati Uniti. La popolazione al censimento del 2000 era di 27 834 abitanti. Il capoluogo di contea \u00e8 Delta"}
{"id": "1570001", "revid": "767487", "url": "https://it.wikipedia.org/wiki?curid=1570001", "title": "Contea di Dolores", "text": "La contea di Dolores in inglese Dolores County \u00e8 una contea dello Stato del Colorado, negli Stati Uniti. La popolazione al censimento del 2000 era di 1 844 abitanti. Il capoluogo di contea \u00e8 Dove Creek"}
{"id": "1570003", "revid": "767487", "url": "https://it.wikipedia.org/wiki?curid=1570003", "title": "Contea di Douglas (Colorado)", "text": "La contea di Douglas, in inglese Douglas County, \u00e8 una contea dello Stato del Colorado, negli Stati Uniti. La popolazione al censimento del 2000 era di 175 766 abitanti. Il capoluogo di contea \u00e8 Castle Rock."}
{"id": "1570004", "revid": "74801", "url": "https://it.wikipedia.org/wiki?curid=1570004", "title": "Contea di Eagle", "text": "La contea di Eagle (in inglese Eagle County) \u00e8 una contea dello Stato del Colorado, negli Stati Uniti. La popolazione al censimento del 2000 era di abitanti. Il capoluogo di contea \u00e8 Eagle.\nOrigine del nome.\nPrende il nome dal fiume Eagle che scorre all'interno della Contea."}
{"id": "1570005", "revid": "767487", "url": "https://it.wikipedia.org/wiki?curid=1570005", "title": "Contea di El Paso (Colorado)", "text": "La contea di El Paso (in inglese El Paso County) \u00e8 una contea dello stato del Colorado, negli Stati Uniti. La popolazione al censimento del 2000 era di 516 929 abitanti. \nIl capoluogo di contea \u00e8 Colorado Springs"}
{"id": "1570006", "revid": "767487", "url": "https://it.wikipedia.org/wiki?curid=1570006", "title": "Contea di Elbert (Colorado)", "text": "La contea di Elbert in inglese Elbert County \u00e8 una contea dello Stato del Colorado, negli Stati Uniti. La popolazione al censimento del 2000 era di 19,872 abitanti. Il capoluogo di contea \u00e8 Kiowa."}
{"id": "1570007", "revid": "767487", "url": "https://it.wikipedia.org/wiki?curid=1570007", "title": "Contea di Fremont (Colorado)", "text": "La contea di Fremont in inglese Fremont County \u00e8 una contea dello Stato del Colorado, negli Stati Uniti. La popolazione al censimento del 2000 era di 46 145 abitanti. Il capoluogo di contea \u00e8 Ca\u00f1on City."}
{"id": "1570008", "revid": "767487", "url": "https://it.wikipedia.org/wiki?curid=1570008", "title": "Contea di Garfield (Colorado)", "text": "La contea di Garfield in inglese Garfield County \u00e8 una contea dello Stato del Colorado, negli Stati Uniti. La popolazione al censimento del 2000 era di abitanti. Il capoluogo di contea \u00e8 Glenwood Springs"}
{"id": "1570009", "revid": "767487", "url": "https://it.wikipedia.org/wiki?curid=1570009", "title": "Contea di Gilpin", "text": "La contea di Gilpin in inglese Gilpin County \u00e8 una contea dello Stato del Colorado, negli Stati Uniti. La popolazione al censimento del 2000 era di 4.757 abitanti. Il capoluogo di contea \u00e8 Central City"}
{"id": "1570010", "revid": "916580", "url": "https://it.wikipedia.org/wiki?curid=1570010", "title": "Rilevazione e correzione d'errore", "text": "La rilevazione e correzione dell'errore, in matematica, informatica, telecomunicazioni, e teoria dell'informazione, ha grande importanza pratica nel mantenimento dell'integrit\u00e0 dell'informazione nei sistemi con un canale rumoroso, o nei dispositivi per l'immagazzinamento dei dati caratterizzati da una scarsa affidabilit\u00e0.\nDefinizioni generali.\nVi sono due differenti schemi di base per la progettazione della codifica di canale e del protocollo per un sistema che corregge gli errori:\nEntrambi gli schemi implicano l'introduzione di ridondanza (\"overhead\") nel flusso di dati tra mittente e destinatario diminuendo cos\u00ec la portata utile (\"throughtput\") informativa ovvero diminuendo l'efficienza di trasmissione e aumentando cos\u00ec la banda necessaria. Essi possono essere anche combinati tra loro, in modo tale che gli errori pi\u00f9 lievi siano corretti senza necessit\u00e0 di ritrasmissione, e quelli pi\u00f9 pesanti siano invece solamente individuati per poi richiedere la ritrasmissione."}
{"id": "1570012", "revid": "729019", "url": "https://it.wikipedia.org/wiki?curid=1570012", "title": "Contea di Grand (Colorado)", "text": "La contea di Grand in inglese Grand County \u00e8 la 21\u00aa in ordine di estensione delle 64 contee in cui \u00e8 diviso lo Stato del Colorado, negli Stati Uniti. La popolazione al censimento del 2000 era di abitanti. Il capoluogo di contea \u00e8 Hot Sulphur Springs\nGeografia fisica.\nConformemente al U.S Census Bureau, la contea ha un'area totale di (), delle quali in terreni e (l'1,23%) in laghi.\nSociet\u00e0.\nEvoluzione demografica.\nSecondo il censimento del 2000, c'erano persone, nuclei familiari, e famiglie residenti nella contea. La densit\u00e0 di popolazione era di 3 abitanti per km\u00b2. C'erano unit\u00e0 abitative con una densit\u00e0 media di 2 per km\u00b2. L'etnia della popolazione era costituita per il 95,15% da bianchi, lo 0,48% da persone di colore o African American, lo 0,43% da nativi d'America, lo 0,68% da asiatici, lo 0,10% proviene dalle isole del Pacifico, il 2,0% di altre etnie e l'1,15% da due o pi\u00f9 etnie.\nIl 4,36% della popolazione era di origine Spagnola o latina di ogni etnia, il 23,8% tedeschi, 12,6% irlandesi, 10,0% inglesi e il 7,3% di antenati americani, sempre secondo il censimento del 2000.\nDei nuclei familiari il 28,10% aveva bambini sotto i 18 anni, il 54,70% erano coppie sposate che vivevano insieme, il 5,20% erano donne non sposate, e il 36,60% non costituivano nuclei familiari.\nIl 24,80% di tutti i nuclei familiari era formato da singoli individui e il 4,80% era costituito da over sessantacinquenne che viveva da solo. La dimensione media dei nuclei familiari era di 2,37 persone e quella delle famiglie era di 2,85.\nNella contea la popolazione era cos\u00ec ripartita: il 21,80% sotto i 18 anni, il 9,00% da 18 a 24 anni, il 34,70% dai 25 ai 44 anni, il 26,80% dai 45 ai 64 anni e il 7,80% dagli over sessantacinquenni, con un'et\u00e0 mediana di 37 anni. Per ogni 100 donne c'erano 112,70 uomini, e per ogni 100 donne sopra i 18 anni c'erano 115,70 uomini.\nIl reddito mediano per nucleo familiare nella contea erano di , mentre quello per famiglia era di . Gli uomini avevano un reddito medio di a fronte di delle donne. Il reddito pro capite era di . Circa il 5,40% delle famiglie e il 7,30% della popolazione era sotto la soglia di povert\u00e0, incluso il 7,90% sotto i 18 anni e il 6,10% over sessantacinquenni.\nStoria.\nQuando la contea di Grand fu creata il 2 febbraio 1874 fu scorporata dalla contea di Summit e corrispondeva ai territori ai margini occidentali e settentrionali dello Stato, che al giorno d'oggi sono occupati dalla contea di Moffat e quella di Routt. Fu chiamata cos\u00ec a causa del Grand Lake e del Gran River, il vecchio nome del fiume Colorado, la cui sorgente si trova al interno della contea. Il 29 gennaio 1877 fu fondata la contea di Routt dalla porzione lungo la frontiera occidentale. Quando furono scoperti giacimenti di minerali preziosi nel North Park, la contea di Grand li rivendic\u00f2 come suoi, anche se gi\u00e0 rivendicati e occupati dalla la contea di Larimer. La decisione fu presa dalla Corte Suprema del Colorado che nel 1886 dichiar\u00f2 North Park parte della contea di Larimer, delineando il confine nord della contea di Grand."}
{"id": "1570013", "revid": "404449", "url": "https://it.wikipedia.org/wiki?curid=1570013", "title": "Borgatello", "text": "Borgatello (gi\u00e0 \"Borgo d'Elsa\") \u00e8 una frazione del comune italiano di Colle di Val d'Elsa, nella provincia di Siena, in Toscana.\nLa frazione \u00e8 ubicata lungo la strada che va da Colle a San Gimignano.\nStoria.\nIl borgo risale all'epoca medievale, era denominato \"Borgo d'Elsa\" ed era posto nella giurisdizione della diocesi di Volterra.\nMonumenti e luoghi d'interesse.\nNella piazzetta \u00e8 ubicata la chiesa di San Michele Arcangelo, gi\u00e0 San Bartolomeo. Le prime notizie certe della chiesa risalgono alla seconda met\u00e0 del XIII secolo. Alla fine del Trecento era sotto il controllo dell'Ordine Vallombrosano. Dopo la nascita della diocesi di Colle di Val d'Elsa, nel 1592, fu deciso di procedere alla sua ristrutturazione. Nella tribuna sono stati inglobati due pilastri, probabilmente rivenienti da altro edificio religioso."}
{"id": "1570014", "revid": "74801", "url": "https://it.wikipedia.org/wiki?curid=1570014", "title": "Contea di Gunnison", "text": "La contea di Gunnison in inglese Gunnison County \u00e8 una contea dello Stato del Colorado, negli Stati Uniti. La popolazione al censimento del 2000 era di abitanti. Il capoluogo di contea \u00e8 Gunnison."}
{"id": "1570015", "revid": "767487", "url": "https://it.wikipedia.org/wiki?curid=1570015", "title": "Contea di Hinsdale", "text": "La contea di Hinsdale in inglese Hinsdale County \u00e8 una contea dello Stato del Colorado, negli Stati Uniti. La popolazione al censimento del 2000 era di 790 abitanti. Il capoluogo di contea \u00e8 Lake City"}
{"id": "1570018", "revid": "767487", "url": "https://it.wikipedia.org/wiki?curid=1570018", "title": "Contea di Huerfano", "text": "La contea di Huerfano in inglese Huerfano County \u00e8 una contea dello Stato del Colorado, negli Stati Uniti. La popolazione al censimento del 2000 era di 7 862 abitanti. Il capoluogo di contea \u00e8 Walsenburg."}
{"id": "1570020", "revid": "712828", "url": "https://it.wikipedia.org/wiki?curid=1570020", "title": "TIE Interceptor", "text": ""}
{"id": "1570022", "revid": "767487", "url": "https://it.wikipedia.org/wiki?curid=1570022", "title": "Contea di Jackson (Colorado)", "text": "La contea di Jackson in inglese Jackson County \u00e8 una contea dello Stato del Colorado, negli Stati Uniti. La popolazione al censimento del 2000 era di 1 577 abitanti. Il capoluogo di contea \u00e8 Walden."}
{"id": "1570023", "revid": "767487", "url": "https://it.wikipedia.org/wiki?curid=1570023", "title": "Contea di Jefferson (Colorado)", "text": "La contea di Jefferson in inglese Jefferson County \u00e8 una contea dello Stato del Colorado, negli Stati Uniti. La popolazione al censimento del 2000 era di 527 056 abitanti. Il capoluogo di contea \u00e8 Golden"}
{"id": "1570025", "revid": "767487", "url": "https://it.wikipedia.org/wiki?curid=1570025", "title": "Contea di Kiowa (Colorado)", "text": "La contea di Kiowa in inglese Kiowa County \u00e8 una contea dello Stato del Colorado, negli Stati Uniti. La popolazione al censimento del 2000 era di 1 622 abitanti. Il capoluogo di contea \u00e8 Eads."}
{"id": "1570026", "revid": "287204", "url": "https://it.wikipedia.org/wiki?curid=1570026", "title": "Contea di Kit Carson", "text": "La contea di Kit Carson (in inglese Kit Carson County) \u00e8 una contea dello stato del Colorado, negli Stati Uniti. La popolazione al censimento del 2000 era di 8.011 abitanti. Il capoluogo di contea \u00e8 Burlington."}
{"id": "1570028", "revid": "767487", "url": "https://it.wikipedia.org/wiki?curid=1570028", "title": "Contea di La Plata", "text": "La contea di La Plata in inglese La Plata County \u00e8 una contea dello Stato del Colorado, negli Stati Uniti. La popolazione al censimento del 2000 era di 46.229 abitanti. Il capoluogo di contea \u00e8 Durango."}
{"id": "1570030", "revid": "115418948", "url": "https://it.wikipedia.org/wiki?curid=1570030", "title": "Contea di Lake (Colorado)", "text": "La contea di Lake in inglese Lake County \u00e8 una contea dello Stato del Colorado, negli Stati Uniti: la popolazione al censimento del 2000 era di 7 812 abitanti e il capoluogo di contea \u00e8 Leadville."}
{"id": "1570031", "revid": "767487", "url": "https://it.wikipedia.org/wiki?curid=1570031", "title": "Contea di Larimer", "text": "La contea di Larimer in inglese Larimer County \u00e8 una contea dello Stato del Colorado, negli Stati Uniti. \nLa popolazione al censimento del 2000 era di 251.494 abitanti. Il capoluogo di contea \u00e8 Fort Collins. Condivide con la vicina contea di Weld il territorio della citt\u00e0 di Windsor."}
{"id": "1570032", "revid": "74801", "url": "https://it.wikipedia.org/wiki?curid=1570032", "title": "Contea di Las Animas", "text": "La contea di Las Animas in inglese Las Animas County \u00e8 una contea dello Stato del Colorado, negli Stati Uniti. La popolazione al censimento del 2000 era di abitanti. Il capoluogo di contea \u00e8 Trinidad."}
{"id": "1570033", "revid": "767487", "url": "https://it.wikipedia.org/wiki?curid=1570033", "title": "Contea di Lincoln (Colorado)", "text": "La contea di Lincoln in inglese Lincoln County \u00e8 una contea dello Stato del Colorado, negli Stati Uniti. La popolazione al censimento del 2000 era di 6 087 abitanti. Il capoluogo di contea \u00e8 Hugo."}
{"id": "1570035", "revid": "1543377", "url": "https://it.wikipedia.org/wiki?curid=1570035", "title": "Contea di Logan (Colorado)", "text": "La contea di Logan in inglese Logan County \u00e8 una contea dello Stato del Colorado, negli Stati Uniti. La popolazione al censimento del 2000 era di abitanti, passati a nel 2010. Il capoluogo di contea \u00e8 Sterling."}
{"id": "1570040", "revid": "74801", "url": "https://it.wikipedia.org/wiki?curid=1570040", "title": "Contea di Mesa", "text": "La contea di Mesa in inglese Mesa County \u00e8 una contea dello Stato del Colorado, negli Stati Uniti. La popolazione al censimento del 2014 era di abitanti. Il capoluogo di contea \u00e8 Grand Junction."}
{"id": "1570042", "revid": "767487", "url": "https://it.wikipedia.org/wiki?curid=1570042", "title": "Contea di Mineral (Colorado)", "text": "La contea di Mineral in inglese Mineral County \u00e8 una contea dello Stato del Colorado, negli Stati Uniti. La popolazione al censimento del 2000 era di 831 abitanti. Il capoluogo di contea \u00e8 Creede"}
{"id": "1570043", "revid": "767487", "url": "https://it.wikipedia.org/wiki?curid=1570043", "title": "Contea di Moffat", "text": "La contea di Moffat - in inglese Moffat County - \u00e8 una contea dello Stato del Colorado, negli Stati Uniti. La popolazione al censimento del 2000 era di 13.184 abitanti. Il capoluogo di contea \u00e8 Craig."}
{"id": "1570044", "revid": "767487", "url": "https://it.wikipedia.org/wiki?curid=1570044", "title": "Contea di Montezuma", "text": "La contea di Montezuma in inglese Montezuma County \u00e8 una contea dello Stato del Colorado, negli Stati Uniti. La popolazione al censimento del 2000 era di 23 830 abitanti. Il capoluogo di contea \u00e8 Cortez."}
{"id": "1570045", "revid": "767487", "url": "https://it.wikipedia.org/wiki?curid=1570045", "title": "Contea di Montrose", "text": "La contea di Montrose in inglese Montrose County \u00e8 una contea dello Stato del Colorado, negli Stati Uniti. La popolazione al censimento del 2010 era di 41\u00a0276 abitanti. Il capoluogo di contea \u00e8 Montrose."}
{"id": "1570047", "revid": "767487", "url": "https://it.wikipedia.org/wiki?curid=1570047", "title": "Contea di Morgan (Colorado)", "text": "La contea di Morgan in inglese Morgan County \u00e8 una contea dello Stato del Colorado, negli Stati Uniti. La popolazione al censimento del 2000 era di 27 171 abitanti. Il capoluogo di contea \u00e8 Fort Morgan."}
{"id": "1570048", "revid": "767487", "url": "https://it.wikipedia.org/wiki?curid=1570048", "title": "Contea di Otero (Colorado)", "text": "La contea di Otero in inglese Otero County \u00e8 una contea dello Stato del Colorado, negli Stati Uniti. La popolazione al censimento del 2000 era di 20,311 abitanti. Il capoluogo di contea \u00e8 La Junta."}
{"id": "1570049", "revid": "767487", "url": "https://it.wikipedia.org/wiki?curid=1570049", "title": "Contea di Ouray", "text": "La contea di Ouray in inglese Ouray County \u00e8 una contea dello Stato del Colorado, negli Stati Uniti. La popolazione al censimento del 2000 era di 3 742 abitanti. Il capoluogo di contea \u00e8 Ouray"}
{"id": "1570050", "revid": "106908", "url": "https://it.wikipedia.org/wiki?curid=1570050", "title": "Contea di Park (Colorado)", "text": "La contea di Park in inglese Park County \u00e8 una contea dello Stato del Colorado, negli Stati Uniti. La popolazione al censimento del 2000 era di 14 523 abitanti. Il capoluogo di contea \u00e8 Fairplay."}
{"id": "1570051", "revid": "1793900", "url": "https://it.wikipedia.org/wiki?curid=1570051", "title": "Contea di Phillips (Colorado)", "text": "La contea di Phillips in inglese Phillips County \u00e8 una contea dello Stato del Colorado, negli Stati Uniti. La popolazione al censimento del 2000 era di 4 480 abitanti. Il capoluogo di contea \u00e8 Holyoke."}
{"id": "1570053", "revid": "767487", "url": "https://it.wikipedia.org/wiki?curid=1570053", "title": "Contea di Pitkin", "text": "La contea di Pitkin in inglese Pitkin County \u00e8 una contea dello Stato del Colorado, negli Stati Uniti. La popolazione al censimento del 2000 era di 14 872 abitanti. Il capoluogo di contea \u00e8 Aspen."}
{"id": "1570055", "revid": "74801", "url": "https://it.wikipedia.org/wiki?curid=1570055", "title": "Contea di Prowers", "text": "La contea di Prowers in inglese Prowers County \u00e8 una contea dello Stato del Colorado, negli Stati Uniti. La popolazione al censimento del 2000 era di 14 483 abitanti. Il capoluogo di contea \u00e8 Lamar"}
{"id": "1570057", "revid": "74801", "url": "https://it.wikipedia.org/wiki?curid=1570057", "title": "Contea di Pueblo", "text": "La contea di Pueblo in inglese Pueblo County \u00e8 una contea dello Stato del Colorado, negli Stati Uniti. La popolazione al censimento del 2000 era di abitanti. Il capoluogo di contea \u00e8 Pueblo."}
{"id": "1570058", "revid": "767487", "url": "https://it.wikipedia.org/wiki?curid=1570058", "title": "Contea di Rio Blanco", "text": "La contea di Rio Blanco in inglese Rio Blanco County \u00e8 una contea dello Stato del Colorado, negli Stati Uniti. La popolazione al censimento del 2000 era di 5 986 abitanti. Il capoluogo di contea \u00e8 Meeker"}
{"id": "1570060", "revid": "149485", "url": "https://it.wikipedia.org/wiki?curid=1570060", "title": "Contea di Rio Grande", "text": "La contea di Rio Grande in inglese Rio Grande County \u00e8 una contea dello Stato federato del Colorado, negli Stati Uniti d'America. La popolazione al censimento del 2000 era di 12 413 abitanti. Il capoluogo di contea \u00e8 Del Norte."}
{"id": "1570062", "revid": "125463825", "url": "https://it.wikipedia.org/wiki?curid=1570062", "title": "Paolo Bernardini (storico)", "text": "Biografia.\nDirettore e primo proponente del Dipartimento di Scienze Umane e dell'Innovazione per il Territorio presso la Universit\u00e0 degli Studi dell'Insubria. Fellow presso la Accademia dei Lincei di Roma, al \"Centro Linceo Interdisciplinare Beniamino Segre\", per il triennio accademico 2016-2019 e professore ordinario presso la Universit\u00e0 degli Studi dell'Insubria, a Como, dal 2006. Fellow dello Hamburg Institute for Advanced Study nell'anno accademico 2021-2022. \nLaureatosi in filosofia a Genova nel 1987.\nHa svolto il servizio militare nella Marina militare italiana come ufficiale di complemento dal 1987 al 1989.\nHa conseguito il dottorato di ricerca in storia e civilt\u00e0 presso l'Istituto universitario europeo di Firenze nel 1994.\n\u00c8 stato Human Capital and Mobility Fellow e Marie Curie Fellow della Unione europea. Ha insegnato, in Italia, all'Universit\u00e0 degli Studi di Torino, all'Universit\u00e0 degli Studi di Parma (nel quadro del programma Rientro dei cervelli del MIUR) e all'Universit\u00e0 degli Studi di Padova.\nHa insegnato inoltre presso la University of Technology, Sydney, Australia; in Inghilterra, presso la University of Essex; negli Stati Uniti, presso la University of Pittsburgh come \"Fulbright Professor\", e presso la University of Missouri-St. Louis.\nHa creato, e diretto per otto anni (2001-2009), il Center for Italian and European Studies della Boston University, uno dei maggiori centri di insegnamento e ricerca americani in Italia.\n\u00c8 stato \"visiting professor\" presso la University of Cape Town in Sudafrica e presso la University of Hong Kong nel 2009.\nHa svolto la propria attivit\u00e0 di ricerca negli Stati Uniti, presso la Louisiana State University, la John Carter Brown Library della Brown University e lo Institute for Advanced Study di Princeton. \u00c8 stato Maurice Amado Fellow presso UCLA.\nIn Germania, ha lavorato presso la Herzog-August-Bibliothek di Wolfenb\u00fcttel e il Max-Planck-Institut per la Storia di Gottinga. In Inghilterra, presso il Warburg Institute a Londra e il Parkes Institute a Southampton.\nIn Italia, ha svolto attivit\u00e0 di ricerca presso la Fondazione Luigi Einaudi di Torino e la Scuola Normale Superiore di Pisa, pi\u00f9 di recente ha collaborato con l'Istituto Bruno Leoni di Torino.\nDal 10 marzo 2005 \u00e8 \"fellow\" del Ludwig von Mises Institute di Auburn (Alabama).\nDal 1\u00ba dicembre 2006 \u00e8 professore ordinario di Storia moderna.\nDal 1\u00ba agosto al 28 ottobre 2010 \u00e8 stato presidente della St. John International University, attiva dal 2009, con sede a Vinovo presso Torino. Si tratta della pi\u00f9 giovane fra le tre universit\u00e0 americane in Italia, tutte e tre private, dopo la American University of Rome, costituita nel 1969, e la John Cabot University, costituita nel 1972, anch'essa a Roma, e della prima e unica dedicata interamente allo studio e all'insegnamento dello sviluppo sostenibile. \u00c8 stato il secondo presidente italiano di una universit\u00e0 americana nella storia, dopo Franco Pavoncello, presidente della John Cabot University dal 2006. Dal 2009 \u00e8 direttore didattico della Scuola di Energetica Junghiana \"Hui Neng\" di Genova.\nIl suo libro \"Le rive fatali di Keos\" \u00e8 stato segnalato come uno dei libri dell'anno dal \"The Times Literary Supplement\" dell'8 dicembre 2010.\n\u00c8 stato selezionato come \"inaugural fellow\" dell'Institute for Advanced Study della University of Notre Dame, Indiana, USA, nel semestre primaverile del 2010-2011.\nHa vinto una fellowship nel 2011 per svolgere uno studio sulla controversia dei riti cinesi presso la University of San Francisco, universit\u00e0 retta da gesuiti.\n\u00c8 stato designato come uno dei selezionatori degli artisti italiani per la Biennale di Venezia del 2011. Ha presentato l'artista veneto Paolo Bozzato.\nNel 2014 ha ottenuto l'idoneit\u00e0 a direttore d'istituto del CNR.\nNel 2015 \u00e8 stato invitato come \"inaugural fellow\" presso il Maimonides Centre for Advanced Study della Universit\u00e0 di Amburgo, creato e diretto da Giuseppe Veltri, unico studioso proveniente da un ateneo italiano.\nNel 2016 ha collaborato alla \"Oxford Illustrated History of the World\" della Oxford University Press, curata da Felipe Fernandez-Armesto.\nNel 2017, il suo libro \"La libert\u00e0, per esempio. Questioni mediterranee e idee liberali\" (Marcianum Press, Venezia) \u00e8 stato indicato come \"Summer read\" per il 2017 dal Times Higher Education Supplement.\nPensiero.\nLa ricerca storiografica di Paolo Bernardini, storico e scrittore cattolico, \u00e8 dedicata soprattutto al Settecento, nel solco del magistero di Salvatore Rotta, alla storia dell'ebraismo in Europa, e alla storia della prima et\u00e0 moderna. Paolo Bernardini si occupa anche di storia degli Stati Uniti e di storia contemporanea, con particolare attenzione agli ebrei nel Novecento. Le sue opere si ispirano al liberalismo classico, alla scuola di pensiero che va da John Locke a Murray N. Rothbard e agli attuali autori libertari. All'inizio della sua carriera, tra la prima met\u00e0 degli anni settanta del Novecento e i primi anni novanta, Paolo Bernardini \u00e8 stato vicino alla teoria critica, soprattutto al pensiero di Theodor Adorno, spostandosi progressivamente su posizioni liberali classiche e poi del tutto libertarie e anti-stataliste. Fino al libro del 2004, \"Pensare e potere\", il suo pensiero era ancora lontano dalla scuola libertaria, abbracciata subito dopo. Ha contribuito alle pubblicazioni elettroniche dell'Istituto Bruno Leoni di Torino. Ha collaborato con articoli ed editoriali di argomento libertario su giornali quali il \"Corriere del Veneto\", il dorso veneto del \"Corriere della Sera\" e \"La Provincia\" di \"Como\". Ha collaborato a \"Press News Veneto\" (PNV), giornale elettronico, e a \"Enclave\" e \"I fogli di Enclave\". Ha collaborato in passato con \"L'Opinione\", \"L'Occidentale\", \"L'Indipendente\", \"Il Domenicale\", \"La Difesa del Popolo\" e \"l'Istituto Venezie\" e a \"L'Indipendenza\", quotidiano elettronico. Collabora con Miglioverde. Nel suo libro, del 2011, dal titolo \"Minima libertaria\", si confronta criticamente con la teoria critica, rovesciando la critica al sistema capitalistico di Adorno in una critica libertaria al sistema degli stati.\nImpegno politico.\nPersonaggio di spicco nell'indipendentismo veneto \u00e8 uno dei fondatori del partito politico \"Indipendenza Veneta\".\nNel 2011 ha pubblicato il libro \"Minima Libertaria\" nel quale auspica la separazione del Veneto dal resto del Paese e la rifondazione della Repubblica di Venezia.\nIn numerose conferenze e trasmissioni televisive si \u00e8 manifestato favorevole al progetto di legge Regionale per indire il Referendum per l'Indipendenza del Veneto.\nOpere.\nSi possono raggruppare in tre settori principali: gli studi sui rapporti sociali, intellettuali e politici tra ebrei e cristiani nel periodo moderno e contemporaneo, soprattutto in Italia e in Europa; gli studi su Settecento e Illuminismo, gli studi di teoria politica e di storia degli Stati Uniti d'America."}
{"id": "1570064", "revid": "15756", "url": "https://it.wikipedia.org/wiki?curid=1570064", "title": "Sooner or Later (Duncan James)", "text": "Sooner or Later \u00e8 il secondo singolo del cantante inglese Duncan James, estratto dal suo primo album da solista \"Future Past\". Pubblicato il 5 giugno 2006 il singolo non ha avuto molto successo in patria dove ha raggiunto al suo apice soltanto la posizione #35. Diverso \u00e8 stato il destino del brano in Italia, dove, come si pu\u00f2 evincere dalla tabella sottostante ha raggiunto una ragguardevole terza posizione.\nVideoclip.\nIl video di \"Sooner or Later\", girato a Miami, \u00e8 stato trasmesso in anteprima su MTV Italia l'8 maggio 2006. Il video si impernia sul cantante che si risveglia seminudo in una casupola e si riveste."}
{"id": "1570065", "revid": "74801", "url": "https://it.wikipedia.org/wiki?curid=1570065", "title": "Contea di Routt", "text": "La contea di Routt (in inglese Routt County) \u00e8 una contea dello Stato del Colorado, negli Stati Uniti. La popolazione al censimento del 2000 era di abitanti. Il capoluogo di contea \u00e8 Steamboat Springs."}
{"id": "1570066", "revid": "713714", "url": "https://it.wikipedia.org/wiki?curid=1570066", "title": "Contea di Saguache", "text": "La contea di Saguache in inglese Saguache County \u00e8 una contea dello Stato del Colorado, negli Stati Uniti. La popolazione al censimento del 2000 era di 5 917 abitanti. Il capoluogo di contea \u00e8 Saguache"}
{"id": "1570068", "revid": "767487", "url": "https://it.wikipedia.org/wiki?curid=1570068", "title": "Contea di San Juan (Colorado)", "text": "La contea di San Juan in inglese San Juan County \u00e8 una contea dello Stato del Colorado, negli Stati Uniti. La popolazione al censimento del 2000 era di 558 abitanti. Il capoluogo di contea \u00e8 Silverton."}
{"id": "1570069", "revid": "767487", "url": "https://it.wikipedia.org/wiki?curid=1570069", "title": "Contea di San Miguel (Colorado)", "text": "La contea di San Miguel in inglese San Miguel County \u00e8 una contea dello Stato del Colorado, negli Stati Uniti. La popolazione al censimento del 2000 era di 6 594 abitanti. Il capoluogo di contea \u00e8 Telluride"}
{"id": "1570071", "revid": "767487", "url": "https://it.wikipedia.org/wiki?curid=1570071", "title": "Contea di Sedgwick (Colorado)", "text": "La contea di Sedgwick in inglese Sedgwick County \u00e8 una contea dello Stato del Colorado, negli Stati Uniti. La popolazione al censimento del 2000 era di 2.747 abitanti. Il capoluogo di contea \u00e8 Julesburg."}
{"id": "1570072", "revid": "628767", "url": "https://it.wikipedia.org/wiki?curid=1570072", "title": "Contea di Summit (Colorado)", "text": "La contea di Summit in inglese Summit County \u00e8 una contea dello Stato del Colorado, negli Stati Uniti. La popolazione al censimento del 2000 era di 23 548 abitanti. Il capoluogo di contea \u00e8 Breckenridge."}
{"id": "1570074", "revid": "767487", "url": "https://it.wikipedia.org/wiki?curid=1570074", "title": "Contea di Teller", "text": "La contea di Teller in inglese Teller County \u00e8 una contea dello Stato del Colorado, negli Stati Uniti. La popolazione al censimento del 2000 era di 20 555 abitanti. Il capoluogo di contea \u00e8 Cripple Creek."}
{"id": "1570075", "revid": "767487", "url": "https://it.wikipedia.org/wiki?curid=1570075", "title": "Contea di Washington (Colorado)", "text": "La contea di Washington (Washington County in inglese) \u00e8 una delle 64 contee dello Stato del Colorado, negli Stati Uniti. La popolazione al censimento del 2010 era di 4.814 abitanti. Il capoluogo di contea \u00e8 Akron. La contea \u00e8 stata chiamata cos\u00ec in onore del primo presidente degli Stati Uniti George Washington.\nGeografia fisica.\nL'U.S. Center Bureau certifica che l'estensione della contea \u00e8 di 6537,13\u00a0km\u00b2, di cui 6.521,59\u00a0km\u00b2 composti da terra e i rimanenti 15,28\u00a0km\u00b2 composti di acqua."}
{"id": "1570076", "revid": "1598666", "url": "https://it.wikipedia.org/wiki?curid=1570076", "title": "Contea di Weld", "text": "La contea di Weld in inglese Weld County \u00e8 una contea dello Stato del Colorado, negli Stati Uniti.\nLa popolazione al censimento del 2000 era di abitanti. Il capoluogo di contea \u00e8 Greeley. Condivide con la vicina contea di Larimer la citt\u00e0 di Windsor."}
{"id": "1570078", "revid": "1793900", "url": "https://it.wikipedia.org/wiki?curid=1570078", "title": "Contea di Yuma (Colorado)", "text": "La contea di Yuma in inglese Yuma County \u00e8 una contea dello Stato del Colorado, negli Stati Uniti. La popolazione al censimento del 2010 era di 10.043 abitanti. Il capoluogo di contea \u00e8 Wray."}
{"id": "1570093", "revid": "188116", "url": "https://it.wikipedia.org/wiki?curid=1570093", "title": "Abusivo esercizio di una professione", "text": "L'abusivo esercizio di una professione \u00e8 un delitto disciplinato dall'art. 348 del codice penale italiano.\nPrecetto.\nTale norma punisce chiunque eserciti una professione per l'esercizio della quale \u00e8 prevista l'ammissione ed iscrizione a speciali albi o elenchi, senza esserne stato abilitato a norma di legge.\nQuesta \u00e8 una tipica norma penale in bianco in quanto, per poter definire con certezza cosa sia lecito o meno, la norma penale ha bisogno di essere integrata da altra norma dell'ordinamento. Nella specie \u00e8 demandata al diritto amministrativo stabilire quali professioni siano esercitabili con una speciale abilitazione.\nSi deve ritenere colpevole di abusivismo:\nIl prestanomismo \u00e8 una forma di abusivismo: a nulla importa se chi concorre al reato sia abilitato e si sia comportato con perizia, prudenza e diligenza."}
{"id": "1570094", "revid": "256896", "url": "https://it.wikipedia.org/wiki?curid=1570094", "title": "Contea di Broomfield", "text": "La contea di Broomfield, in inglese \"Broomfield County\", \u00e8 una ripartizione giudiziaria dello Stato del Colorado, negli Stati Uniti, il cui territorio corrisponde alla citt\u00e0 di Broomfield, la quale ne svolge le funzioni amministrative.\nLa ripartizione fu creata nel 2001 in modo da dare alla citt\u00e0, che alla fine del XX secolo si era espansa senza riguardo ai confini delle contee, un\u2019uniforme gestione legale. La contea \u00e8 dunque la pi\u00f9 recente di tutta la Federazione."}
{"id": "1570105", "revid": "547034", "url": "https://it.wikipedia.org/wiki?curid=1570105", "title": "Can't Stop a River", "text": "Can't Stop the River una canzone scritta dal cantante Seal. Il brano \u00e8 stato inciso per la prima volta dalla cantante Louise Setara all'et\u00e0 di sedici anni, anche se il singolo non venne mai pubblicato prima che eli avesse compiuto diciotto anni cio\u00e8 nel 2006. Prima che per\u00f2 Setara potesse pubblicare il singolo, Duncan James, ex componente del gruppo Blue l'ha pubblicato come secondo singolo estratto dal suo album di debutto da solista \"Future Past\", nell'agosto del 2006. Il brano in seguito ha avuto un'altra cover da parte del cantante Guy Sebastian."}
{"id": "1570108", "revid": "1005847", "url": "https://it.wikipedia.org/wiki?curid=1570108", "title": "Prestanomismo", "text": ""}
{"id": "1570110", "revid": "1745361", "url": "https://it.wikipedia.org/wiki?curid=1570110", "title": "Diligenza", "text": "La diligenza (dal latino \"diligere\", \"scegliere\") \u00e8 l'assiduit\u00e0, la precisione, lo scrupolo perseguiti nello svolgimento di un lavoro o di un compito. Si contrappone alla negligenza.\nDiritto privato.\nNel diritto privato, e specialmente in materia di obbligazioni, \u00abla diligenza \u00e8 criterio di imputazione della responsabilit\u00e0: serve a stabilire se nell'eseguire la prestazione dovuta il contraente debitore abbia impiegato la cura, l'attenzione, la competenza necessarie a renderlo irresponsabile dell'inadempimento\u00bb. A seconda dell'intensit\u00e0 della diligenza richiesta in un determinato frangente, si distingue fra diligenza del buon padre di famiglia e diligenza professionale.\nPsicologia.\nIn psicologia \u00e8 stato definito un tratto di personalit\u00e0 chiamato coscienziosit\u00e0, che include la diligenza come sotto-tratto."}
{"id": "1570111", "revid": "142136", "url": "https://it.wikipedia.org/wiki?curid=1570111", "title": "Teatro Ariston di Sanremo", "text": ""}
{"id": "1570115", "revid": "767487", "url": "https://it.wikipedia.org/wiki?curid=1570115", "title": "Misconceptions", "text": "Misconceptions \u00e8 un film drammatico di Ron Satlof del 2008.\nTrama.\nMiranda Bliss \u00e8 sposata con Parker, il loro matrimonio \u00e8 basato sulla religione conservatrice. Miranda riceve un messaggio da Dio, il quale le suggerisce di diventare madre surrogata di una coppia di uomini gay che vivono a Boston. Miranda resta incinta all'insaputa del marito e gli equilibri si rompono quando Terry, uno dei due uomini gay, si presenta a casa di Miranda con la volont\u00e0 di essere presente durante la gravidanza."}
{"id": "1570127", "revid": "122098531", "url": "https://it.wikipedia.org/wiki?curid=1570127", "title": "Condorito", "text": "Condorito \u00e8 un personaggio a fumetti cileno creato da un autore molto famoso in America Latina, Ren\u00e9 R\u00edos Boettiger, conosciuto come \"Pepo\".\nCondorito \u00e8 un condor che vive nella citt\u00e0 immaginaria di Pelotillehue, protagonista di storie molto brevi che terminano spesso con una battuta che causa lo svenimento di un personaggio col suono onomatopeico caratteristico di \"Plop!\""}
{"id": "1570128", "revid": "36426", "url": "https://it.wikipedia.org/wiki?curid=1570128", "title": "Crociata dei pezzenti", "text": ""}
{"id": "1570131", "revid": "15756", "url": "https://it.wikipedia.org/wiki?curid=1570131", "title": "Laverda 750 SFC", "text": "La Laverda 750 SFC \u00e8 una motocicletta sportiva prodotta dalla casa di Breganze, in tre successive serie, dal 1971 al 1977.\nIl contesto.\nNel 1969, allo scopo di mostrare la validit\u00e0 del modello \"SF\", riprese vita il reparto corse Laverda, per approntare alcuni esemplari da impiegare nelle competizioni di \"endurance\" per derivate di serie.\nLe prime gare videro l'impiego di modelli \"SF\" pressoch\u00e9 di serie, con risultati incoraggianti, condotti da \"tester\" della Laverda, in particolare da Augusto Brettoni e persino di Massimo Laverda, sotto gli pseudonimi di \"Lover Otis\" e \"C. Islero\", adottati allo scopo di aggirare il divieto imposto ai piloti tesserati dalla FMI alla partecipazione in gare non organizzate dalla federazione stessa.\nNel 1970, viste le numerose richieste che pervenivano dalla clientela sportiva e considerata la notevole pubblicit\u00e0 derivante da tali competizioni, la Laverda decise di dare corpo al progetto \"SFC\" (acronimo di \"Super Freni Competizione\"), derivato dal modello \"SF\".\nLa moto.\nIl modello Laverda 750 SFC venne ufficialmente presentato al Salone del ciclo e motociclo di Milano del novembre 1971 e prodotto fino al 1977, in tre serie successive, continuamente aggiornate alla migliore tecnologia sportiva, ma conservando la riuscita livrea originale, nel classico colore arancione.\nAd un esame visivo, la prima versione la \"SFC\" risulta totalmente diversa dal modello da cui deriva e del quale sembra conservare inalterato unicamente il propulsore. In verit\u00e0, la \"SFC\" mantiene lo stesso telaio della \"SF\", con alcuni inserti per irrigidire la struttura, e l'identico impianto frenante.\nA parte le vistose varianti alla carrozzeria, questa versione \"competizione\" \u00e8 piuttosto simile al modello da cui deriva, fatto salvo il motore che, invece, pur apparendo del tutto simile a quello della \"SF\", risulta profondamente modificato nelle componenti interne, con la riprogettazione delle valvole di aspirazione e scarico, dei pistoni, della testa, dei cilindri, del cambio e della frizione. La parte pi\u00f9 pregevole \u00e8 certamente individuata nell'albero motore, composto da sette parti unite per forzamento e con un peso soli 15\u00a0kg, inferiore di 4\u00a0kg rispetto a quello della \"SF\".\nIl maggiore difetto della \"SFC\" \u00e8 determinato dall'altezza del baricentro che, unitamente al considerevole peso, rende la moto poco maneggevole e ben poco adatta a competizioni velocistiche su percorsi misti o montani.\nPer la seconda serie in telaio viene completamente riprogettato, riuscendo ad abbassare l'altezza della sella di 5\u00a0cm, ma non riuscendo a risolvere totalmente il problema, principalmente causato dall'ingombro verticale e dal sistema di ancoraggio del motore.\nLa \"750 SFC\" veniva fornita con tromboncini e rapporti finali diversi, in modo che i proprietari potessero agevolmente modificare la moto per le gare o per la strada; molti erano infatti i piloti che, all'epoca, raggiungevano il circuito a bordo dello stesso veicolo con cui avrebbero gareggiato, accompagnati dalla moglie o da un amico con l'auto di famiglia, stipata di ricambi, attrezzi e taniche di benzina.\nLe tre serie sono state prodotte nell'identica tinta arancione. In merito a quella particolare tinta, nacque e si diffuse la leggenda che fosse stata adottata accidentalmente, a causa di un imprevisto errore nella fornitura della vernice che costrinse ad impiegare quella normalmente utilizzata per le macchine agricole. Si tratta, naturalmente, di una delle molte storielle che popolano il mondo del motociclismo e dello sport in generale. In effetti, la colorazione arancione venne scelta per dare alla Laverda una tinta di marca nelle corse, seguendo il nuovo orientamento delle case costruttrici europee che, nel dopoguerra, avevano abbandonato le comuni tinte nazionali per assumere propri colori sportivi. Inoltre, la tinta arancione consentiva un facile avvistamento delle macchine, soprattutto durante la frazione notturna delle gare di \"endurance\"; specialit\u00e0 cui la \"SFC\" era principalmente votata.\nL'elevato costo e, pi\u00f9 ancora, la limitatissima produzione, impedirono una larga diffusione della \"750 SFC\" e molti provvidero ad un \"restylig casalingo\" delle loro \"SF\" con serbatoi, cupolini, selle e pedane fornite da numerose ditte nel settore degli accessori e dei componenti.\nLa produzione.\nPre-serie.\nNei primi mesi del 1971 vennero assemblati 23 esemplari pre-serie, meglio identificati come \"lotto 5000\", che furono destinati solamente ai piloti e servirono da \"moto-laboratorio\", allo scopo di verificare e migliorare il funzionamento e la tenuta delle modifiche apportate. Sono visibilmente riconoscibili dal serbatoio in lega di alluminio.\nI risultati furono immediati e numerosi, anche a livello internazionale, con il successo di Augusto Brettoni a Zeltweg, l'affermazione di Angiolini/Hutten alla 24 ore di Oss per replicare con la conquista di Brettoni-Angiolini della 24 ore di Barcellona sul Circuito del Montjuich\nDi vittoria in vittoria, le moto riscossero un tale successo che il Reparto esperienze, guidato da Massimo Laverda e Luciano Zen, riusc\u00ec a convincere il fondatore e il Consiglio di amministrazione della Laverda ad avviare la produzione della \"SFC\", in piccola serie.\n1\u00aa serie.\nContemporaneamente alla presentazione, alla fine del 1971, vennero messe in vendita le prime \"SFC\" di piccola serie destinate al pubblico ed omologate anche per l'uso stradale.\nUna prima edizione di 78 esemplari, denominata \"lotto 8000\", fu realizzata nel corso dell'anno e seguita, nel 1972, dai 58 esemplari del \"lotto 11000\", dei quali 55 costruiti nel 1972 e 3 nel 1973.\nLa prima serie \u00e8 riconoscibile dal serbatoio in vetroresina con le svasature per le ginocchia, dai freni a tamburo e dai copristeli anteriori in tinta. La uniche differenze tra i due lotti riguardano alcune migliorie al gruppo d'illuminazione anteriore ed agli scarichi.\nNell'anno 1971 la \"SFC\" veniva proposta al prezzo di L. 1.410.000 F.F., aumentato a L. 1.549.000 nel 1972. Un esborso considerevole, visto che con la stessa cifra era possibile acquistare una Giulia Super.\nA richiesta poteva essere montato il freno anteriore a tamburo \u00d8 230 mm prodotto dalla Ceriani, con il sovrapprezzo di 50.000 lire.\nNel 1973, pur non mancando gli ordinativi, la produzione della \"SFC\" venne sospesa, essendo il reparto corse impegnato a mettere a punto il nuovo modello fuoristrada \"Chott\" ed il rinnovamento tecnico dei modelli \"750\" e \"1000\". Durante quell'anno, dietro le forti pressioni di alcuni concessionari, furono assemblati solamente tre esemplari, uno dei quali destinato ad un giovane e scalpitante cliente diciottenne, ansioso di rodare la moto e partecipare alla successiva stagione agonistica. Con la sua \"SFC\", infatti, il futuro campione del mondo Franco Uncini si iscriver\u00e0 alla sua prima gara, il 15 aprile 1974, sul circuito di Vallelunga.\n2\u00aa serie.\nVisto il periodo di stasi produttiva, i progettisti Laverda utilizzano gli ultimi mesi del 1973 per studiare le profonde modifiche alla \"SFC\" che daranno vita alla 2\u00aa serie dell'anno successivo.\nNonostante il mantenimento dell'aspetto estetico, le variazioni apportate alla \"SFC\" sono di grande sostanza. Oltre al completo rifacimento del telaio per abbassare in baricentro, vengono modificate le sospensioni anteriori e posteriori e adottati tre freni a disco \u00d8 280\u00a0mm della Brembo, in sostituzione dei precedenti tamburi.\nLa presenza dei freni a disco e l'assenza di incavi per le ginocchia nel serbatoio in fibra, sono i principali segni di riconoscimento dei 222 esemplari componenti la 2\u00aa serie che vennero suddivisi in due differenti lotti, entrambi prodotti nel 1974: 122 esemplari per il \"lotto 16000\", destinati alla clientela europea, e 100 esemplari per il \"lotto 17000\", destinati al mercato USA e dotati di lievi modifiche agli impianti di illuminazione e di scarico, oltre alla presenza degli indicatori di direzione, per adeguarli alle normative statunitensi.\n3\u00aa serie.\nLa 3\u00aa serie fruisce di importanti migliorie al motore, con la modifica delle camere di scoppio e dell'albero a camme, l'adozione dell'accensione elettronica Bosch e l'installazione di un radiatore per il raffreddamento dell'olio.\nDei 168 esemplari costruiti, tutti appartenenti al \"lotto 18000\", 131 vennero prodotti nel 1975, 33 nel 1976 ed i rimanenti 4 nel 1977.\nGli ultimi 37 esemplari, montano ruote con cerchi in lega di magnesio a 5 razze prodotti dalla FLAM di Gallarate, azienda all'epoca controllata dalla Laverda.\nAttivit\u00e0 sportiva.\nNumerosissimi sono i piloti che hanno gareggiato con la \"SFC\", come Augusto Brettoni, Nico Cereghini, Corrado Tuzii, Adalberto Falletta, Virginio Ferrari, Marco Lucchinelli e Franco Uncini, conseguendo centinaia di podi e vittorie nazionali ed internazionali. Tra queste, elenchiamo le pi\u00f9 importanti:\nSpecial, repliche e falsi.\nLe prime Special ebbero inizio gi\u00e0 dalla 1\u00aa serie, inaugurate nel 1972 da un allestimento realizzato da Fritz Egli che consent\u00ec al pilota Philippe Coulon di aggiudicarsi il Campionato Svizzero di Velocit\u00e0.\nNel 1997 la \"Palmelli\", una piccola azienda inglese fondata da due ex piloti della Laverda, Chris Palmer e Steve Elliott, ha iniziato la produzione di una pregevole replica della \"750 SFC\" su ordinazione.\nDivenute moto d'epoca, oltre che oggetto di \"culto\" per gli appassionati, le \"SFC\" sono particolarmente ricercate dai collezionisti che se le contendono a cifre notevoli.\nConsiderata la relativa semplicit\u00e0 di contraffazione, dovuta alla molteplicit\u00e0 delle parti in comune con il modello \"SF\", la chimera del facile guadagno ha solleticato la fantasia e l'abilit\u00e0 dei falsari che hanno prodotto e continuano a produrre repliche della \"750 SFC\", spacciandole per vere a facoltosi acquirenti di scarsa competenza.\nSi pensi che, al 31 dicembre 2006, erano pervenute quasi 2.000 domande di iscrizione al Registro storico del modello; un dato indicativo della corposa attivit\u00e0 di falsificazione, visto che la Laverda, dal 1971 al 1976, aveva prodotto solamente 549 esemplari del modello \"750 SFC\"."}
{"id": "1570133", "revid": "121433814", "url": "https://it.wikipedia.org/wiki?curid=1570133", "title": "Alessio Di Clemente", "text": "Biografia.\nDiplomatosi al Centro Sperimentale di Cinematografia, intraprende la carriera d'attore, accumulando una vastissima esperienza in teatro e successivamente lavorando anche sul grande e piccolo schermo. Gi\u00e0 docente di acting al Centro Sperimentale di Cinematografia dove si \u00e8 diplomato, ha avviato la sua professione di actor's coach ed \u00e8 il direttore artistico dell'Accademia di Arte Cinematografica di Ferrara Florestano Vancini e docente di acting di Entr'Arte a Firenze. \nAttivo soprattutto in teatro ha preso parte a pi\u00f9 di 50 spettacoli, da anni porta in tournee il suo monologo Suerte. \nIn televisione ha preso parte come protagonista a due film tv per la RAI, \"L'inganno\" di Rossella Izzo, e \"A caro prezzo\" di Claudio Risi, e alla miniserie tv per Mediaset, \"La palestra\" di Pier Francesco Pingitore.\nSempre per la televisione, ha partecipato a varie altre fiction tv come \"La dottoressa Gi\u00f2\", \"Una donna per amico\", \"La squadra\", \"Il bello delle donne\" e la soap opera di Rai 3, \"Un posto al sole\". Dal 2007 al 2008 \u00e8 protagonista, con il ruolo del dottor \"Alberto Curti\", della soap opera di Rai Uno, \"Incantesimo 9 e 10\".\nNel 2009 partecipa alla quinta edizione del reality show di Rai Uno, \"Ballando con le stelle\", condotta da Milly Carlucci, dove arriva in finale classificandosi al 3\u00ba posto. Successivamente appare su Canale 5 nei film tv \"Doc West\", regia di Giulio Base e Terence Hill, e \"Il ritmo della vita\", regia di Rossella Izzo.\nVita privata.\nIl 2 giugno 2008 si \u00e8 sposato con la regista Ylenia Politano, con cui condivide la vita dal 2000. Hanno tre figli. \nFilmografia.\nAltre esperienze.\nTeatro Ghione Roma - marzo 2013 \"Il berretto a sonagli\" di Luigi Pirandello, con Pino Caruso -\nTeatro Eliseo Roma - ottobre 2013 \"Il berretto a sonagli\" di Luigi Pirandello, con Pino Caruso\nInternet.\nHa partecipato alla piattaforma digitale Sinarra.tv raccontando \"Corvo rosso non avrai il mio scalpo!\""}
{"id": "1570138", "revid": "697352", "url": "https://it.wikipedia.org/wiki?curid=1570138", "title": "Shine On (film)", "text": ""}
{"id": "1570140", "revid": "124123", "url": "https://it.wikipedia.org/wiki?curid=1570140", "title": "Ren\u00e9 R\u00edos Boettiger", "text": ""}
{"id": "1570144", "revid": "28592", "url": "https://it.wikipedia.org/wiki?curid=1570144", "title": "Episodi", "text": ""}
{"id": "1570147", "revid": "712828", "url": "https://it.wikipedia.org/wiki?curid=1570147", "title": "TIE fighter", "text": ""}
{"id": "1570150", "revid": "28406", "url": "https://it.wikipedia.org/wiki?curid=1570150", "title": "Basilissa (titolo)", "text": ""}
{"id": "1570153", "revid": "712828", "url": "https://it.wikipedia.org/wiki?curid=1570153", "title": "TIE Bomber", "text": ""}
{"id": "1570159", "revid": "339392", "url": "https://it.wikipedia.org/wiki?curid=1570159", "title": "Storia di Mosca", "text": ""}
{"id": "1570168", "revid": "838137", "url": "https://it.wikipedia.org/wiki?curid=1570168", "title": "Principi di Mosca", "text": ""}
{"id": "1570172", "revid": "682087", "url": "https://it.wikipedia.org/wiki?curid=1570172", "title": "1297 a.C.", "text": ""}
{"id": "1570173", "revid": "36426", "url": "https://it.wikipedia.org/wiki?curid=1570173", "title": "Biblioth\u00e8que National", "text": ""}
{"id": "1570177", "revid": "28592", "url": "https://it.wikipedia.org/wiki?curid=1570177", "title": "Jacqueries", "text": ""}
{"id": "1570179", "revid": "767487", "url": "https://it.wikipedia.org/wiki?curid=1570179", "title": "Niels Bennike", "text": "Caratteristiche tecniche.\nHa ricoperto i ruoli, dapprima di centravanti, poi di interno.\nCarriera.\nScoperto da Paolo Mazza in Danimarca dove giocava nel KB, con il quale vinse 3 scudetti.\nVenne portato a Ferrara nella SPAL nel 1950 dove esord\u00ec in Serie B. Nel corso di quel campionato segn\u00f2 15 reti, la squadra venne promossa per la prima volta in Serie A e successivamente Bennike disput\u00f2 la sua prima partita nella massima serie il 9 settembre 1951 contro la , realizzando su calcio di rigore la prima storica rete degli estensi in massima serie, accanto a Fulvio Nesti, Alberto Fontanesi, Ottavio Bugatti e Andrea Marzani che passeranno tutti in club pi\u00f9 quotati oltre al suo ex compagno di squadra in Danimarca Dion \u00d8rnvold.\nLa sorte di passare in una squadra pi\u00f9 ambiziosa della SPAL toccher\u00e0 anche a Bennike che nel 1953 vestir\u00e0 la maglia del .\nIn carriera ha totalizzato in Italia complessivamente 89 presenze e 13 reti in Serie A e 33 presenze e 15 reti in Serie B.\nL'esperienza in Liguria terminer\u00e0 dopo una sola stagione, poich\u00e9 si trasferir\u00e0 l'anno seguente al Nancy in Francia."}
{"id": "1570185", "revid": "767487", "url": "https://it.wikipedia.org/wiki?curid=1570185", "title": "Il bosco fuori", "text": "Il bosco fuori \u00e8 un film horror del 2006 diretto dall'esordiente Gabriele Albanesi e interpretato da Daniela Virgilio, Daniele Grassetti e Gennaro Diana.\nProdotto in modo indipendente e con a disposizione un budget di soli 45000 euro, il film \u00e8 stato proiettato in Italia in un solo cinema a Roma.\nNel 2007 esce la versione con sottotitoli in giapponese. Il titolo viene modificato in \"Italian Chainsaw\" e raggiunge la decima posizione fra i DVD pi\u00f9 venduti in Giappone. La versione per il mercato americano \u00e8 stata distribuita da Sam Raimi con il titolo \"The Last House in the Woods\".\nTrama.\nUna famiglia sta viaggiando in auto ormai da ore quando la foratura di una gomma manda fuori strada il mezzo uccidendo sul colpo l'autista. La donna e il bambino che viaggiano con l'uomo si allontanano dal luogo dell'incidente in cerca di soccorso. La madre viene raggiunta da un'altra auto che la investe violentemente. Dal mezzo scende quindi un maniaco che finisce la povera malcapitata con una pietra e carica il suo corpo nella propria auto. Il bambino, dopo avere assistito alla scena, scappa terrorizzato e si avventura nel bosco.\nDiverso tempo dopo una coppia di giovani, Aurora e Rino, appartati poco lontano dal luogo, viene aggredita da un gruppo di tre balordi, capitanati da Cesare. I tre, dopo avere malmenato e rinchiuso Rino nel bagagliaio, si apprestano a violentare Aurora. Ma fortunatamente la giovane coppia viene salvata dall'arrivo di Antonio, che in quel momento si trovava di passaggio insieme con la propria moglie, il quale allontana i balordi puntando loro una pistola. L'uomo porta cos\u00ec in salvo la giovane coppia e offre loro di portarli nella sua propriet\u00e0: una villa sperduta nel bosco. Qui vengono accuditi dall'uomo e da sua moglie Clara, mentre il figlio piccolo di questi dorme in una stanza del piano superiore.\nLa situazione degenera quando Antonio tenta di drogare la povera Aurora e questa scappando scopre che Rino \u00e8 stato legato e imbavagliato. In un primo momento la ragazza riesce a fuggire dalla villa, ma vagando nel bosco si imbatte nei due mostruosi figli adottivi dei coniugi che la catturano. Di l\u00ec a poco la coppia si ritrova legata e scopre che il figlio piccolo dei coniugi si nutre esclusivamente di carne umana e che loro saranno il suo prossimo banchetto. Ma proprio quando Aurora perde ogni speranza i tre balordi che avevano tentato di stuprarla, e che nel frattempo erano stati attirati dalle grida di Aurora quando \u00e8 stata catturata nel bosco, giungono nella villa e raccapricciati dalle mutilazioni subite da Rino elaborano un piano per far piazza pulita dei mostri e psicopatici che abitano il casolare.\nI due amici di Cesare vengono uccisi; quest'ultimo dopo avere ucciso Antonio e i suoi due figli adottivi, di cui uno armato di motosega, dopo essere tornato da Aurora per liberarla viene sorpreso da Clara che lo uccide con un coltello. Infine anche la moglie di Antonio muore, uccisa a morsi dal figlio Giulio mentre questa stava per uccidere Aurora, e qui si rivede il bambino scappato durante la prima scena del film, privo di arti, utilizzati per nutrire Giulio. I due bambini, chi per un motivo chi per un altro, entrambi dei mostri si abbracciano fraternamente e piangono.\nNella scena finale Aurora, finalmente libera, corre per il bosco completamente insanguinata e abbozza un sorriso mentre all'orizzonte si scorge il sole.\nRiconoscimenti.\nIl film \u00e8 stato presentato in concorso al Philadelphia Film Festival e in diversi altri festival internazionali tra cui il Montreal World Film Festival.\nGennaro Diana ha ricevuto il premio quale miglior attore protagonista al Buenos Aires Rojo Sangre Film Festival."}
{"id": "1570191", "revid": "125370984", "url": "https://it.wikipedia.org/wiki?curid=1570191", "title": "Norma tecnica", "text": "Una norma tecnica (o semplicemente norma, chiamata talvolta impropriamente \"standard\") \u00e8 un documento, utilizzato in svariati ambiti, che stabilisce specifiche tecniche di entit\u00e0, oggetti, concetti. Pi\u00f9 in generale, una norma descrive requisiti di materiali, prodotti, apparecchiature, opere, servizi, organizzazioni, attivit\u00e0, processi, progetti, sistemi, figure professionali, modelli astratti, terminologia, convenzioni, metodologie, sia in generale sia per diverse fasi/aspetti del ciclo di vita di ciascuno di questi elementi. Altra tipologia di norma \u00e8 la linea guida ovvero una norma che non contiene requisiti, ma raccomandazioni, esemplificazioni, interpretazioni a s\u00e9 stanti oppure di supporto ad altre norme.\nLe norme che compongono una \"famiglia di norme\" sono documenti, accomunati dalla medesima serie numerica, che inquadrano complessivamente uno specifico argomento (es. la serie ISO 191nn, cui appartiene la ISO 19101, tratta di argomenti di geografia). Tali norme, che possono essere di valenza nazionale o internazionale, sono redatte da appositi enti di normazione. Offrono un linguaggio comune di comunicazione fra le imprese, la pubblica amministrazione e gli utenti/consumatori, stabiliscono un equilibrio socio-economico fra i diversi attori che partecipano alle transazioni commerciali, base per qualsiasi economia di mercato, e sono una base necessaria delle relazioni fra cliente e fornitore. \u00c8 da chiarire che, comunque, le norme appartengono ad un vastissimo campo di utilizzo, ben oltre le materie economiche o professionali.\nL'adesione alle norme tecniche \u00e8 volontaria, e viene svolta solitamente da parte di soggetti privati o pubblici (ad esempio imprese, organizzazioni \"nonprofit\" o organismi della pubblica amministrazione) allo scopo di adeguarsi a particolari \"standard\" dettati dalla norma in esame, per acquisire una certificazione o per potere utilizzare un marchio di conformit\u00e0.\nTerminologia.\nNorme e standard.\nLe norme tecniche, in lingua inglese, sono chiamate \"standard\" (ad esempio dall'organismo di normazione internazionale ISO). Da qui la confusione in italiano tra il termine \"norma tecnica\" e il termine \"standard\", dove quest'ultimo non corrisponde alla norma, ma a ci\u00f2 che viene prodotto dalla sua applicazione. Ad esempio la norma tecnica ISO 216 stabilisce diversi standard per le dimensioni degli fogli di carta, denominati con le sigle \"A0\", \"A1\", \"A2\", \"A3\", A4\", ecc. In questo caso quindi ad una singola norma sono associati pi\u00f9 standard. Non solo: esistono anche altre norme che definiscono dimensioni di fogli di carta standard, per cui in generale non esiste necessariamente una corrispondenza biunivoca tra norma e standard. Per motivi analoghi, i termini \"normazione\" e \"standardizzazione\" non possono essere usati come sinonimi.\nInoltre molti standard non derivano da una norma tecnica. Un esempio in tal senso sono i sistemi utilizzati per indicare i fusi orari (UTC, GMT, CEST, ecc.).\nNei campi dell'informatica, dell'elettronica e delle telecomunicazioni, il termine \"standard\" viene utilizzato ad esempio per indicare specifiche ufficiose o ufficiali, a volte anche puramente convenzionali, prestabilite da un'autorit\u00e0 e riconosciute tali con lo scopo di rappresentare una base di riferimento o paradigma codificato per la realizzazione di tecnologie fra loro compatibili e interoperabili, che siano componenti hardware, software o infrastrutture di rete. Tale termine \u00e8 quindi in decisa contrapposizione alle tecnologie cosiddette \"proprietarie\", cio\u00e8 sviluppate \"ad hoc\" dalle aziende, ma che non permettono appunto l'interoperabilit\u00e0 tra sistemi. In genere uno standard definisce le caratteristiche tecniche che il sistema, prodotto, processo o servizio da realizzare deve soddisfare a livello logico-funzionale, garantendo dunque l'interoperabilit\u00e0 tra sistemi, lasciando il resto dell'implementazione, cio\u00e8 i dettagli realizzativi, in mano ai produttori/realizzatori del sistema, cercando cos\u00ec di favorire al massimo la libera concorrenza nella produzione e nel mercato.\nNorme volontarie e norme cogenti.\nA causa della volontariet\u00e0 nella loro applicazione, le norme tecniche si distinguono dalle norme giuridiche. In altre parole, le norme tecniche sono \"norme volontarie\", mentre le norme giuridiche sono \"norme cogenti\". Ci\u00f2 non toglie che le norme giuridiche possano appoggiarsi in qualche modo alle norme tecniche; ad esempio le direttive dell'Unione Europea che regolamentano la marcatura CE obbligano in certi casi ad attenersi a particolari norme tecniche. O in altri casi, una norma tecnica, anche se nasce come norma volontaria, pu\u00f2 essere presa a riferimento da ordinamenti legislativi e amministrativi, diventando dunque vincolante. Di solito tende ad autoaffermarsi per l'autorit\u00e0 dell'istituto di normazione che la emana e/o perch\u00e9 particolarmente richiesta/sentita dal mercato stesso. Al contrario, norme proprietarie tendono ad andare contro l'interesse comune e a creare barriere.\nNorme \"de jure\" e norme \"de facto\".\nUna norma \"de jure\" pu\u00f2 definirsi, in generale, come una specifica tecnica \"ufficiale\", ovvero approvata da un organo di normazione riconosciuto per l'applicazione della stessa in maniera ripetuta o continuativa, senza che detta norma sia di applicazione obbligatoria (GATT e definizioni delle direttive CEE 83/189).\nUna norma \"de facto\" pu\u00f2 definirsi come una specifica tecnica \"ufficiosa\" che \u00e8 stata sviluppata da una o pi\u00f9 aziende e che ha successivamente acquisito importanza generale grazie alla sua condizione di diffusione nel mercato. Si utilizza per riferirsi a norme consuetudinarie.\nProcesso di definizione e applicazione.\nIl primo passo per la pubblicazione di una norma \u00e8 l'approvazione di un documento da parte di un'organizzazione (solitamente espressione governativa o comunque di diritto pubblico) chiamato \"ente di normazione\". In taluni settori anche grandi imprese private (o associazioni settoriali di imprese) emanano delle prescrizioni a carattere normativo, principalmente rivolte alla loro catena di fornitura (ad esempio industria automobilistica, alimentare, ferroviaria, aeronautica, navale, costruzioni). Spesso, questo genere di standard settoriali richiama esplicitamente requisiti delle norme \"strictu sensu\" oppure viene condiviso con gli enti normatori al fine di pubblicare congiuntamente il testo.\nGli organismi di normazione possono operare a loro volta a livello internazionale o nazionale. Ad esempio l'ISO (Organizzazione internazionale per la normazione) opera a livello internazionale, mentre l'UNI (Ente nazionale italiano di unificazione) opera a livello nazionale. Possono esistere anche organismi di normazione che operano in aree geografiche che comprendono pi\u00f9 nazioni, come ad esempio il CEN (Comitato europeo di normazione), attivo all'interno della Comunit\u00e0 Europea.\nNel momento in cui un organismo di normazione nazionale, internazionale o sovranazionale abbia redatto una norma, questa generalmente viene chiamata con una sigla che richiama l'organismo di normazione che l'ha redatta, ad esempio \"ISO 9001\". Essa pu\u00f2 essere successivamente recepita da altri enti di normazione e prendere il nome anche da questi dove viene recepita. Ad esempio, una volta che la ISO 9001 \u00e8 stata recepita dal Comitato europeo di normazione e dall'UNI, \u00e8 stata chiamata in Italia \"UNI EN ISO 9001\", mentre il suo recepimento nel Regno Unito ha dato luogo al nome \"BS EN ISO 9001\", e cos\u00ec via per le altre nazioni dove \u00e8 stata recepita. All'atto del recepimento la norma viene tradotta nella lingua adottata dall'organismo di normazione che la recepisce (ad esempio la lingua italiana nel caso dell'UNI).\nPrima di essere pubblicate, le norme subiscono un iter, piuttosto articolato (progetto di norma) che, attraverso varie fasi, fa passare il documento da proposta/richiesta a versione definitiva; questo progetto \u00e8 coordinato da un comitato (nazionale o internazionale a seconda) che, attraverso incontri, emendamenti e votazioni, delibera lo standard e le successive revisioni.\nIn alcuni casi pu\u00f2 la conformit\u00e0 ad una norma pu\u00f2 essere certificata da un organismo di certificazione il quale pu\u00f2 agire all'interno di un accreditamento rilasciato da un ente di accreditamento emettendo quindi certificazioni di terza parte dette \"accreditate,\" le regole per l'accreditamento sono stabilite da norme tecniche (esempio: ISO 17021) Qualora l'organismo di certificazione operi al di fuori delle regole di accreditamento rilascer\u00e0 certificazioni dette \"non accreditate.\"\nGli enti di accreditamento fanno capo all'IAF (\"International Accreditation Forum\"), che \u00e8 l'organismo mondiale che raggruppa tali organizzazioni la cui attivit\u00e0 \u00e8 l'accreditamento (da non confondere con la certificazione n\u00e9, tantomeno, con la normazione).\nPrima di essere considerato tale dalla comunit\u00e0 internazionale ed essere preso a buon diritto come modello di riferimento, uno standard passa attraverso una serie di fasi di analisi e accreditamento:\nEnti di normazione.\nEsistono diversi enti di normazione a livello nazionale, sovranazionale e internazionale come:\nGli enti di normazione propongono, concordano e ratificano le norme nei diversi ambiti di competenza."}
{"id": "1570193", "revid": "31886", "url": "https://it.wikipedia.org/wiki?curid=1570193", "title": "Neoarchemorus", "text": ""}
{"id": "1570195", "revid": "767487", "url": "https://it.wikipedia.org/wiki?curid=1570195", "title": "Salto do C\u00e9u", "text": "Salto do C\u00e9u \u00e8 un comune del Brasile nello Stato del Mato Grosso, parte della mesoregione del Sudoeste Mato-Grossense e della microregione di Jauru."}
{"id": "1570198", "revid": "110157", "url": "https://it.wikipedia.org/wiki?curid=1570198", "title": "Santa Carmem", "text": "Santa Carmem \u00e8 un comune del Brasile nello Stato del Mato Grosso, parte della mesoregione del Norte Mato-Grossense e della microregione di Sinop."}
{"id": "1570200", "revid": "767487", "url": "https://it.wikipedia.org/wiki?curid=1570200", "title": "Santa Cruz do Xingu", "text": "Santa Cruz do Xingu \u00e8 un comune del Brasile nello Stato del Mato Grosso, parte della mesoregione del Nordeste Mato-Grossense e della microregione del Norte Araguaia."}
{"id": "1570201", "revid": "547034", "url": "https://it.wikipedia.org/wiki?curid=1570201", "title": "Fanam di Madras", "text": "Il fanam fu la moneta coniata dalla Madras Presidency fino al 1815. Circolava accanto alla rupia indiana che era anche questa emessa dalla Presidency. Il \"fanam\" era una piccola moneta d'argento, suddivisa in 80 \"cash\" di rame e che aveva come multiplo la \"pagoda\" d'oro dal valore di 42 fanam. La rupia valeva 12 fanam. Dopo il 1815 furono emesse solo monete in rupie.\nTabella di conversione.\nIl \"fanam\" fu emesso anche in Travancore, con un valore di 1/7 della rupia di Travancore, mentre nell'India danese fu emesso il \"fano\", dal valore di 1/8 della rupia dell'India danese e nell'India francese fu emesso il \"fanon\", dal valore di 1/8 della rupia dell'India francese."}
{"id": "1570204", "revid": "110157", "url": "https://it.wikipedia.org/wiki?curid=1570204", "title": "Santa Rita do Trivelato", "text": "Santa Rita do Trivelato \u00e8 un comune del Brasile nello Stato del Mato Grosso, parte della mesoregione del Norte Mato-Grossense e della microregione dell'Alto Teles Pires."}
{"id": "1570206", "revid": "767487", "url": "https://it.wikipedia.org/wiki?curid=1570206", "title": "Santa Terezinha (Mato Grosso)", "text": "Santa Terezinha \u00e8 un comune del Brasile nello Stato del Mato Grosso, parte della mesoregione del Nordeste Mato-Grossense e della microregione del Norte Araguaia."}
{"id": "1570209", "revid": "149485", "url": "https://it.wikipedia.org/wiki?curid=1570209", "title": "Aleks\u00e0ndr Sergeevi\u010d Pu\u0161kin", "text": ""}
{"id": "1570214", "revid": "1573940", "url": "https://it.wikipedia.org/wiki?curid=1570214", "title": "Neogea", "text": "Neogea \u00e8 un genere di ragni appartenente alla famiglia Araneidae.\nEtimologia.\nIl nome deriva dal greco , \"n\u00e8os\", cio\u00e8 \"nuovo, recente, giovane\", e dal genere affine Gea.\nDistribuzione.\nLe tre specie oggi note di questo genere sono state reperite in Asia sudorientale, Asia meridionale, Nuova Guinea e Cina: la specie dall'areale pi\u00f9 vasto \u00e8 la \"N. nocticolor\", rinvenuta in varie localit\u00e0 della zona compresa fra l'India e Sumatra.\nTassonomia.\nPer la determinazione delle caratteristiche di questo genere sono stati esaminati gli esemplari tipo di \"Araneus egregius\" Kulczynski, 1911 in un lavoro di Levi del 1983.\nDal 1999 non sono stati esaminati esemplari di questo genere.\nA marzo 2014, si compone di tre specie:"}
{"id": "1570218", "revid": "767487", "url": "https://it.wikipedia.org/wiki?curid=1570218", "title": "Santo Afonso", "text": "Santo Afonso \u00e8 un comune del Brasile nello Stato del Mato Grosso, parte della mesoregione del Centro-Sul Mato-Grossense e della microregione di Alto Paraguai."}
{"id": "1570220", "revid": "767487", "url": "https://it.wikipedia.org/wiki?curid=1570220", "title": "Santo Ant\u00f4nio do Leste", "text": "Santo Ant\u00f4nio do Leste \u00e8 un comune del Brasile nello Stato del Mato Grosso, parte della mesoregione del Nordeste Mato-Grossense e della microregione di Canarana."}
{"id": "1570222", "revid": "3115", "url": "https://it.wikipedia.org/wiki?curid=1570222", "title": "Tahar Lamri", "text": "Biografia.\nTahar Lamri nasce ad Algeri nel 1958. In Libia dal 1979 al 1984, conclude gli studi in Legge iniziati in Algeria, con la specializzazione in Rapporti internazionali e lavora come traduttore presso il consolato di Francia a Bengasi, si sposta dunque in Francia. In Italia dal 1986, vive a Ravenna.\nScrittore, partecipa a numerosi incontri, seminari, conferenze e attivit\u00e0 culturali riguardanti la letteratura straniera e la letteratura d'immigrazione.\nInterviene nel '97 al convegno internazionale \"Migrazioni, interazioni e conflitti nella costruzione di una democrazia europea\" dell'Universit\u00e0 degli Studi di Bologna con lo scritto \"Mettere in scena l'alterit\u00e0\". Nel luglio 2003 partecipa al terzo seminario italiano Scrittori Migranti promosso dalla rivista letteraria Sagarana, e a fine marzo 2004 al terzo convegno di Culture e Letteratura della Migrazione di Ferrara. \u00c8 presente al festival delle culture del Mediterraneo di Ravenna, evento promosso dall'associazione Meditaeuropa nel maggio 2007.\nLa sua molteplice attivit\u00e0 artistica si \u00e8 concretizzata in particolare nella produzione di un videoracconto dal titolo \u201cLa casa dei Tuareg\u201d, presentato al teatro Rasi di Ravenna, nella narrazione teatrale \"Wolf o le elecubrazioni di un kazoo\" per Ravenna Teatro. Nel giugno 1995 vince il premio della sezione narrativa della prima edizione del concorso letterario Eks&amp;Tra con il racconto \"Solo allora sono certo potr\u00f2 capire\", (opere raccolte nel volume Le voci dell'arcobaleno, Fara Editore Rimini),l'anno dopo sar\u00e0 lui stesso membro della giuria. \u00c8 del 1999 la pubblicazione della traduzione americana di questo racconto nell'antologia Mediterranean Crossroads (Fairleigh Dickinson University Press - associated University Press).\nHa collaborato con \"I Metissage\" e Teresa De Sio per il cd \"metissage\", con il pezzo La ballata di Riva (SOS Razzismo - il manifesto 1997). Lo spettacolo \"Il pellegrinaggio della voce\" \u00e8 stato presentato nel 2001 a Santarcangelo di Romagna nell'ambito della rassegna \"Eirene\". A Malo ad AzioniInclementi lo stesso spettacolo \u00e8 stato messo in scena con la collaborazione di Enio Sartori per i testi e di Stefano Bellanda per la colonna sonora. \nDal 2005 partecipa al progetto europeo \u201cAnd The City Spoke\u201d, assieme a scrittori e attori provenienti da diverse citt\u00e0 europee. Collabora inoltre con Ravenna Teatro, scrivendo narrazioni teatrali per bambini e adulti e organizza con l'associazione culturale Insieme per l'Algeria, \u201cLe vie dei venti\u201d e il Festival delle Culture \u201cL'essenza della presenza\u201d\nHa pubblicato i racconti \"Il pellegrinaggio della voce\" e \"Ma dove andiamo? Da nessuna parte solo pi\u00f9 lontano\" in \"Parole di sabbia\" (Edizioni Il Grappolo, 2002).\nLa raccolta di racconti \"I sessanta nomi dell'amore\", (Fara Editore, 2006; Traccediverse, 2007), \u00e8 vincitrice del Premio Letterario Internazionale sezione narrativa Citt\u00e0 di Anguillara e il Premio Microeditoria di Qualit\u00e0 assegnato durante la terza edizione della Rassegna della Microeditoria di Chiari.\nTahar Lamri \u00e8 membro della redazione del giornale \u201cCitt\u00e0 Meticcia\u201d, periodico cartaceo bimestrale e progetto di comunicazione interculturale, promosso e gestito dall'associazione omonima della citt\u00e0 di Ravenna. \nAl Festival di Letteratura di Mantova del 2007 ha partecipato al WikiAfrica Workshop e WikiAfrica Postcard, ideati dalla Fondazione lettera 27."}
{"id": "1570223", "revid": "23249", "url": "https://it.wikipedia.org/wiki?curid=1570223", "title": "Lenti fotocromatiche", "text": ""}
{"id": "1570224", "revid": "110157", "url": "https://it.wikipedia.org/wiki?curid=1570224", "title": "Santo Ant\u00f4nio do Leverger", "text": "Santo Ant\u00f4nio do Leverger \u00e8 un comune del Brasile nello Stato del Mato Grosso, parte della mesoregione del Centro-Sul Mato-Grossense e della microregione di Cuiab\u00e1."}
{"id": "1570226", "revid": "767487", "url": "https://it.wikipedia.org/wiki?curid=1570226", "title": "Ercole contro Roma", "text": "Ercole contro Roma \u00e8 un film del 1964 diretto da Piero Pierotti.\nTrama.\nFilippo Afro fa trucidare l'imperatore Gordiano e i suoi fedeli per poter prendere il potere e salire sul trono di Roma. Ercole, arriva a Roma partendo dalla Pannonia e riesce a salvare la figlia di Gordiano, Ulpia. I due vengono per\u00f2 catturati dagli uomini del despota e fatti prigionieri.\nLucio Traiano \u00e8 il console governatore della regione di provenienza di Ercole, e ha verso di lui un debito di riconoscenza e inizia a marciare contro il tiranno. I due eserciti arrivano inevitabilmente allo scontro che si conclude con la vittoria di Traiano, con la collaborazione di Ercole che \u00e8 riuscito a liberare e a mettere al sicuro Ulpia, di cui si \u00e8 innamorato.\nQuesta viene proclamata imperatrice ma invece di unirsi ad Ercole sceglie Lucio Traiano."}
{"id": "1570228", "revid": "36426", "url": "https://it.wikipedia.org/wiki?curid=1570228", "title": "Crociata di Papa Pio II", "text": ""}
{"id": "1570231", "revid": "125719661", "url": "https://it.wikipedia.org/wiki?curid=1570231", "title": "Supper's Ready", "text": "Supper's Ready \u00e8 un brano musicale del gruppo musicale britannico Genesis, traccia conclusiva del quarto album in studio \"Foxtrot\", pubblicato il 6 ottobre 1972 dalla Charisma Records.\nLa canzone.\nFirmata da tutti i componenti del gruppo, si tratta di una suite moderna divisa in sette atti. Il testo si avvale di metafore e scioglilingua per esprimere i concetti; tuttavia, questo \u00e8 uno dei fattori, insieme alla complessit\u00e0 delle melodie.\nCon questa canzone i Genesis esprimono il loro modo di trattare argomenti di ispirazione biblica e mitologica condensando \u2013 nei suoi oltre venti minuti \u2013 temi che, racchiusi nel breve attimo dell'abbraccio di due amanti, si intrecciano fra di loro creando un affresco che prova a ritrarre la storia dell'umanit\u00e0 fino ad un'Apocalisse che lascia sgomenti per la forza espressiva del brano e riapre il sussurrato dialogo fra amanti che intravedono, preannunciata da un angelo, la via della \"nuova Gerusalemme\".\n\"Lover's Leap\".\nIl primo atto di \"Supper's Ready\" \u00e8 caratterizzato da una musica calma e tranquilla ed introduce la storia dei due innamorati protagonisti del brano, che improvvisamente si ritrovano tramutati in corpi differenti. \n\"The Guaranteed Eternal Sanctuary Man\".\nLa canzone cambia di ritmo, accelerando improvvisamente. Durante questo brano, i due innamorati arrivano in una fantastica citt\u00e0 dominata da due persone; una \u00e8 un generoso contadino, l'altro \u00e8 il capo di una religione scientifica altamente disciplinata e prettamente teologica. Quest'ultimo si presenta come \"\"Guaranteed Eternal Sanctuary Man\" (\"L'uomo del Santuario Eterno Garantito\"\") e professa falsamente di conoscere il segreto per domare il fuoco. Con l'introduzione di questi due personaggi, i Genesis vogliono mettere in risalto la contrapposizione fra bene e male. Ma non solo: nel testo, il contadino \u00e8 presentato come uno che fa uso costante di acqua, che d\u00e0 vita, per i suoi campi, mentre l'Uomo del Santuario Eterno Garantito \u00e8 definito come \"un pompiere che custodisce, protegge il fuoco (\"i know a fireman who looks after the fire\")\".\n\"Ikhnaton and Itsacon and Their Band of Merry Men\".\nAkhenaton e Itsacon sono due generali dell'uomo che custodisce il Santuario Eterno. \"Akhenaton\" \u00e8 il nome di un Faraone dell'antico Egitto, mentre \"Itsacon\" deriva da \"It's a con\" (\"\u00e8 un truffatore\"). Nel frattempo, i due protagonisti si imbattono nell'esercito delle forze del male inviato dal custode del Santuario Eterno per uccidere tutti coloro che non hanno ancora firmato la pace e il contratto, che si rivela una \"Licenza di Eterno Asilo\".\n\"How Dare I Be So Beautiful?\".\nGradualmente, la musica rallenta e resta la sola voce di Gabriel, accompagnata dagli accordi (tutti in assolvenza, quindi con un tempo di attacco maggiore) al piano di Banks, a narrare le avventure dei due intrepidi eroi che, vagando sui campi di battaglia, incontrano una figura solitaria che, come nel mito di Narciso, \u00e8 ossessionata dalla propria immagine. Come Narciso, essa viene tramutata in un fiore non appena si specchia nell'acqua.\n\"Willow Farm\".\nLa canzone cambia di nuovo ritmo; improvvisamente, attaccano la batteria di Collins e la chitarra di Hackett, accompagnate dalle tastiere di Banks.\nNella storia, i due innamorati vengono anch'essi risucchiati dal laghetto, come Narciso, e si ritrovano in un mondo totalmente diverso, variopinto e pieno di vita. Con un fischio ogni cosa si trasforma in un'altra. Tutto il testo \u00e8 una carrellata surreale sull'immaginario inglese: da un Winston Churchill \"en travesti\" al pap\u00e0 che sta in ufficio mentre la mamma a casa lava i panni, e c'\u00e8 posto anche per il carillon (the musical box) di \"Nursery Cryme\".\n\"Apocalypse in 9/8 (Co-Starring the Delicious Talents of Gabble Ratchet)\".\nIn gran parte strumentale, con una metrica in 9/8 e suonato con un assolo dell'organo di Tony Banks in 4/4, il pezzo parla dei due innamorati che, ad un segnale, diventano semi per terra, riconoscendo negli altri semi altre persone provenienti dal loro mondo originario. Mentre attendono la fine dell'inverno, essi ritornano, tutto d'un tratto, al loro mondo, nel quale l'Apocalisse di Giovanni \u00e8 in pieno sviluppo. I sette trombettisti descritti nel testo gettano continuamente 6, 6 e 6, evocando cos\u00ec il numero cabalistico dell'Apocalisse. Intanto Pitagora, comparso dall'antico mondo greco, riesce a scrivere una canzone dopo immense pene; tuttavia, essa si riveler\u00e0 essere la melodia iniziale di \"Supper's Ready\". \n\"As Sure as Eggs Is Eggs (Aching Men's Feet)\".\nLa \"suite\" si conclude in lento calando; le forze del bene sono quelle da seguire, e che condurranno alla nuova Gerusalemme, luogo di pace."}
{"id": "1570232", "revid": "729019", "url": "https://it.wikipedia.org/wiki?curid=1570232", "title": "Brian Ashton", "text": "Biografia.\nBrian Ashton \u00e8 nato a Leigh, nell'allora contea del Lancashire (oggi Grande Manchester).\nSua madre lavorava nel tessile e suo padre era un minatore, che gioc\u00f2 a rugby a 13 per una squadra professionistica, negli anni quaranta.\nIn effetti, nato in una zona dell'Inghilterra in cui il rugby era il \"Rugby League\", Ashton, come molti altri suoi coetanei del nord dell'Inghilterra, di fatto non seppe dell'esistenza del rugby a 15 (o \"Rugby Union\") almeno fino a quando non frequent\u00f2 le scuole medie e superiori.\nAttivit\u00e0 da giocatore.\nDopo il diploma, Brian Ashton trov\u00f2 un impiego nel settore internazionale di una banca inglese, continuando a giocare a rugby a livello dilettantistico.\nLa sua prima squadra fuori dalla scuola fu il Tyldesley, dove Ashton inizi\u00f2 da mediano d'apertura prima di passare a mediano di mischia.\nNonostante le richieste da parte di diversi club professionistici di rugby XIII, Ashton rimase al XV e and\u00f2 a giocare nel Fylde, dove trov\u00f2 un compagno di squadra come Bill Beaumont.\nSuccessivamente, negli anni settanta, si trasfer\u00ec all'Orrell (altro club nell'area di Manchester) per rimanere vicino a casa.\nAll'attivit\u00e0 rugbistica, in quel periodo, altern\u00f2 anche la professione di insegnante di rugby presso una scuola superiore di Preston.\nSu consiglio del suo amico Dick Greenwood, che gli sugger\u00ec di ampliare i suoi orizzonti professionali, alla met\u00e0 degli anni settanta Ashton and\u00f2 a giocare in Francia, al Montferrand (oggi Clermont Auvergne), e in Italia, prima al Rugby Roma (in cui milit\u00f2 insieme allo stesso Greenwood), poi a Milano, dapprima nel CUS, di cui fu giocatore e allenatore e a seguire negli Amatori.\nGrazie a tale frequentazione professionale, Ashton conosce l'italiano e una volta, scherzando, dichiar\u00f2 che, qualora richiesto, avrebbe potuto fare da traduttore all'allora suo collega C.T. della nazionale inglese di calcio, Fabio Capello.\nSingolarmente Ashton non ha mai giocato nella Nazionale inglese: al suo attivo solo una convocazione, il 15 marzo 1975, nella partita del Cinque Nazioni contro la , ma senza subentrare; tuttavia vanta una convocazione nei Barbarians, nel 1975.\nAttivit\u00e0 da allenatore.\nPer quasi tutti gli anni ottanta Ashton lavor\u00f2 allo Stonyhurst College come insegnante di storia e istruttore di rugby, e nel 1988 gli fu offerto un incarico come allenatore professionista al Bath; Ashton aveva gi\u00e0 avuto un'esperienza internazionale, quando nel 1985 aveva assunto l'incarico di allenatore in 2\u00aa della Nazionale inglese nel suo \"tour\" in Nuova Zelanda. Lasci\u00f2 quindi il suo posto d'insegnante per prendere la panchina del Bath.\nL\u00ec costru\u00ec una squadra di successo, vincendo 6 titoli nazionali (nel 1989, dal 1991 al 1994, poi ancora nel 1996). La federazione irlandese decise quindi di mettere Ashton sotto contratto nel 1997, ma dopo poco pi\u00f9 di un anno questi lasci\u00f2 la Nazionale per via degli scarsi risultati che aveva ottenuto alla sua guida.\nTra il 1998 e il 2002 Ashton fu il secondo di Clive Woodward sulla panchina inglese, e dal 2002 al 2005 diresse l'Accademia Nazionale del Rugby, organismo della Rugby Football Union nato con lo scopo di preparare e coltivare i giovani giocatori; in tale veste, Ashton diresse anche l'Inghilterra \u201cA\u201d, l'anticamera della Nazionale maggiore.\nNel 2005 Ashton torn\u00f2 al Bath, ma fu richiamato dalla federazione quando il nuovo C.T. della Nazionale Andy Robinson lo scelse come uno dei suoi secondi, insieme a John Wells e Mike Ford.\nDopo le dimissioni dovute agli scarsi risultati ottenuti nel biennio precedente, Andy Robinson si dimise nel dicembre 2006 e la RFU affid\u00f2 ad Ashton il compito di difendere il titolo di campioni del mondo conquistato in Australia nel 2003 da Woodward: di l\u00ec a 10 mesi era in programma la Coppa del Mondo 2007 in Francia.\nLa campagna di Francia inizi\u00f2 tra molte difficolt\u00e0, tra un debutto stentato contro gli e soprattutto un rovescio clamoroso contro il (sconfitta per 0-36); comunque, una volta raggiunta la qualificazione come seconda del girone, la squadra di Ashton batt\u00e9 la favorita per 12-10 e, in semifinale a Saint-Denis, la padrona di casa del torneo. In finale ritrov\u00f2 il , ma questa volta, pur perdendo 6-15, l' rimase in partita fino all'ultimo e si riconferm\u00f2 miglior squadra dell'emisfero settentrionale.\nAnche grazie alla finale raggiunta nella VI Coppa del Mondo, la RFU, il 20 dicembre 2007, ha deciso di rinnovare a tempo indeterminato il contratto di Ashton.\nIntervistato in occasione del rinnovo del contratto, Brian Ashton ha detto di s\u00e9: \u00abIo intendo il mio incarico come un'occasione per permettere la crescita individuale di ciascun giocatore, per curar la parte tecnica con loro, e per creare l'ambiente giusto nel quale essi possano operare\u00bb.\nIn occasione della consegna delle onorificenze del Commonwealth Britannico per il 2008, \u00e8 stato annunciato il conferimento a Brian Ashton del titolo di Membro dell'Impero Britannico (MBE).\nDopo il torneo del Sei Nazioni 2008, in virt\u00f9 del risultato non positivo della nazionale inglese, il board della RFU, su proposta del direttore Rob Andrew, affid\u00f2 la squadra a Martin Johnson e propose ad Ashton l'incarico di allenatore capo della scuola tecnica della RFU, tuttavia rifiutato per dedicarsi alla propria attivit\u00e0 commerciale."}
{"id": "1570233", "revid": "767487", "url": "https://it.wikipedia.org/wiki?curid=1570233", "title": "OK Jazz", "text": "OK Jazz (in seguito TPOK Jazz) fu un'importante big band della Repubblica Democratica del Congo che contribu\u00ec in maniera sostanziale a definire il popolarissimo genere della rumba africana o \"soukous\".\nIl gruppo fu fondato negli anni cinquanta dal clarinettista Jean Serge Essous e dal chitarrista Fran\u00e7ois Luambo Makiadi, pi\u00f9 semplicemente chiamato Franco. Pare che il nome originale, \"OK Jazz\", fosse un riferimento al nome di un locale di Kinshasa, l'\"OK bar\"; il nome fu poi cambiato in TPOK Jazz, dove \"TPOK\" era un acronimo per \"Tout Puissant Orchestre Kinshasa\" (\"l'onnipotente orchestra di Kinshasa\").\nOK/TPOK Jazz fu una delle due principali band di rumba africana del XX secolo, insieme a Grand Kalle &amp; l'African Jazz. Nelle sue file hanno militato numerosi musicisti poi affermatisi nella scena musicale africana, fra cui Mose Fan Fan, Josky Kiambukuta Londa, Biallu Madilu, Sam Mangwana, Zitani Dalienst Ya Ntesa, Lutumba Massiya Simarro, Mavatiku Visi e Djo Mpoyi Kanda."}
{"id": "1570234", "revid": "110157", "url": "https://it.wikipedia.org/wiki?curid=1570234", "title": "Sapezal", "text": "Sapezal \u00e8 un comune del Brasile nello Stato del Mato Grosso, parte della mesoregione del Norte Mato-Grossense e della microregione di Parecis."}
{"id": "1570237", "revid": "287204", "url": "https://it.wikipedia.org/wiki?curid=1570237", "title": "Serra Nova Dourada", "text": "Serra Nova Dourada \u00e8 un comune del Brasile nello Stato del Mato Grosso, parte della mesoregione del Nordeste Mato-Grossense e della microregione del Norte Araguaia."}
{"id": "1570239", "revid": "14691", "url": "https://it.wikipedia.org/wiki?curid=1570239", "title": "TPOK Jazz", "text": ""}
{"id": "1570241", "revid": "110157", "url": "https://it.wikipedia.org/wiki?curid=1570241", "title": "Sinop (Brasile)", "text": "Sinop \u00e8 un comune del Brasile nello Stato del Mato Grosso, parte della mesoregione del Norte Mato-Grossense e della microregione di Sinop."}
{"id": "1570244", "revid": "287204", "url": "https://it.wikipedia.org/wiki?curid=1570244", "title": "Paul Morand", "text": "Fu diplomatico, romanziere, autore di saggi e di racconti, commediografo, giornalista e poeta. \u00c8 ritenuto uno dei padri dello stile moderno nella letteratura francese.\nEsord\u00ec con una serie di racconti e romanzi che si fecero notare per lo stile, l'erudizione, la concisione nella scrittura. Dichiaratamente antisemita, dopo l'armistizio della Francia del luglio 1940 decise di lasciare l'incarico diplomatico che ricopriva a Londra per rientrare nella Parigi occupata dall'esercito tedesco. Ader\u00ec al governo collaborazionista di Vichy e, reintegrato nei ranghi della diplomazia, fu nominato nel 1942 ambasciatore di Francia a Bucarest e nel 1944 a Berna. Rimosso dall'incarico dopo la Liberazione di Parigi nell'agosto 1944, decise di rimanere in Svizzera, dove visse fino al 1955. Negli anni Cinquanta fu il capofila del movimento letterario degli \"ussari\".\nIl 24 ottobre 1968 fu eletto all'Acad\u00e9mie fran\u00e7aise, succedendo a Maurice Gar\u00e7on. Dopo il ritorno in Francia, aveva presentato la sua candidatura nel 1958, ma senza successo, soprattutto a causa dell'ostracismo di Fran\u00e7ois Mauriac. L'anno successivo intervenne contro di lui Charles De Gaulle in persona, tornato al potere nel 1958, e fu quella l'unica volta in cui un presidente della Repubblica esercit\u00f2 il diritto di veto accordato al capo dello Stato sull'elezione degli accademici. Solo nel 1968 l'opposizione di De Gaulle venne a cadere, e Morand pot\u00e9 fare il suo ingresso fra gli Immortali.\nPaul Morand fu amico di Marcel Proust e lasci\u00f2 ricordi di notevole valore sullo scrittore. Lasci\u00f2 un'imponente corrispondenza con Jacques Chardonne, la cui prima parte \u00e8 stata pubblicata nel 2013.\nSpos\u00f2 H\u00e9l\u00e8ne Chrissoveloni (1879-1975), ex moglie del principe Soutzo, anch'essa intima di Proust."}
{"id": "1570249", "revid": "767487", "url": "https://it.wikipedia.org/wiki?curid=1570249", "title": "Sorriso (Brasile)", "text": "Sorriso \u00e8 un comune del Brasile nello Stato del Mato Grosso, parte della mesoregione del Norte Mato-Grossense e della microregione dell'Alto Teles Pires."}
{"id": "1570251", "revid": "599013", "url": "https://it.wikipedia.org/wiki?curid=1570251", "title": "Tony Cascarino", "text": "Dal suo ritiro \u00e8 presentatore per l'emittente radiofonica TalkSPORT e opinionista per il \"Times\" e per la rivista \"Hot Press\".\nCarriera.\nClub.\nCresciuto tra le file del Crockenhill, Cascarino si trasfer\u00ec al Gillingham nel 1982. In seguito milit\u00f2 nel Millwall, nell'Aston Villa, nel Celtic e nel Chelsea. Gli anni pi\u00f9 soddisfacenti, per\u00f2, li trascorse con Olympique Marsiglia e Nancy, nella Ligue 2 francese.\nAl Chelsea \u00e8 stato aspramente criticato per le sue prestazioni tanto che prima dell'acquisto di Robert Fleck da parte dei Blues l'allora proprietario dei \"Blues\" Ken Bates ha detto al telefono \u00abNon voglio un altro maledetto disastro come Cascarino\u00bb. Ha ricevuto critiche anche nel corso della sua militanza all'Aston Villa (condizionata da un infortunio al ginocchio) e al Celtic; in quest'ultima ha rotto la propria amicizia con il suo agente Liam Brady visto che usciva a bere con i giocatori dei Rangers (rivali storici del Celtic) nei locali dei tifosi Rangers.\nNazionale.\nMilit\u00f2 nella Nazionale irlandese (nonostante potesse scegliere anche l'Inghilterra, la Scozia e l'Italia) in virt\u00f9 del nonno materno cittadino di quel paese, anche se Cascarino poi rifer\u00ec di una confessione della madre, che affermava di essere stata adottata. Conta 88 presenze e 19 gol nella Nazionale irlandese, in cui sfrutt\u00f2 soprattutto le doti aeree per beneficiare dello stile di gioco della squadra, fondato sulle verticalizzazioni. Partecip\u00f2 al , al e al .\nDopo il ritiro.\nAutore di un'autobiografia molto dibattuta, nel suo libro non fece mistero del suo vizio per il gioco e dell'infedelt\u00e0 che caus\u00f2 il fallimento del proprio (primo) matrimonio con Sarah. Rivel\u00f2 anche che, durante la sua permanenza all'Olympique Marsiglia, il fisioterapista del club iniett\u00f2 a lui e ad altri giocatori delle sostanze non identificate e sostenne che, a detta del fisioterapista, non si trattava di doping, bens\u00ec di un modo naturale di accrescere l'adrenalina. Cascarino aggiunse che soltanto ai calciatori che si erano sottoposti all'iniezione era concesso di giocare.\nDopo il ritiro dall'attivit\u00e0 agonistica \u00e8 divenuto un giocatore di poker semiprofessionista, comparendo nella serie televisiva Celebrity Poker Club e commentando il PartyPoker Poker Den."}
{"id": "1570254", "revid": "767487", "url": "https://it.wikipedia.org/wiki?curid=1570254", "title": "S\u00e3o Jos\u00e9 do Povo", "text": "S\u00e3o Jos\u00e9 do Povo \u00e8 un comune del Brasile nello Stato del Mato Grosso, parte della mesoregione del Sudeste Mato-Grossense e della microregione di Rondon\u00f3polis."}
{"id": "1570255", "revid": "486946", "url": "https://it.wikipedia.org/wiki?curid=1570255", "title": "Kagura (Azumanga daioh)", "text": ""}
{"id": "1570256", "revid": "181699", "url": "https://it.wikipedia.org/wiki?curid=1570256", "title": "Carei", "text": "Carei (in ungherese \"Nagyk\u00e1roly\", in tedesco \"Grosskarol\" o \"Gro\u00dfkarl\", in yiddish \u05e7\u05e8\u05d0\u05dc\u05d9, \"Krula\") \u00e8 un municipio della Romania di abitanti, ubicato nel distretto di Satu Mare, nella regione storica della Transilvania.\nFa parte dell'area amministrativa anche la localit\u00e0 di Iancule\u015fti.\nLa citt\u00e0 di Carei viene citata per la prima volta da un documento del 1335 come un possedimento della famiglia ungherese K\u00e1rolyi, dal nome della quale nasce il toponimo attuale.\nFacente parte del comitato di Szatm\u00e1r del Regno d'Ungheria fino al 1920, pass\u00f2 quindi sotto il Regno di Romania, per tornare poi momentaneamente parte dell'Ungheria durante la Seconda guerra mondiale.\nRiconquistata il 25 ottobre 1944 dall'esercito romeno e dall'Armata Rossa, torn\u00f2 definitivamente a far parte della Romania, assieme a tutta la Transilvania settentrionale, dopo la fine della guerra in forza dei Trattati di Parigi del 1947.\nIl monumento pi\u00f9 importante della citt\u00e0 \u00e8 il \"Castello Karolyi\", costruito nel XIII secolo e largamente rimaneggiato nel XIX secolo, circondato da un vasto parco dendrologico che ospita specie vegetali tra le pi\u00f9 rare."}
{"id": "1570257", "revid": "767487", "url": "https://it.wikipedia.org/wiki?curid=1570257", "title": "S\u00e3o Jos\u00e9 do Rio Claro", "text": "S\u00e3o Jos\u00e9 do Rio Claro \u00e8 un comune del Brasile nello Stato del Mato Grosso, parte della mesoregione del Norte Mato-Grossense e della microregione di Arinos."}
{"id": "1570260", "revid": "767487", "url": "https://it.wikipedia.org/wiki?curid=1570260", "title": "S\u00e3o Jos\u00e9 do Xingu", "text": "S\u00e3o Jos\u00e9 do Xingu \u00e8 un comune del Brasile nello Stato del Mato Grosso, parte della mesoregione del Nordeste Mato-Grossense e della microregione del Norte Araguaia."}
{"id": "1570261", "revid": "767487", "url": "https://it.wikipedia.org/wiki?curid=1570261", "title": "Andrea Marzani", "text": "Carriera.\nCresiuto calcisticamente nel Legnano, dopo aver segnato 13 reti in 28 presenze in Serie C nella stagione 1942-1943con la Redaelli Rogoredo, passa nell'immediato dopoguerra nel Novara per poi approdare ad Empoli dove gioca due campionati Serie B.\nNel 1948 esordisce in Serie A con il Palermo dove resta due anni prima di passare al Fanfulla dove gioca un campionato di Serie B. L\u00ec segna 18 reti, venendo inserito titolare nel 1951 da Paolo Mazza nella sua neopromossa SPAL.\nDopo aver segnato 7 reti nella massima divisione con i ferraresi, passa al dove con 9 reti \u00e8 capocannoniere dei granata. torna a Novara dove gioca tre campionati di Serie A ed uno di Serie B prima di chiudere nel 1958 con un'altra stagione al Fanfulla.\nHa segnato 51 gol in Serie A in 152 partite e 37 gol in Serie B in 95 partite."}
{"id": "1570262", "revid": "4175", "url": "https://it.wikipedia.org/wiki?curid=1570262", "title": "Commissioni parlamentari", "text": ""}
{"id": "1570263", "revid": "767487", "url": "https://it.wikipedia.org/wiki?curid=1570263", "title": "S\u00e3o Jos\u00e9 dos Quatro Marcos", "text": "S\u00e3o Jos\u00e9 dos Quatro Marcos \u00e8 un comune del Brasile nello Stato del Mato Grosso, parte della mesoregione del Sudoeste Mato-Grossense e della microregione di Jauru."}
{"id": "1570267", "revid": "767487", "url": "https://it.wikipedia.org/wiki?curid=1570267", "title": "S\u00e3o Pedro da Cipa", "text": "S\u00e3o Pedro da Cipa \u00e8 un comune del Brasile nello Stato del Mato Grosso, parte della mesoregione del Sudeste Mato-Grossense e della microregione di Rondon\u00f3polis."}
{"id": "1570269", "revid": "1902061", "url": "https://it.wikipedia.org/wiki?curid=1570269", "title": "Sofia Jannok", "text": "Sofia Jannock Conduce un programma radiofonico su Sveriges Radio P2."}
{"id": "1570274", "revid": "287204", "url": "https://it.wikipedia.org/wiki?curid=1570274", "title": "Olympic Park Stadium", "text": "L'Olympic Park Stadium \u00e8 uno stadio multifunzionale australiano di Melbourne.\nFu costruito per le Olimpiadi del 1956 dall'architetto Steven Senett\u00ec.\nDescrizione.\nLo stadio \u00e8 uno dei pi\u00f9 grandi nello Stato di Victoria ed \u00e8 concepito principalmente per il campo rettangolare, rendendolo ideale per ospitare partite di rugby league, rugby union, calcio e gridiron. Ha un'illuminazione che consente eventi in notturna. I pi\u00f9 grandi Docklands Stadium e Melbourne Cricket Ground sostengono anch'essi sport dal campo rettangolare, ma con visuale meno ideale. Un pi\u00f9 grande Melbourne Rectangular Stadium da 31.000 posti \u00e8 in costruzione di fianco e la conclusione dei lavori \u00e8 prevista per il 2009. Ha una pista di atletica leggera di primo livello, rifatta nel 1997, mentre lo stadio \u00e8 stato ristrutturato nel 1998.\nLo stadio \u00e8 la casa dei Melbourne Storm (NRL). Ha ospitato anche gli incontri dei Melbourne Victory (A-League) per due stagioni (2005-2007), alternandosi nella seconda con il Docklands Stadium. Ha una capacit\u00e0 di 18,500 spettatori con 11,000 posti a sedere.\nConcerti.\nIl Re del Pop Michael Jackson si esib\u00ec con un concerto sold out allo stadio il 13 novembre 1987 durante il suo Bad World Tour. I\nBon Jovi vi si esibirono nel novembre 1995 all'interno del loro These Days Tour"}
{"id": "1570279", "revid": "1573940", "url": "https://it.wikipedia.org/wiki?curid=1570279", "title": "Neoscona", "text": "Neoscona \u00e8 un genere di ragni appartenente alla famiglia Araneidae dell'ordine Araneae.\nEtimologia.\nIl nome deriva dal greco , \"n\u00e8os\", cio\u00e8 \"nuovo, recente, giovane\", e il resto \u00e8 di incerta attribuzione.\nDistribuzione.\nLe 97 specie oggi note di questo genere sono state rinvenute in tutti i continenti ad eccezione dei poli. In prevalenza la diversit\u00e0 si esplica in Asia, con 27 specie reperite in Cina, 25 in India e 11 nelle Filippine; in Africa sono state reperite 16 specie. Le specie dall'areale pi\u00f9 vasto sono la \"N. adianta\", rinvenuta in varie localit\u00e0 della regione paleartica e la \"N. subfusca\", reperita in diverse localit\u00e0 del \"Vecchio Mondo\" (Europa, Asia e Africa).\nTassonomia.\nNel 1954 l'aracnologo Roewer indic\u00f2 questo genere quale sinonimo di Araneus ; da tempo \u00e8 per\u00f2 accettato da tutti gli autori come genere a s\u00e9.\nConsiderato sinonimo anteriore di \"Chinestela\" a seguito di un lavoro di Archer del 1958 e di \"Cubanella\" in seguito ad uno studio dello stesso Franganillo di un decennio posteriore (1936c) con conseguente trasferimento della specie tipo.\nInoltre \u00e8 anche sinonimo anteriore di \"Afraranea\" sulla base di uno studio sugli esemplari tipo di \"Araneus sanguipes\" (anche se fondati su un'errata identificazione di \"Neoscona penicillipes\" da parte di Archer).\nNon \u00e8 infine sinonimo anteriore di \"Eriovixia\" a seguito di un lavoro dell'aracnologo Grasshoff del 1986, \"contra\" una precedente analisi di Berman &amp; Levi del 1971.\nDal 2013 non sono stati esaminati esemplari di questo genere.\nA marzo 2014, si compone di 97 specie e 13 sottospecie:"}
{"id": "1570280", "revid": "1573940", "url": "https://it.wikipedia.org/wiki?curid=1570280", "title": "Coleodactylus", "text": "Coleodactylus \u00e8 un genere di piccoli sauri della famiglia Sphaerodactylidae, diffusi principalmente in America meridionale.\nDistribuzione e habitat.\nLe specie di questo genere sono diffuse in Brasile, Suriname, Guyana e Venezuela.\nTassonomia.\nIl genere \"Coleodactylus\" comprende 5 specie:"}
{"id": "1570286", "revid": "52953", "url": "https://it.wikipedia.org/wiki?curid=1570286", "title": "Modello Bell-LaPadula", "text": "Il Modello di riservatezza di Bell-La Padula (BLP) \u00e8 stato definito tra il 1973 e il 1976 da David Elliott Bell e Len LaPadula. Inizialmente \u00e8 stato sviluppato per soddisfare le esigenze del Dipartimento della Difesa Americano (\"Department of Defense\" - DOD) relative all'accesso alle informazioni mentre, successivamente, \u00e8 stato principalmente rivolto alla riservatezza delle stesse. Rappresenta, comunque, uno dei pi\u00f9 importanti modelli di sicurezza applicabili ai sistemi operativi e alle basi di dati.\nCaratteristiche.\nIl modello Bell-LaPadula si concentra su riservatezza di dati e accesso a informazioni classificate, in contrasto con il Modello d'integrit\u00e0 BIBA che descrive regole per la protezione di integrit\u00e0 dei dati. In questo modello formale, le entit\u00e0 in un sistema informativo sono divise in soggetti e oggetti.\nI \"clearance levels\" come i \"sentitivity levels\" sono chiamati \"access classes\". Una classe di accesso (\"access class\") consiste di due componenti:\nOgni soggetto pu\u00f2 inoltre accedere ai vari oggetti secondo modi di accesso (\"access modes\") detti:\nStato Sicuro.\nIl concetto di uno Stato Sicuro \u00e8 definito ed \u00e8 provato dal fatto che ogni transizione preserva la sua sicurezza spostandosi da stato sicuro ad un altro stato sicuro. \nIl passaggio da uno stato a un altro stato \u00e8 definito da funzioni di transizione. Uno stato di sistema \u00e8 definito sicuro se tutti i modi di accesso dei \"subjects and objects\" sono conformi alla politica di sicurezza. \nPer determinare se un modo di accesso specifico \u00e8 permesso, la \"clearance\" \u00e8 paragonato alla classificazione dell\"'object\" (pi\u00f9 precisamente: la combinazione di classificazione e l'insieme di compartimenti compongono il livello di sicurezza) per determinare se il soggetto \u00e8 autorizzato a quello specifico modo di accesso.\nLo schema di accesso/classificazione \u00e8 espresso in termini di un reticolo. Ogni operazione richiesta \u00e8 controllata da un \"reference monitor\", e la sua esecuzione \u00e8 concessa se, e solo se, lo stato risultante in cui si verrebbe a trovare il sistema sia sicuro, ovvero soddisfi tutte le propriet\u00e0 del modello.\nIl modello definisce due regole obbligatorie del controllo accessi (MAC) e una regola discrezionale di controllo accessi (DAC) con tre propriet\u00e0 sulla sicurezza:\nQueste regole insieme servono ad evitare che le informazioni possano propagarsi senza controllo da parte del proprietario, e sono lo strumento per impedire che il sistema possa essere espugnato da un \"trojan horse\" (Cavallo di Troia: virus nascosto in un programma che penetra tramite il programma in un computer).\nIl trasferimento di informazioni da un paragrafo \"high-sensitivity\" a un documento \"lower-sensitivity\" pu\u00f2 avvenire nel modello Bell-LaPadula per mezzo del concetto di soggetti di fiducia. \"Subjects\" di fiducia non sono limitati dalla propriet\u00e0.\nUn \"Subject\" di fiducia deve essere mostrato e testato affinch\u00e9 possa essere dichiarato affidabile in merito alla politica di sicurezza.\nCon \"Bell-LaPadula\", gli utenti possono creare contenuto solo sopra il loro personale livello di sicurezza (i ricercatori \"Secret\" possono creare file \"Secret\" o \"Top-Secret\" ma non possono creare file \"Public\"): nessun \"write-down\".\nAl contrario, gli utenti possono esaminare contenuto solo sotto il loro personale livello di sicurezza (i ricercatori \"Secret\" possono esaminare file \"Public\" o \"Secret\", ma non possono esaminare file \"Top-Secret\"): nessun \"read-up\".\nTransizioni di stato.\nAttraverso specifiche operazioni lo \"stato del sistema\" pu\u00f2 subire delle transizioni. Le \"transizioni di stato\" consentite all'interno del modello di \"Bell-LaPadula\" sono: \nDi che cosa non parla il Modello BLP.\nIl modello \"Bell-LaPadula\" ha esplicitamente definito il suo ambito. Non ha trattato quanto segue radicalmente:\nCuriosit\u00e0.\nL'asterisco nella notazione *-property fu introdotto come placeholder dagli autori nelle prime bozze del loro paper, in quanto a nessuno veniva in mente un nome appropriato per questa propriet\u00e0 del modello. L'idea era di scegliere un nome successivamente e sostituire tutte le occorrenze del simbolo \"*\" nel testo di bozza; tuttavia, non si trov\u00f2 mai un nome adeguato e gli autori pubblicarono il proprio articolo lasciando l'asterisco.\nCollegamenti esterni.\nAIPSI"}
{"id": "1570293", "revid": "110157", "url": "https://it.wikipedia.org/wiki?curid=1570293", "title": "Microregione di Alto Pantanal", "text": "Alto Pantanal \u00e8 una microregione dello Stato del Mato Grosso appartenente alla mesoregione di Centro-Sul Mato-Grossense.\nComuni.\nComprende 4 comuni:"}
{"id": "1570294", "revid": "309289", "url": "https://it.wikipedia.org/wiki?curid=1570294", "title": "Marcha (affluente del Viljuj)", "text": "La Marcha () \u00e8 un fiume della Russia siberiana orientale (Sacha-Jakuzia), affluente di sinistra del Viljuj.\nDescrizione.\nHa origine dal versante orientale dell'Altopiano del Viljuj cambiando spesso direzione, scorre poi con direzione mediamente sud-orientale nel bassopiano della Jacuzia centrale in un territorio prevalentemente piatto e mal drenato, interessato dal permafrost. Sfocia nel Viljuj a 518\u00a0km dalla foce, alcune decine di km a valle della cittadina di Njurba. Nel suo corso riceve parecchi affluenti, fra i quali Morkoka, Marchara e Oldondo dalla destra idrografica, Channja, Konon\u010dan e Daldyn dalla sinistra. Nel bacino sono presenti numerosi laghi, prevalentemente di origine termocarsica.\n\u00c8 gelato in superficie da fine settembre/primi di ottobre fino a fine maggio/primi di giugno; si blocca fino a 150 giorni nel corso inferiore e fino a 208 giorni nel corso superiore. Similmente a quasi tutti i fiumi siberiani, manifesta piene importanti durante la stagione estiva, quando il valore medio di portata pu\u00f2 superare i 7\u00a0000\u00a0m\u00b3/s.\nLa Marcha \u00e8 navigabile dalla confluenza della Morkoka fino alla foce. Dal villaggio di Malykaj (nel basso corso) a Njurba (sul Viljuj), circola regolarmente la motonave passeggeri a basso pescaggio \"Zarja\".\nNella parte superiore del bacino sono presenti depositi di diamanti.\nIttiofauna.\nLe acque del fiume sono popolate da storioni, taimen, \"Brachymystax lenok\", nelma, coregoni, lucci."}
{"id": "1570295", "revid": "80339", "url": "https://it.wikipedia.org/wiki?curid=1570295", "title": "Marha", "text": ""}
{"id": "1570296", "revid": "80339", "url": "https://it.wikipedia.org/wiki?curid=1570296", "title": "Markha", "text": ""}
{"id": "1570297", "revid": "110157", "url": "https://it.wikipedia.org/wiki?curid=1570297", "title": "Microregione di Alto Paraguai", "text": "Alto Pantanal \u00e8 una microregione dello Stato del Mato Grosso appartenente alla mesoregione di Centro-Sul Mato-Grossense.\nComuni.\nComprende 5 comuni:"}
{"id": "1570300", "revid": "79607860", "url": "https://it.wikipedia.org/wiki?curid=1570300", "title": "Cortina (micologia)", "text": "La cortina \u00e8 un velo che si estende dalla parte superiore del gambo all'estremo margine del cappello del fungo, serve per proteggere le lamelle e ad impedire la caduta delle spore prima che esse siano giunte a maturazione.\nLa sua funzione \u00e8 simile a quella che il velo ricopre nel gruppo delle Amanite, e si trova prevalentemente nei funghi della famiglia dei Cortinari (che da essa prendono il nome). Ben visibile nei funghi giovani, negli esemplari adulti non ne rimane che qualche vaga traccia nella parte superiore del gambo, spesso evidenziata dalle spore che vi rimangono intrappolate."}
{"id": "1570305", "revid": "110157", "url": "https://it.wikipedia.org/wiki?curid=1570305", "title": "Microregione di Cuiab\u00e1", "text": "Cuiab\u00e1 \u00e8 una microregione dello Stato del Mato Grosso appartenente alla mesoregione di Centro-Sul Mato-Grossense.\nComuni.\nComprende 5 comuni:"}
{"id": "1570308", "revid": "309289", "url": "https://it.wikipedia.org/wiki?curid=1570308", "title": "Tjung", "text": "Il Tjung () \u00e8 un fiume della Russia siberiana orientale (Sacha-Jacuzia), affluente di sinistra del Viljuj.\nNasce dalle estreme propaggini nord-orientali dell'altopiano della Siberia Centrale; fluisce dapprima verso oriente, prendendo successivamente direzione sud-sud-est nel bassopiano della Jacuzia centrale, percorrendo un territorio in gran parte pianeggiante e paludoso, interessato dal permafrost. Confluisce nel Viljuj a 332\u00a0km dalla foce, presso la localit\u00e0 di Viljujsk, dopo 1\u00a0092 km di corso nei quali non incontra centri abitati di rilievo. I principali affluenti sono \u010cimidikjan, D\u017eippa, Arga-Tjung da sinistra, Tjungkjan da destra.\nIl Tjung \u00e8 gelato nel periodo ottobre-maggio/primi di giugno."}
{"id": "1570309", "revid": "80339", "url": "https://it.wikipedia.org/wiki?curid=1570309", "title": "Tyung", "text": ""}
{"id": "1570310", "revid": "110157", "url": "https://it.wikipedia.org/wiki?curid=1570310", "title": "Microregione di Ros\u00e1rio Oeste", "text": "Ros\u00e1rio Oeste \u00e8 una microregione dello Stato del Mato Grosso appartenente alla mesoregione di Centro-Sul Mato-Grossense.\nComuni.\nComprende 3 comuni:"}
{"id": "1570311", "revid": "287204", "url": "https://it.wikipedia.org/wiki?curid=1570311", "title": "Hachiko", "text": ""}
{"id": "1570313", "revid": "729019", "url": "https://it.wikipedia.org/wiki?curid=1570313", "title": "Microregione di Canarana", "text": "Canarana \u00e8 una microregione dello Stato del Mato Grosso appartenente alla mesoregione di Nordeste Mato-Grossense.\nComuni.\nComprende 8 comuni:"}
{"id": "1570314", "revid": "1573940", "url": "https://it.wikipedia.org/wiki?curid=1570314", "title": "Nicolepeira", "text": "Nicolepeira \u00e8 un genere di ragni appartenente alla famiglia Araneidae.\nEtimologia.\nIl nome deriva dallo zoologo e illustratore francese Hercule Nicolet (1801 - 1872) e dal nome dell'ex-genere \"Epeira\" cui originariamente erano ascritte queste tre specie. In seguito dall'aracnologo Levi vennero riconosciute come appartenenti ad un genere a s\u00e9 stante.\nDistribuzione.\nLe tre specie oggi note di questo genere sono state rinvenute in varie localit\u00e0 del Cile centrale e meridionale.\nTassonomia.\nLa determinazione delle caratteristiche del genere \u00e8 stata effettuata sugli esemplari di \"Parawixia flavifrons\" .\nA maggio 2011, si compone di tre specie:"}
{"id": "1570315", "revid": "260676", "url": "https://it.wikipedia.org/wiki?curid=1570315", "title": "Museo parrocchiale d'arte sacra", "text": " \nIl Museo parrocchiale d'arte sacra di Ponte di Legno (provincia di Brescia) nasce nel 1980 dalla ristrutturazione della casa parrocchiale.\nAl suo interno suppellettili, arredi, paramenti sacri ricamati a mano, calici ed ostensori del XVII secolo."}
{"id": "1570316", "revid": "729019", "url": "https://it.wikipedia.org/wiki?curid=1570316", "title": "Rogue Pictures", "text": "Rogue \u00e8 una casa di produzione cinematografica, controllata da Relativity Media.\nViene fondata nel 1997 dalla Polygram Filmed Entertainment, chiude nel 2000 e nel 2004 viene acquistata e rilanciata nell'industria cinematografica dalla Focus Features. La casa si occupa principalmente di produzioni low-cost."}
{"id": "1570318", "revid": "110157", "url": "https://it.wikipedia.org/wiki?curid=1570318", "title": "Microregione di M\u00e9dio Araguaia", "text": "M\u00e9dio Araguaia \u00e8 una microregione dello Stato del Mato Grosso appartenente alla mesoregione di Nordeste Mato-Grossense.\nComuni.\nComprende 3 comuni:"}
{"id": "1570323", "revid": "767487", "url": "https://it.wikipedia.org/wiki?curid=1570323", "title": "African Fiesta", "text": "African Fiesta fu una famosa big band di rumba africana della Repubblica Democratica del Congo. Fu fondata da Tabu Ley Rochereau e Dr. Nico Kasanda nel 1963. La band era composta in gran parte di musicisti che avevano militato in uno dei due grandi ensemble di rumba congolese degli anni cinquanta, Grand Kalle et l'African Jazz, ed ebbe un grande successo di pubblico. Nel 1965, Tabu Ley e Dr. Nico si divisero, fondando due gruppi paralleli (rispettivamente African Fiesta National e African Fiesta Sukisa). Il gruppo di Tabu Ley (African Fiesta National) fu quello che ebbe maggior successo; all'inizio degli anni settanta tutti i loro dischi raggiungevano il milione di copie vendute. Nel gruppo si form\u00f2 musicalmente, tra l'altro, Sam Mangwana, che sarebbe diventato una delle stelle della musica pop africana."}
{"id": "1570324", "revid": "185700", "url": "https://it.wikipedia.org/wiki?curid=1570324", "title": "Premio dell'Accademia", "text": ""}
{"id": "1570325", "revid": "14691", "url": "https://it.wikipedia.org/wiki?curid=1570325", "title": "African Fiesta National", "text": ""}
{"id": "1570326", "revid": "14691", "url": "https://it.wikipedia.org/wiki?curid=1570326", "title": "African Fiesta Sukisa", "text": ""}
{"id": "1570327", "revid": "110157", "url": "https://it.wikipedia.org/wiki?curid=1570327", "title": "Microregione di Norte Araguaia", "text": "Norte Araguaia \u00e8 una microregione dello Stato del Mato Grosso appartenente alla mesoregione di Nordeste Mato-Grossense.\nComuni.\nComprende 14 comuni:"}
{"id": "1570328", "revid": "115545570", "url": "https://it.wikipedia.org/wiki?curid=1570328", "title": "Strade provinciali della provincia di Lecco", "text": "Le strade provinciali gestite dalla provincia di Lecco hanno una estensione totale di oltre 400\u00a0km. La rete \u00e8 divisa in 7 circondari.\nSP 46 - SP 181.\nQuesto \u00e8 un elenco delle strade provinciali presenti sul territorio della provincia di Lecco:\nSP ex SS.\nQuesto \u00e8 invece un elenco delle strade statali diventate provinciali ai sensi del decreto legislativo n. 112 del 1998 e della \"Legge Regionale n. 1 del 2000\", presenti sul territorio della provincia di Lecco:"}
{"id": "1570338", "revid": "729019", "url": "https://it.wikipedia.org/wiki?curid=1570338", "title": "Microregione di Alta Floresta", "text": "Alta Floresta \u00e8 una microregione dello Stato del Mato Grosso appartenente alla mesoregione di Norte Mato-Grossense.\nComuni.\nComprende 6 comuni:"}
{"id": "1570341", "revid": "323278", "url": "https://it.wikipedia.org/wiki?curid=1570341", "title": "Novakiella trituberculosa", "text": "Novakiella trituberculosa () \u00e8 un ragno appartenente alla famiglia Araneidae.\n\u00c8 l'unica specie nota del genere Novakiella.\nDistribuzione.\nL'unica specie oggi nota di questo genere \u00e8 stata reperita in Australia e Nuova Zelanda.\nTassonomia.\nIl nome del genere \u00e8 in sostituzione di \"Novakia\" , che venne determinato analizzando esemplari di \"Araneus trituberculosus\" . Tale denominazione era infatti stata gi\u00e0 utilizzata per \"Novakia\" , genere di ditteri della famiglia Mycetophilidae e divenne necessario cambiarla. L'aracnologo Platnick, in una pubblicazione speciale del 1993, provvide a questa e ad altre ridenominazioni resesi necessarie.\nDal 1988 non sono stati esaminati altri esemplari, n\u00e9 sono state descritte sottospecie al 2014."}
{"id": "1570343", "revid": "110157", "url": "https://it.wikipedia.org/wiki?curid=1570343", "title": "Microregione di Alto Teles Pires", "text": "Alto Teles Pires \u00e8 una microregione dello Stato del Mato Grosso appartenente alla mesoregione di Norte Mato-Grossense.\nComuni.\nComprende 9 comuni:"}
{"id": "1570346", "revid": "767487", "url": "https://it.wikipedia.org/wiki?curid=1570346", "title": "Paul Pierson", "text": " \nBiografia.\nPierson \u00e8 originario dell'Oregon, dove entrambi i suoi genitori insegnarono all'Universit\u00e0 dell'Oregon. Consegue la laurea di primo livello in Scienze politiche all'Oberlin College nel 1981. Successivamente, frequenta l'universit\u00e0 Yale, dove consegue due Master nel 1986 e il PhD in Scienze politiche nel 1989.\nPierson insegna a Harvard dal 1989 al 2004, finch\u00e9 non va ad insegnare alla Berkeley, in California, dove attualmente \u00e8 professore di Scienze politiche.\n\u00c8 stato visiting professor all'European University Institute di Firenze nel 1997.\nIl primo libro di Pierson, \"Dismantling the Welfare State?\", \u00e8 stato una rielaborazione della sua tesi di dottorato e vinse il Kammerer Prizel dell'Associazione americana di scienze politiche come miglior lavoro sulla politica nazionale americana pubblicato nel 1994.\nIl suo articolo accademico \u201cIncreasing Returns, Path Dependence, and the Study of Politics\u201d ha vinto il Heinz Eulau Award per il miglior articolo pubblicato nel \"American Political Science Review\" del 2000.\nPierson \u00e8 stato presidente della sezione politica e storica dell'Associazione americana di scienze politiche per il biennio 2003-2004."}
{"id": "1570348", "revid": "287204", "url": "https://it.wikipedia.org/wiki?curid=1570348", "title": "\u0160enkurskij rajon", "text": "Il \u0160enkurskij rajon (denominazione ufficiale , traslitterato \"\u0160enkurskij municipal'nyj rajon\") \u00e8 un distretto dell'Oblast' di Arcangelo, in Russia. Il distretto prende il nome dal suo centro amministrativo, la citt\u00e0 di \u0160enkursk.\nGeografia antropica.\nSuddivisioni amministrative.\nIl distretto comprende un comune urbano e 11 comuni rurali. Oltre alla citt\u00e0 di \u0160enkursk il distretto conta diversi villaggi tra i quali i seguenti sono i centri amministrativi degli insediamenti rurali: Rakovskaja, Ivanovskoe, \u0160ipunovskaja, Rovdino, Kulikovskaja, Rybogorskaja, Ust'-Paden'ga, Nikiforovskaja, Nosovskaja, \u0160egoravy, Odincovskaja."}
{"id": "1570349", "revid": "211141", "url": "https://it.wikipedia.org/wiki?curid=1570349", "title": "\u0160enkkurskij rajon", "text": ""}
{"id": "1570351", "revid": "22475", "url": "https://it.wikipedia.org/wiki?curid=1570351", "title": "Novaranea", "text": "Novaranea \u00e8 un genere di ragni appartenente alla famiglia Araneidae.\nEtimologia.\nIl nome deriva dal latino novus, cio\u00e8 \"nuovo, recente\" e araneus, cio\u00e8 \"ragno\".\nDistribuzione.\nLe due specie oggi note di questo genere sono state rinvenute in Australia e Nuova Zelanda: la \"N. queribunda\" \u00e8 un endemismo neozelandese, mentre la \"N. courti\" \u00e8 stata reperita in varie regioni australiane (Nuovo Galles del Sud, Victoria) e in Tasmania.\nTassonomia.\nA maggio 2011, si compone di due specie:"}
{"id": "1570352", "revid": "110157", "url": "https://it.wikipedia.org/wiki?curid=1570352", "title": "Microregione di Aripuan\u00e3", "text": "Aripuan\u00e3 \u00e8 una microregione dello Stato del Mato Grosso appartenente alla mesoregione di Norte Mato-Grossense.\nComuni.\nComprende 8 comuni:"}
{"id": "1570353", "revid": "110157", "url": "https://it.wikipedia.org/wiki?curid=1570353", "title": "Microregione di Col\u00edder", "text": "Col\u00edder \u00e8 una microregione dello Stato del Mato Grosso appartenente alla mesoregione di Norte Mato-Grossense.\nComuni.\nComprende 8 comuni:"}
{"id": "1570356", "revid": "322321", "url": "https://it.wikipedia.org/wiki?curid=1570356", "title": "Rakovskaja", "text": "Rakovskaja (in russo \u0420\u0430\u043a\u043e\u0432\u0441\u043a\u0430\u044f) \u00e8 un villaggio (\"\u0434\u0435\u0440\u0435\u0432\u043d\u044f\") russo del \u0160enkurskij rajon, nell'Oblast' di Arcangelo. \u00c8 centro amministrativo di uno degli undici comuni rurali del distretto di \u0160enkursk."}
{"id": "1570357", "revid": "729019", "url": "https://it.wikipedia.org/wiki?curid=1570357", "title": "Microregione di Paranatinga", "text": "Paranatinga \u00e8 una microregione dello Stato del Mato Grosso appartenente alla mesoregione di Norte Mato-Grossense.\nComuni.\nComprende 4 comuni:"}
{"id": "1570359", "revid": "767487", "url": "https://it.wikipedia.org/wiki?curid=1570359", "title": "Ivanovskoe (Oblast' di Arcangelo)", "text": "Ivanovskoe (in russo \u0418\u0432\u0430\u043d\u043e\u0432\u0441\u043a\u043e\u0435) \u00e8 un villaggio (\"\u0441\u0435\u043b\u043e\") russo del \u0161enkurskij rajon, nell'oblast' di Arcangelo. \u00c8 centro amministrativo di uno degli undici comuni rurali del distretto di \u0160enkursk.\nAbitanti 57 (2010)."}
{"id": "1570360", "revid": "110157", "url": "https://it.wikipedia.org/wiki?curid=1570360", "title": "Microregione di Parecis", "text": "Parecis \u00e8 una microregione dello Stato del Mato Grosso appartenente alla mesoregione di Norte Mato-Grossense.\nComuni.\nComprende 5 comuni:"}
{"id": "1570361", "revid": "767487", "url": "https://it.wikipedia.org/wiki?curid=1570361", "title": "\u0160ipunovskaja", "text": "\u0160ipunovskaja (in russo \u0428\u0438\u043f\u0443\u043d\u043e\u0432\u0441\u043a\u0430\u044f) \u00e8 un villaggio (\"\u0434\u0435\u0440\u0435\u0432\u043d\u044f\") russo del \u0160enkurskij rajon, nell'Oblast' di Arcangelo. \u00c8 centro amministrativo di uno degli undici comuni rurali del distretto di \u0160enkursk."}
{"id": "1570362", "revid": "167080", "url": "https://it.wikipedia.org/wiki?curid=1570362", "title": "Relazioni di equivalenza", "text": ""}
{"id": "1570364", "revid": "767487", "url": "https://it.wikipedia.org/wiki?curid=1570364", "title": "Rovdino", "text": "Rovdino (in russo \u0420\u043e\u0432\u0434\u0438\u043d\u043e) \u00e8 un villaggio (\"\u0441\u0435\u043b\u043e\") russo del \u0161enkurskij rajon, nell'oblast' di Arcangelo. \u00c8 centro amministrativo di uno degli undici comuni rurali del distretto di \u0160enkursk."}
{"id": "1570367", "revid": "110157", "url": "https://it.wikipedia.org/wiki?curid=1570367", "title": "Microregione di Sinop", "text": "Sinop \u00e8 una microregione dello Stato del Mato Grosso appartenente alla mesoregione di Norte Mato-Grossense.\nComuni.\nComprende 9 comuni:"}
{"id": "1570368", "revid": "767487", "url": "https://it.wikipedia.org/wiki?curid=1570368", "title": "Kulikovskaja", "text": "Kulikovskaja (in russo \u041a\u0443\u043b\u0438\u043a\u043e\u0432\u0441\u043a\u0430\u044f) \u00e8 un villaggio (\"\u0434\u0435\u0440\u0435\u0432\u043d\u044f\") russo del \u0161enkurskij rajon, nell'oblast' di Arcangelo. \u00c8 centro amministrativo di uno degli undici comuni rurali del distretto di \u0160enkursk."}
{"id": "1570371", "revid": "767487", "url": "https://it.wikipedia.org/wiki?curid=1570371", "title": "Rybogorskaja", "text": "Rybogorskaja (in russo \u0420\u044b\u0431\u043e\u0433\u043e\u0440\u0441\u043a\u0430\u044f) \u00e8 un villaggio (\"\u0434\u0435\u0440\u0435\u0432\u043d\u044f\") russo del \u0161enkurskij rajon, nell'oblast' di Arcangelo. \u00c8 centro amministrativo di uno degli undici comuni rurali del distretto di \u0160enkursk."}
{"id": "1570372", "revid": "768068", "url": "https://it.wikipedia.org/wiki?curid=1570372", "title": "Achilla", "text": "In Egitto.\nAll'epoca della Guerra civile tra Cesare e Pompeo, l'Egitto era ancora un regno indipendente pur se con pesanti legami con Roma. Anche in Egitto si stava combattendo una guerra dinastica, che vedeva protagonisti Tolomeo XIII, la sorella Cleopatra, un'altra sorella Arsinoe e le relative corti.\nL'esercito di Tolomeo XIII si trovava a Pelusio, una citt\u00e0 del delta del Nilo, e stava affrontando le truppe di Cleopatra. L'arrivo di Pompeo, alla ricerca di aiuti per riprendere la lotta contro Cesare, non fu gradita dalla corte di Tolomeo.\nIn una situazione politica e militare incerta l'arrivo di Pompeo poteva portare l'inseguitore, Cesare, con le sue legioni al seguito. Bisogna inoltre ricordare che Roma riteneva di possedere solide basi legali per il possesso dell'intero Egitto in base a un testamento che Lucio Cornelio Silla, allora \"dictator\", aveva strappato al re Tolomeo XI. La presenza di legioni romane all'interno del Paese poteva determinare la perdita dell'indipendenza.\nLa decisione della corte del tredicenne Tolomeo XIII, guidata dall'eunuco Potino potente ministro, Teodoto di Chio aio e consigliere e Achilla comandante dell'esercito, fu di uccidere il transfuga nell'ovvio tentativo di ingraziarsi il vincitore. Secondo quanto riportano gli storici antichi la triste decisione fu presa su pressione di Teodoto, retore e precettore del giovane re egiziano.\nL'assassinio di Pompeo.\nQuali che fossero le motivazioni per questa decisione nei riguardi di Pompeo, i componenti della corte\nLucio Settimio era conosciuto da Pompeo perch\u00e9 era stato centurione dello stesso Pompeo nella guerra contro i pirati nel 67 a.C. Salutati cordialmente dai messi e conoscendo Settimio, Pompeo\nL'attacco ad Alessandria.\nDopo l'assassinio Achilla rientr\u00f2 alla corte di Tolomeo XIII, ritorn\u00f2 all'esercito del re, stanziato a Pelusio, e per qualche tempo non comp\u00ec gesta degne di nota. Cesare arriv\u00f2 ad Alessandria nell'ottobre dello stesso anno con due legioni a ranghi ridotti e ottocento cavalieri e, anche se accolto con tumulti popolari, si inser\u00ec nella politica interna dell'Egitto. Propose che i due pretendenti al trono sciogliessero i loro eserciti e risolvessero le contese con la sua mediazione. La proposta non piacque alla corte di Tolomeo e in particolare a Potino. Costui\nSecondo Plutarco Lo spostamento dell'esercito fu deciso durante un pranzo per celebrare la riconciliazione dei fratelli. Potino e Achilla avrebbero tramato un attentato a Cesare. Sventata l'insidia Potino fu messo a morte e Achilla fugg\u00ec a Pelusio per prendere il comando dell'esercito. Si noti che secondo Cesare, Potino fu ucciso in un momento successivo (V. \"infra\")\nAd ogni modo Achilla entr\u00f2 in diretto contrasto con Cesare. Mentre questi studiava il caso dell'attribuzione del potere in Egitto in relazione ai testamenti redatti dai re precedenti, Achilla guid\u00f2 l'esercito verso Alessandria. Cesare, per cercare di comprendere le intenzioni del generale egiziano, gli invi\u00f2 come ambasciatori Dioscoride e Serapione, due alessandrini di grande importanza alla corte di Tolomeo, padre del giovane re, e che conoscevano Roma.\nSenza nemmeno attendere che esprimessero le loro domande, Achilla fece uccidere i due sfortunati ambasciatori, rendendo comunque chiare le sue intenzioni. Secondo Cesare, Achilla comandava un esercito di non disprezzabili dimensioni e valore:\nIl generale egiziano entr\u00f2 nella capitale e riusc\u00ec a controllare quasi tutta la citt\u00e0 costringendo Cesare a difendersi entro una parte relativamente limitata. Oltre alla citt\u00e0 Achilla assal\u00ec il porto, l'unica via di approvvigionamento di Cesare che attendeva vettovaglie e legioni dall'Asia, e contestualmente attacc\u00f2 anche il palazzo reale dove Cesare si era asserragliato con Cleopatra e dove teneva sotto controllo il giovane re.\nViste le difficolt\u00e0 di Cesare, anche la sorella di Tolomeo, Arsinoe, si alle\u00f2 con Achilla isolando politicamente Cleopatra. Potino, da corte, mandava messi ad Achilla per esortarlo a resistere. Costoro furono per\u00f2 scoperti e catturati e Potino fu fatto giustiziare da Cesare.\nL'alleanza con Arsinoe non fu propizia ad Achilla. Il generale e la pretendente al trono si scontrarono per la supremazia e il generale per\u00ec su ordine della principessa..\nDopo aspri combattimenti Cesare riusc\u00ec a fermare i nemici, Tolomeo XIII riusc\u00ec a sfuggire al controllo romano e ingaggi\u00f2 la battaglia decisiva del 27 marzo 47 a.C. Plutarco narra che\nNel \"Giulio Cesare\" di H\u00e4ndel.\nNell'opera \"Giulio Cesare\" del compositore tedesco Georg Friedrich H\u00e4ndel il cui libretto fu scritto da Nicola Francesco Haym, ad Achilla viene affidata una parte di primaria importanza nel dramma di Pompeo. \u00c8 il generale egiziano che presenta a Cesare la testa del rivale (secondo Plutarco il gesto \u00e8 di Teodoto). e nel contempo conosce Cornelia e Sesto, la vedova e il figlio di Pompeo. Achilla si innamora della donna e spinge il re Tolomeo a vendicarsi di Cesare che non aveva gradito il dono della testa mozzata promettendo vendetta in cambio della donna; ma anche il re si invaghisce di Cornelia... Ecco pochi esemplificativi versi cantati dallo stesso Achilla:"}
{"id": "1570373", "revid": "167080", "url": "https://it.wikipedia.org/wiki?curid=1570373", "title": "Bourbakista", "text": ""}
{"id": "1570374", "revid": "767487", "url": "https://it.wikipedia.org/wiki?curid=1570374", "title": "Ust'-Paden'ga", "text": "Ust'-Paden'ga (in russo \u0423\u0441\u0442\u044c-\u041f\u0430\u0434\u0435\u043d\u044c\u0433\u0430) \u00e8 un villaggio (\"\u0434\u0435\u0440\u0435\u0432\u043d\u044f\") russo del \u0161enkurskij rajon, nell'oblast' di Arcangelo. \u00c8 centro amministrativo di uno degli undici comuni rurali del distretto di \u0160enkursk."}
{"id": "1570376", "revid": "110157", "url": "https://it.wikipedia.org/wiki?curid=1570376", "title": "Microregione di Alto Araguaia", "text": "Alto Araguaia \u00e8 una microregione dello Stato del Mato Grosso appartenente alla mesoregione di Sudeste Mato-Grossense in Brasile.\nComuni.\nComprende 3 comuni:"}
{"id": "1570380", "revid": "110157", "url": "https://it.wikipedia.org/wiki?curid=1570380", "title": "Microregione di Primavera do Leste", "text": "Primavera do Leste \u00e8 una microregione dello Stato del Mato Grosso appartenente alla mesoregione di Sudeste Mato-Grossense.\nComuni.\nComprende 2 comuni:"}
{"id": "1570381", "revid": "767487", "url": "https://it.wikipedia.org/wiki?curid=1570381", "title": "Nikiforovskaja", "text": "Nikiforovskaja (in russo \u041d\u0438\u043a\u0438\u0444\u043e\u0440\u043e\u0432\u0441\u043a\u0430\u044f) \u00e8 un villaggio (\"\u0434\u0435\u0440\u0435\u0432\u043d\u044f\") russo del \u0161enkurskij rajon, nell'oblast' di Arcangelo. \u00c8 centro amministrativo di uno degli undici comuni rurali del distretto di \u0160enkursk."}
{"id": "1570382", "revid": "228587", "url": "https://it.wikipedia.org/wiki?curid=1570382", "title": "Streatham", "text": "Streatham \u00e8 un quartiere residenziale di Londra compreso in massima parte nel London Borough of Lambeth, nella zona sud della citt\u00e0. Alcune aree ad ovest fanno parte del London Borough of Wandsworth mentre nella zona a sud si estende nel London Borough of Croydon. Si trova cinque miglia a sud di Charing Cross.\nStreatham \u00e8 collegato al centro della capitale grazie ad una efficiente linea ferroviaria con treni molto frequenti, la Southern Service che termina presso la Victoria Station. Le tre stazioni di Streatham sono la Streatham station, Streatham Common Station e la Streatham Hill Station. Il parco pi\u00f9 importante del quartiere \u00e8 lo Streatham Common, punto di ritrovo per i cittadini.\nPer un millennio Streatham fu una parrocchia del Surrey nella diocesi di Winchester. Fu solo con la costituzione del Metropolitan Board of Works che fu inserita nel nuovo distretto di Wandsworth, venendo coinvolta nelle vicende della capitale. Con la riforma amministrativa del 1965 trov\u00f2 la sua attuale collocazione nel borgo di Londra di Lambeth. \nStoria.\nIl nome Streatham significa \"Villaggio sulla strada\", riferendosi in questo caso alla strada che collega Londra con Brighton, inizialmente costruita dai romani per collegare la capitale della Provincia con la costa nei pressi di Portslade, oggi parte di Brighton and Hove. \u00c8 possibile che la strada terminasse in un porto romano ora perduto a causa dell'erosione della costa, che \u00e8 stato possibilmente identificato come il \"Novus Portus\" menzionato da Tolomeo nella sua Geographia. Alcune fonti pi\u00f9 tarde si riferiscono alla strada come Stane Street (Strada di pietra). \nDopo la fine della dominazione romana la strada attraverso Streatham rimase in uso. Dal XVII secolo venne utilizzata dalle diligenze per Croydon ed East Grinstead, continuando poi verso Newhaven e Lewes. Nel 1780 venne trasformata in strada a pedaggio collegando fino a Brighton e divenne successivamente la base della moderna A23. Questa strada e il traffico di passaggio sono stati di fondamentale importanza nello sviluppo della zona.\nLa prima chiesa parrocchiale di Streatham, St. Leonard, venne fondata durante il periodo sassone, ma l'unica sezione antica della chiesa \u00e8 una torre di epoca Tudor, mentre il resto dell'edificio \u00e8 stato ricostruito nel 1831. La parrocchia copriva una vasta area che includeva anche i quartieri di Balham e Tooting Bec. Streatham appare anche nel Domesday Book del 1086, con il nome di \"Estreham\".\nIl villaggio inizi\u00f2 a crescere nel XVIII secolo, quando divennero note le propriet\u00e0 curative dell'acqua estratta da una serie di pozzi della zona, i \"Streatham wells\". Insieme con il miglioramento delle strade per la zona, questa fama cominci\u00f2 ad attrarre mercanti della City of London, che costruirono nella zona le loro case di campagna. Durante la prima met\u00e0 del XIX secolo la zona continu\u00f2 un graduale processo di crescita, con la costruzione di nuove abitazione nelle zone di Wellfield Road e Sunnyhill Road. La toponomastica del luogo spesso rimanda all'importanza dei pozzi nello sviluppo della zona. \nL'urbanizzazione acceler\u00f2 dopo l'apertura della stazione di Streatham Hill nel 1866, sulla linea ferroviaria che metteva in collegamento la zona ovest di Londra con Crystal Palace. Le altre due stazioni ferroviarie della zona vennero aperte nel giro di 15 anni, favorendo la crescita della zona e i collegamenti con il centro citt\u00e0. I terreni vicini alla strada principale iniziarono ad essere lottizzati: zone come Telford Park e Roupell Park vennero edificate per una popolazione benestante, con case ampie, servizi e campi da tennis. Altre zone vennero urbanizzate in maniera pi\u00f9 standardizzata, comune a molte altre aree della citt\u00e0. Vennero costruite nuove chiese parrocchiali per servire i nuovi abitanti, tra cui Immanuel and St Andrew's (1854), St Peter's (1870) e St Margaret the Queen's (1889). \nDopo la prima guerra mondiale Streatham divenne una meta per l'intrattenimento, con la costruzione dello Streatham Hill Theatre, tre cinema, la sala da ballo Locarno e una pista di pattinaggio su ghiaccio. La costruzione di una linea di tram che collegava la zona con il centro favor\u00ec anche lo sviluppo del commercio nella zona, a servizio di una vasta area del sud di Londra. Negli anni 30 vennero costruiti i primi condomini direttamente sulla High Road. Dopo uno scarso successo iniziale queste nuove abitazioni vennero occupate da nuove comunit\u00e0 di immigrati provenienti dall'Europa centrale, spesso in fuga dalla Germania hitleriana. \nNegi anni 50 la High Road era la strada commerciale pi\u00f9 lunga e pi\u00f9 affollata del sud di Londra, qui venne aperto il primo supermercato del Regno Unito, della catena Express Dairies Premier Supermarkets, nel 1951. Waitrose apr\u00ec un suo negozio nel 1955, successivamente chiuso nel 1963.\nA questo periodo di successo segu\u00ec un lungo declino delle attivit\u00e0 commerciali tra gli anni 70 ed 80, un pi\u00f9 generale movimento della popolazione verso Croydon, Kingston e Sutton e l'aumento del traffico sulla High Road, rimasta il collegamento principale tra il centro di Londra, l'aeroporto di Gatwick e Brighton."}
{"id": "1570383", "revid": "110157", "url": "https://it.wikipedia.org/wiki?curid=1570383", "title": "Microregione di Rondon\u00f3polis", "text": "Rondon\u00f3polis \u00e8 una microregione dello Stato del Mato Grosso appartenente alla mesoregione di Sudeste Mato-Grossense.\nComuni.\nComprende 8 comuni:"}
{"id": "1570384", "revid": "767487", "url": "https://it.wikipedia.org/wiki?curid=1570384", "title": "Nosovskaja", "text": "Nosovskaja (in russo \u041d\u043e\u0441\u043e\u0432\u0441\u043a\u0430\u044f) \u00e8 un villaggio (\"\u0434\u0435\u0440\u0435\u0432\u043d\u044f\") russo del \u0161enkurskij rajon, nell'oblast' di Arcangelo. \u00c8 centro amministrativo di uno degli undici comuni rurali del distretto di \u0160enkursk."}
{"id": "1570386", "revid": "767487", "url": "https://it.wikipedia.org/wiki?curid=1570386", "title": "\u0160egoravy", "text": "\u0160egovary (in russo \u0428\u0435\u0433\u043e\u0432\u0430\u0440\u044b) \u00e8 un villaggio (\"\u0441\u0435\u043b\u043e\") russo del \u0160enkurskij rajon, nell'oblast' di Arcangelo. \u00c8 centro amministrativo di uno degli undici comuni rurali del distretto di \u0160enkursk."}
{"id": "1570389", "revid": "110157", "url": "https://it.wikipedia.org/wiki?curid=1570389", "title": "Microregione di Tesouro", "text": "Tesouro \u00e8 una microregione dello Stato del Mato Grosso appartenente alla mesoregione di Sudeste Mato-Grossense.\nComuni.\nComprende 9 comuni:"}
{"id": "1570390", "revid": "767487", "url": "https://it.wikipedia.org/wiki?curid=1570390", "title": "Odincovskaja", "text": "Odincovskaja (in russo \u041e\u0434\u0438\u043d\u0446\u043e\u0432\u0441\u043a\u0430\u044f) \u00e8 un villaggio (\"\u0434\u0435\u0440\u0435\u0432\u043d\u044f\") russo del \u0161enkurskij rajon, nell'oblast' di Arcangelo. \u00c8 centro amministrativo di uno degli undici comuni rurali del distretto di \u0160enkursk."}
{"id": "1570392", "revid": "110157", "url": "https://it.wikipedia.org/wiki?curid=1570392", "title": "Microregione di Alto Guapor\u00e9", "text": "Alto Guapor\u00e9 \u00e8 una microregione dello Stato del Mato Grosso appartenente alla mesoregione di Sudoeste Mato-Grossense.\nComuni.\nComprende 5 comuni:"}
{"id": "1570394", "revid": "110157", "url": "https://it.wikipedia.org/wiki?curid=1570394", "title": "Microregione di Jauru", "text": "Jauru \u00e8 una microregione dello Stato del Mato Grosso appartenente alla mesoregione di Sudoeste Mato-Grossense.\nComuni.\nComprende 12 comuni:"}
{"id": "1570395", "revid": "1573940", "url": "https://it.wikipedia.org/wiki?curid=1570395", "title": "Nuctenea", "text": "Nuctenea \u00e8 un genere di ragni appartenente alla famiglia Araneidae.\nEtimologia.\nIl nome deriva dal latino nox, cio\u00e8 \"notte\", per le abitudini di vita notturna attiva.\nDistribuzione.\nLe tre specie oggi note di questo genere sono state rinvenute in varie localit\u00e0 della regione paleartica: la \"N. cedrorum\" \u00e8 endemica dell'Algeria, le altre due hanno areali pi\u00f9 vasti.\nTassonomia.\nRimossa dalla sinonimia con Araneus () e considerata un sinonimo anteriore di \"Cyphepeira\" , secondo lo studio degli esemplari di \"Araneus silvicultrix\" (), venne descritta come sottogenere di \"Epeira\" o Araneus da un lavoro di Levi del 1974.\nA dicembre 2013, si compone di tre specie e due sottospecie:"}
{"id": "1570397", "revid": "110157", "url": "https://it.wikipedia.org/wiki?curid=1570397", "title": "Microregione di Tangar\u00e1 da Serra", "text": "Tangar\u00e1 da Serra \u00e8 una microregione dello Stato del Mato Grosso appartenente alla mesoregione di Sudoeste Mato-Grossense.\nComuni.\nComprende 5 comuni:"}
{"id": "1570398", "revid": "120817861", "url": "https://it.wikipedia.org/wiki?curid=1570398", "title": "Ducato di San Giulio", "text": "Il Ducato di San Giulio fu uno dei ducati istituiti dai Longobardi in Italia, con sede sull'Isola di San Giulio. Le informazioni che ci sono pervenute sulla sua fondazione e sulle sue vicende interne sono molto scarse e frammentarie.\nStoria.\nNon \u00e8 nota la data di fondazione del ducato, il cui territorio fu conquistato dai longobardi gi\u00e0 al tempo di Alboino; mentre il nome di un solo duca ci \u00e8 stato tramandato: Mimulfo, che fu duca dell'Isola di San Giulio dal 575 circa.&lt;br&gt;\nIl duca Mimulfo, ribellatosi poi al re Agilulfo, secondo quanto riportato nella \"Origo gentis Langobardorum\", fu da questi fatto decapitare nel 591, accusato di tradimento a favore dei Franchi.&lt;br&gt;\nNel 1688, durante gli scavi effettuati per gettare le fondamenta dell'edificio del seminario vescovile dell'isola di San Giulio, vennero alla luce i resti di una tomba, il cui sarcofago conteneva le ossa di un cadavere privo del cranio, e sulla cui lastra di chiusura era riportata la scritta, mutila: \"[...]\". La lastra recante il nome di Mimulfo and\u00f2 perduta, mentre il piccolo sarcofago fu riutilizzato come cassetta per le elemosine all'interno della basilica di San Giulio, dove \u00e8 tuttora visibile.\nSui motivi della localizzazione della sede di ducato all'Isola di San Giulio, anzich\u00e9 a Novara - la citt\u00e0 pi\u00f9 vicina e sede dell'autorit\u00e0 ecclesiastica vescovile -, in analogia con quanto accadde per gli altri ducati dell'area piemontese (Torino e Asti), gli storici hanno a lungo discusso. Le motivazioni individuate sono due: il fatto che l'Isola di San Giulio fosse un importante centro fortificato, considerato a quei tempi quasi inespugnabile, al pari dell'Isola Comacina, sul Lago di Como (che rappresent\u00f2 infatti un nodo di resistenza all'avanzata longobarda nella penisola); l'anomala, e non ancora chiarita, marginalit\u00e0 della citt\u00e0 di Novara rispetto agli ordinamenti circoscrizionali del territorio, che la port\u00f2 anche nella successiva epoca carolingia a non ospitare la sede di comitato, ubicata invece nel forte castello di Pombia.\nUn'altra testimonianza della presenza longobarda nell'area del Lago d'Orta \u00e8 costituita dal recente ritrovamento, durante una campagna di scavi archeologici effettuati presso la chiesa di San Lorenzo a Gozzano, di numerose sepolture di personaggi di un certo rilievo, appartenenti al ceto dominante longobardo e risalenti al VII secolo, la cui presenza \u00e8 probabilmente collegata alla vicinanza con la sede amministrativa del Ducato di San Giulio."}
{"id": "1570404", "revid": "42081", "url": "https://it.wikipedia.org/wiki?curid=1570404", "title": "Centrodestra italiano", "text": ""}
{"id": "1570407", "revid": "42081", "url": "https://it.wikipedia.org/wiki?curid=1570407", "title": "Centrodestra in Italia", "text": ""}
{"id": "1570415", "revid": "62015", "url": "https://it.wikipedia.org/wiki?curid=1570415", "title": "Panicum italicum", "text": ""}
{"id": "1570417", "revid": "28402", "url": "https://it.wikipedia.org/wiki?curid=1570417", "title": "Hot linking", "text": ""}
{"id": "1570418", "revid": "1100311", "url": "https://it.wikipedia.org/wiki?curid=1570418", "title": "Nicol\u00e1s Navarro", "text": "Carriera.\nClub.\nL'esordio all'Argentinos.\nCresce calcisticamente nelle giovanili dell'Argentinos Juniors, squadra che nel 2004 lo lancer\u00e0 nel calcio professionistico. Nel club argentino parte come riserva dal Campionato di Clausura del 2006 fino al Clausura del 2007 (quando ha fatto il suo esordio in prima squadra) \u00e8 poi diventato titolare nell'Apertura 2007, collezionando 22 presenze suddivise in 2 Campionati.\nIl passaggio al Napoli.\nIl 31 gennaio 2008, pochi giorni prima dell'inizio del campionato di Clausura 2008, viene ceduto al Napoli per 2,5 milioni di euro. Primo portiere straniero della storia del in Serie A, esordisce in campionato il 4 maggio 2008 nella partita contro il , persa 2-1 allo Stadio Olimpico. Gioca anche le restanti due partite della stagione contro Milan e Lazio. Nella stagione successiva gioca nella partita interna di Coppa UEFA col , vinta 3-2. In campionato gioca come titolare contro Lazio, Siena e Udinese.\nDiventa il portiere titolare in seguito agli infortuni di Gennaro Iezzo prima e di Matteo Gianello poi, collezionando 19 presenze complessive in campionato. Nel difendere la porta partenopea dimostra personalit\u00e0 e buoni riflessi, tuttavia sul bilancio della sua esperienza in maglia azzurra pesano alcune clamorose papere (tra cui quelle commesse in casa contro il Bologna e a Marassi contro la Sampdoria) ed un'impropria condotta notturna.\nIl prestito al River Plate e il breve ritorno all'Argentinos.\nIl 20 agosto 2009, poco prima dell'inizio del campionato 2009-2010, viene ceduto al River Plate in prestito gratuito. Ai Milionarios occupa il ruolo di secondo portiere alle spalle di Mario Vega. In campionato colleziona 4 presenze, quindi ritorna al una volta scaduti i termini del prestito.\nIl 24 luglio 2010 rescinde consensualmente il contratto in essere con il , per poi tornare all'Argentinos Juniors.\nL'esperienza in Turchia: Kayserispor.\nIl 5 luglio 2011 il club turco del Kayserispor ufficializza il suo ingaggio. Grazie a delle ottime prestazioni il portiere ex Napoli riesce a guadagnarsi cos\u00ec il posto da titolare giocando sempre ad alti livelli e aiutando cos\u00ec la squadra nella lotta per la zona europea.\nLa parentesi in Messico.\nNel 2019 viene girato in prestito al Quer\u00e9taro, militante in Liga MX, massima serie della federazione messicana.\nNazionale.\nNavarro ha fatto parte, senza scendere mai in campo, della Nazionale argentina vincitrice dei Mondiali Under-20 del 2005 giocati nei Paesi Bassi.\nHa fatto inoltre parte, per sole due gare e anche qui senza giocare, della selezione olimpica dell' nel torneo di calcio di . In seguito all'infortunio del portiere titolare \u00d3scar Ustari nel quarto di finale vinto contro l'Olanda, \u00e8 stato convocato come riserva di Sergio Romero nella semifinale col Brasile, vinta 3-0, e nella finale per l'oro contro la Nigeria, vinta 1-0. Al termine delle Olimpiadi ha regalato la sua medaglia ad \u00d3scar Ustari.\nStatistiche.\nPresenze e reti nei club.\n\"Statistiche aggiornate al 20 ottobre 2013.\""}
{"id": "1570419", "revid": "62015", "url": "https://it.wikipedia.org/wiki?curid=1570419", "title": "Chaetochloa italica", "text": ""}
{"id": "1570421", "revid": "28402", "url": "https://it.wikipedia.org/wiki?curid=1570421", "title": "Inline linking", "text": ""}
{"id": "1570423", "revid": "287204", "url": "https://it.wikipedia.org/wiki?curid=1570423", "title": "Nicolas Navarro", "text": ""}
{"id": "1570424", "revid": "446353", "url": "https://it.wikipedia.org/wiki?curid=1570424", "title": "Ust'janskij rajon", "text": "Il distretto di Ust'janskij (in lingua russa \"\u0423\u0441\u0442\u044c\u044f\u043d\u0441\u043a\u0438\u0439 \u043c\u0443\u043d\u0438\u0446\u0438\u043f\u0430\u043b\u044c\u043d\u044b\u0439 \u0440\u0430\u0439\u043e\u043d\", letteralmente \"Ust'janskij municipal'nyj rajon\", in inglese traslitterato come \"Ustyansky munitsipalnyy rayon\") \u00e8 un rajon (distretto russo) dell'Oblast' di Arcangelo, in Russia.\nIl capoluogo \u00e8 Oktjabr'skij."}
{"id": "1570428", "revid": "122006337", "url": "https://it.wikipedia.org/wiki?curid=1570428", "title": "Vardizza", "text": "Vardizza (in croato Vardica) \u00e8 una frazione di circa 30 abitanti, nel comune di Umago. \u00c8 situata nell'Istria nord-occidentale, nell'attuale omonima regione croata, tra Umago e Buie, attraversata dalla strada che da Giurizzani conduce a Madonna del Carso."}
{"id": "1570429", "revid": "124601377", "url": "https://it.wikipedia.org/wiki?curid=1570429", "title": "Phoebe Buffay", "text": "Phoebe Buffay (coniugata Buffay-Hannigan) \u00e8 un personaggio della sitcom statunitense \"Friends,\" interpretata da Lisa Kudrow.\nBiografia.\nPhoebe ha un terribile passato, che giustifica la sua bizzarra personalit\u00e0, che viene rivelato pezzo dopo pezzo nel corso della sitcom. \nNasce gemella di Ursula, entrambe convinte di essere figlie di Lily e di Frank Buffay. Costui abbandona la famiglia, e quando hanno 14 anni, Lily si suicida, costringendo cos\u00ec le gemelle a vivere per strada. Non andando d'accordo si separano. Phoebe trova lavoro come massaggiatrice e va a convivere con Monica Geller, successivamente si sposter\u00e0 a casa della nonna Frances: lei convincer\u00e0 Phoebe che suo padre \u00e8 un tizio di una foto presa da un catalogo (e che suo nonno sia Albert Einstein, indicando una sua foto al domandare \"Chi \u00e9 mio nonno\" della nipote).\nQuesta intricata storia familiare fa crescere Phoebe come una ragazza spesso infantile, ingenua e innocente, al punto di credere ancora a Babbo Natale (almeno fino a che Joey non le rivela la verit\u00e0). Tuttavia \u00e8 anche la pi\u00f9 promiscua del gruppo, ha numerose relazioni di breve periodo e non disprezza neppure la bellezza femminile (anche se si dimostra scioccata quando scopre che Ursula realizza film porno usando il suo nome). Inoltre Phoebe crede nella reincarnazione, nei fenomeni paranormali e nei fantasmi, oltre a non accettare invece la teoria dell'evoluzione, cosa che in un'occasione ha provocato una discussione con Ross. Phoebe ha molti principi in cui crede fermamente, anche se spesso e volentieri tende a venirne meno: \u00e8 vegetariana convinta (anche se si lascia convincere a mangiare carne durante la gravidanza) e non accetta le pellicce (anche se dimostra di gradirne l'eleganza). Si batte persino per i diritti delle piante, al punto di boicottare gli alberi di Natale e piangere ed organizzare funerali quando muoiono i fiori.\nSuccessivamente Phoebe scopre la menzogna su suo padre, e pi\u00f9 volte tenta di contattarlo. Prima di lui conosce la sua nuova moglie e suo figlio, Frank Jr. In seguito, ritrova una foto di Frank, Lily e tale Phoebe Abbott: contattata, scopre che \u00e8 lei la madre biologica delle gemelle, poich\u00e9 i tre avevano instaurato un m\u00e9nage \u00e0 trois. La signora Abbott rimase incinta a 18 anni: spaventata, affid\u00f2 le bambine a Frank e Lily.\nLa nonna Frances muore nel corso della quinta stagione, e durante il funerale Phoebe conosce suo padre Frank.\nIl fratellastro diciottenne Frank Jr. sposer\u00e0 una donna molto pi\u00f9 avanti con l'et\u00e0, ormai sterile. La coppia chieder\u00e1 a Phoebe di tenere in grembo loro figlio come madre surrogata. Alla fine nasceranno tre gemellini, a uno dei quali viene dato il nome Chandler (la gravidanza surrogata di Phoebe corrisponde a quella reale dell'attrice Lisa Kudrow).\nDopo la morte della nonna, Phoebe vive da sola, tranne un periodo in cui Rachel deve trasferirsi da lei, finch\u00e9 accidentalmente d\u00e0 fuoco alla casa e le due devono trasferirsi da Monica e Chandler, nell'appartamento numero 20. Risistemato l'appartamento, Phoebe torner\u00e0 a vivere da sola fino al suo matrimonio con Mike Hannigan, cerimonia officiata da Joey, che ha ottenuto la licenza via Internet.\nPer mantenersi Phoebe fa la massaggiatrice, anche se verr\u00e0 poi licenziata per aver baciato un cliente ed essere stata scoperta dal proprio datore di lavoro e, in seguito, le verr\u00e0 spesso revocata la licenza. Ma il suo hobby principale \u00e8 sicuramente quello di suonare la chitarra al Central Perk. Phoebe ha un vasto repertorio di canzoni, la maggior parte delle quali piuttosto nonsense, il suo cavallo di battaglia \u00e8 per\u00f2 certamente \"Gatto Rognoso\" (in originale \"Smelly Cat\", quindi gatto puzzolente), di cui in un episodio fu realizzato un videoclip per lanciare Phoebe nel mondo della discografia, anche se con scarsi risultati. Alla fine, \"Gatto Rognoso\" verr\u00e0 utilizzato da una sua ex amica come jingle per una pubblicit\u00e0 di sabbiette per gatti.\nCasting.\nKathy Griffin, Jane Lynch, and Megan Mullally hanno tutte compiuto un'audizione per il personaggio, ma gli autori hanno deciso di assegnarlo a Lisa Kudrow perch\u00e9 adoravano il suo ruolo nella serie \"Innamorati pazzi\": il personaggio della gemella Ursula \u00e8 infatti un crossover con la serie.\nAccoglienza.\n\"Entertainment Weekly\" ha considerato Phoebe l'interpretazione migliore della carriera di Lisa Kudrow."}
{"id": "1570430", "revid": "188116", "url": "https://it.wikipedia.org/wiki?curid=1570430", "title": "Forza Araba di Dissuasione", "text": "La Forza Araba di Dissuasione (FAD) \u00e8 stata una forza d'intervento militare creata della Lega degli Stati Arabi e guidata dalla Siria per intervenire in Libano.\nStoria.\nLa prima fase (1976-1983).\nQuando la prima guerra civile libanese conobbe un\"'escalation\" nel maggio 1976, le truppe siriane entrarono nel paese, scontrandosi con le milizie cristiano-maronite.\nIn ottobre la Lega Araba decise di creare una forza militare di dissuasione, per la stragrande parte composta da forze siriane con il finanziamento garantito dagli altri Stati arabi, tra cui l'Arabia Saudita e la Libia.\nSebbene al comando fosse nominalmente il governo libanese, la FAD fu di fatto posta sotto il diretto controllo della Siria. \nInizialmente la FAD contava su una forza di 30.000 effettivi, di cui 25.000 erano siriani, con poche aliquote di sauditi, degli Emirati Arabi Uniti e del Sudan. Nella primavera del 1979, dopo che la Lega Araba aveva prolungato il mandato della FAD, i soldati sudanesi, sauditi e degli EAU rientrarono in patria, sicch\u00e9 la Forza Araba di Dissuasione rest\u00f2 integralmente siriana. \nNel giugno del 1983, un anno dopo l'invasione e l'occupazione israeliana del Sud Libano, il governo di Beirut non fu in grado di estendere il mandato della FAD che, in tal modo, ufficialmente veniva a concludersi, anche se non per questo cessava la presenza militare d'Israele e della Siria in Libano, pervicacemente attestate rispettivamente nel Sud del Libano e nella Valle della Beq\u0101\u02bf.\nL'occupazione siriana (1990-2005).\nIn seguito agli Accordi di Ta'if del 1989 e la nascita della II Repubblica libanese il presidente Amin Gemayel e alcuni dei suoi sostenitori si opposero e andarono in esilio scaduto il mandato, dopo la nomina di un governo militare presieduto dal maronita Michel Aoun capo delle ricostituite forze armate libanesi, che decise di cacciare i siriani dal paese, ma dopo aspri combattimenti il 13 ottobre 1990 fu deposto dai siriani che occuparono Beirut. La presenza delle forze armate siriane fu ufficializzata nel 1991 con un \"trattato di cooperazione\" tra i due paesi e nel 1994 fu vietato il movimento Forze Libanesi, che rappresentava i cristiani pi\u00f9 radicaleggianti, e le attivit\u00e0 dei suoi miliziani severamente limitate dai governi filo-siriani che si susseguirono.\nA seguito dell'assassinio dell'ex Primo ministro sunnita Raf\u012bq al-\u1e24ar\u012br\u012b nel 2005, ci fu la cosiddetta \"Rivoluzione del Cedro\" che avvi\u00f2 il ritiro delle truppe siriane della Forza Araba di Dissuasione.\nCon l'applicazione della risoluzione 1559 delle Nazioni Unite, la Siria \u00e8 stata costretta ad annunciare il suo ritiro completo dal Libano il 30 aprile 2005.\nBibliografia.\nClaudio Lo Jacono, \"L'intervento della Siria in Libano\", in: \"Oriente Moderno\", LVI, 1976, pp. 379-399."}
{"id": "1570440", "revid": "51323", "url": "https://it.wikipedia.org/wiki?curid=1570440", "title": "Nicol\u00e1s Gast\u00f3n Navarro", "text": ""}
{"id": "1570441", "revid": "968255", "url": "https://it.wikipedia.org/wiki?curid=1570441", "title": "Sintema emiliano-romagnolo superiore", "text": "Il sintema emiliano-romagnolo superiore o AES \u00e8 un'unit\u00e0 alluvionale con depositi di conoide prossimale e depositi intravallivi terrazzati, che comprende diverse zone delle province di Parma, Piacenza, Bologna e Rimini. L'et\u00e0 complessiva dell'unit\u00e0 \u00e8 \"Pleistocene medio-Olocene\".\n\u00c8 costituita da ghiaie prevalenti in corrispondenza degli apparati fluviali principali passanti a limi prevalenti con rare intercalazioni di sabbia e ghiaia nelle aree di interconoide. \nLa sedimentazione dell'AES prende inizio al termine di un evento minore, ancorch\u00e9 regionale, di sollevamento delle strutture appenniniche, registrato in affioramento da una superficie di discontinuit\u00e0 erosiva. Tale superficie, riconoscibile anche nei profili sismici, risulta particolarmente evidente in corrispondenza dei principali fronti strutturali sepolti.\nLa Commissione Italiana di Stratigrafia della Societ\u00e0 Geologica Italiana di suddividere ulteriormente questo sintema in ben 8 subsintemi per le peculiarit\u00e0 di organizzazione stratigrafica, elencati di seguito:"}
{"id": "1570443", "revid": "287204", "url": "https://it.wikipedia.org/wiki?curid=1570443", "title": "Nicolas Gaston Navarro", "text": ""}
{"id": "1570444", "revid": "327773", "url": "https://it.wikipedia.org/wiki?curid=1570444", "title": "Sintema emiliano-romagnolo inferiore", "text": "Il sintema emiliano-romagnolo inferiore o AEI \u00e8 un'unit\u00e0 stratigrafica deposta in ambienti sedimentari di piana costiera, bacino interfluviale e conoide distale. \n\u00c8 costituita prevalentemente da depositi limosi e limoso argillosi, di colore tipicamente grigio azzurrognolo, nei quali si intercalano livelli ghiaiosi che, in corrispondenza dei paleo-conoidi fluviali principali, possono diventare localmente preponderanti. Quest'ultima litofacies si trovano solitamente in banchi, spessi alcuni metri, massivi o con stratificazione piano-parallela debolmente espressa, intervallati da strati decimetrici pi\u00f9 argillosi e di colore scuro. Sono frequenti i livelli ricchi in sostanza organica (prevalentemente frustoli carboniosi) e con presenza di macrofossili di ambiente continentale (\"gasteropodi a guscio sottile\").\nIl contatto di base con i sottostanti depositi del Supersintema Quaternario Marino \u00e8 netto o erosivo e discordante."}
{"id": "1570445", "revid": "439868", "url": "https://it.wikipedia.org/wiki?curid=1570445", "title": "Alan Lloyd Hodgkin", "text": ""}
{"id": "1570447", "revid": "181699", "url": "https://it.wikipedia.org/wiki?curid=1570447", "title": "Memorial Cimurri", "text": "Il Memorial Cimurri-Gran Premio Bioera \u00e8 stata una corsa in linea maschile di ciclismo su strada, che si svolgeva nel territorio circostante la citt\u00e0 di Reggio Emilia, in Italia, ogni anno nel mese di ottobre. Faceva parte del calendario dell'UCI Europe Tour, come evento di classe 1.1. \u00c8 stata soppressa nel 2009, dopo quella che fu l'ultima edizione.\nAlbo d'oro.\n\"Aggiornato all'edizione 2009.\""}
{"id": "1570458", "revid": "780783", "url": "https://it.wikipedia.org/wiki?curid=1570458", "title": "Trittico Lombardo", "text": "Il Trittico Lombardo \u00e8 una competizione di ciclismo su strada maschile, che si disputa dal 1997 in Lombardia, in Italia, ogni anno in agosto, in settembre o, pi\u00f9 recentemente, in ottobre. Si disputano, non necessariamente in quest'ordine, tre gare in linea in tre giorni, anche non consecutivi: la Tre Valli Varesine, la Coppa Agostoni e la Coppa Bernocchi.\nLe tre gare del Trittico Lombardo insieme alle tre del Trittico d'autunno e al Giro dell'Emilia costituiscono le cosiddette Classiche d'Autunno.\nAl vincitore del Trittico, che risulta essere il miglior ciclista piazzato nelle tre corse, spetta come premio un prezioso diamante.\nNel 2011, si verific\u00f2 che due corridori, Davide Rebellin e Ja\u016dhen Hutarovi\u010d, vincitori rispettivamente della prima e della terza prova, concludessero il trittico con il medesimo punteggio. In assenza di un regolamento preciso al riguardo, la vittoria fu assegnata a Hutarovi\u010d, vincitore della prova pi\u00f9 recente.\nDalla sua istituzione, solo Leonardo Bertagnolli e Simone Ponzi si sono aggiudicati pi\u00f9 di un'edizione della competizione, mentre Sonny Colbrelli \u00e8 l'unico ciclista ad essersi aggiudicato tutte le 3 corse in linea, seppure in edizioni diverse. Prima dell'istituzione del Trittico Lombardo, l'impresa di aggiudicarsi Tre Valli, Bernocchi e Agostoni \u00e8 riuscita anche a Giuseppe Saronni (almeno due vittorie per ognuna delle 3 corse in linea) e a Francesco Moser, ma anche nel loro caso non nel corso della stessa stagione.\nNel 2020, a causa della pandemia di COVID-19, vista l'impossibilit\u00e0 di recuperare le tre prove, per via del calendario saturo nella seconda parte della stagione, si decise di correre un'unica prova, denominata Gran Trittico Lombardo, la quale percorse i luoghi pi\u00f9 significativi delle tre manifestazioni: partenza da Legnano (Coppa Bernocchi), transito da Lissone (Coppa Agostoni), arrivo a Varese (Tre Valli Varesine)."}
{"id": "1570461", "revid": "109459203", "url": "https://it.wikipedia.org/wiki?curid=1570461", "title": "Conferenza unificata", "text": "La conferenza unificata \u00e8 un istituto giuridico italiano. Esso \u00e8 disciplinata dal d.lgs. 28 agosto 1997 n. 281, emanato in attuazione della legge 15 marzo 1997, n. 59. \nNell'ambito della conferenza, opera la conferenza permanente per il coordinamento della finanza pubblica, istituita dal d.lgs 6 maggio 2011, n. 68 ed insediatasi il 10 ottobre 2013.\nComposizione e competenze.\nSi compone della \"conferenza permanente per i rapporti tra lo Stato, le regioni e le province autonome\" e della \"conferenza Stato-citt\u00e0 ed autonomie locali\". Partecipa ai processi decisionali che coinvolgono materie di competenza dello Stato e delle regioni, al fine di favorire la cooperazione tra l'attivit\u00e0 statale e il sistema delle autonomie, esaminando le materie e i compiti di comune interesse, svolgendo anche funzioni consultive.\n\u00c8 competente in tutti casi in cui la conferenza Stato-regioni e la conferenza Stato-citt\u00e0 ed autonomie locali sono chiamate ad esprimersi su un medesimo oggetto (art. 9, comma 2, del d. lgs. 281/1997)."}
{"id": "1570468", "revid": "1935652", "url": "https://it.wikipedia.org/wiki?curid=1570468", "title": "Vincenzo D'Addario", "text": "Biografia.\nNasce a Pianella, in provincia di Pescara e allora in diocesi di Penne e Pescara, l'8 maggio 1942.\nFormazione e ministero sacerdotale.\nCompie gli studi prima nel seminario diocesano di Penne, per le scuole medie inferiori, poi nel seminario regionale di Chieti per gli studi liceali e teologici. In seminario si distingue per comportamento esemplare, sia nel campo della disciplina e degli studi, sia in quello formativo e spirituale.\nIl 26 giugno 1966 riceve l'ordinazione sacerdotale, dalle mani del vescovo Antonio Iannucci, nella chiesa parrocchiale di Pianella, e trasmette il programma augurale di Sant'Agostino: \"Solo l'amore \u00e8 il segreto per pascere il gregge di Dio\".\nSvolge il suo ministero sacerdotale e pastorale sempre a fianco del Iannucci, prima come suo segretario particolare per 12 anni, poi come pro-vicario generale per 8 anni, e quindi vicario generale, dell'arcidiocesi di Pescara-Penne per circa 18 mesi.\n\u00c8 insegnante di religione al liceo classico di Pescara per oltre 15 anni; assistente diocesano di Azione Cattolica ed aiutante nella parrocchia dello Spirito Santo. Dal 1983 al 1985 \u00e8 primo parroco della nascente parrocchia di San Marco Evangelista e parroco \"ad interim\" del Sacro Cuore a Pescara.\nMinistero episcopale.\nCon bolla pontificia di Giovanni Paolo II dell'11 aprile 1986 \u00e8 eletto coadiutore di Mario Di Lieto, vescovo di Ascoli Satriano e Cerignola, allora infermo. \u00c8 ordinato vescovo il 5 giugno 1986 a Pescara nella chiesa dello Spirito Santo dal cardinale Bernardin Gantin, co-consacranti gli arcivescovi Antonio Iannucci e Antonio Valentini. Sono presenti, inoltre, di 20 vescovi e di circa 150 presbiteri abruzzesi e pugliesi.\nIl 16 aprile 1987 diviene, per coadiutoria, vescovo di Cerignola-Ascoli Satriano.\nIl 2 giugno 1990 viene promosso arcivescovo di Manfredonia-Vieste.\nIl 2 maggio 1999, sul sagrato di San Pietro, chiede a Giovanni Paolo II di procedere alla beatificazione di padre Pio da Pietrelcina.\nIl 24 agosto 2002 \u00e8 nominato arcivescovo, titolo personale, di Teramo-Atri.\nIl 30 novembre 2005 accompagna all'incontro con papa Benedetto XVI pi\u00f9 di 300 giovani della diocesi di Teramo-Atri che nell'agosto 2005 hanno partecipato alla Giornata Mondiale della Giovent\u00f9 di Colonia, in Germania.\nDopo la consueta udienza in piazza San Pietro celebra la sua ultima messa nell'altare centrale della basilica di San Pietro e nel pomeriggio si intrattiene nella piazza animata dai giovani al seguito.\nRientrato a Teramo in serata, spira alle ore 8 del mattino del giorno successivo, il 1\u00ba dicembre 2005, mentre recita le lodi mattutine, nella cappella dell'episcopio aprutino.\nGenealogia episcopale.\nLa genealogia episcopale \u00e8:"}
{"id": "1570474", "revid": "28592", "url": "https://it.wikipedia.org/wiki?curid=1570474", "title": "Quartiere di Staglieno", "text": ""}
{"id": "1570477", "revid": "13740979", "url": "https://it.wikipedia.org/wiki?curid=1570477", "title": "Passarella di San Dona'", "text": ""}
{"id": "1570482", "revid": "1564910", "url": "https://it.wikipedia.org/wiki?curid=1570482", "title": "Presidente della Generalitat de Catalunya", "text": "Il presidente della Generalitat de Catalunya (in catalano: president de la Generalitat de Catalunya, in spagnolo: presidente de la Generalidad de Catalu\u00f1a), informalmente noto anche come presidente della Catalogna, \u00e8 il capo della Generalitat de Catalunya e dell'organo esecutivo della stessa, il Consiglio esecutivo della Catalogna.\nViene eletto dal Parlamento della Catalogna e nominato quindi dal Re di Spagna.\nAd oggi, il presidente della Generalitat de Catalunya \u00e8 Pere Aragon\u00e8s del partito Sinistra Repubblicana di Catalogna.\nElezione.\nL'elezione del presidente della Generalitat \u00e8 definita nell'articolo 152.1 della Costituzione spagnola e nell'articolo 67.2 dello Statuto di autonomia della Catalogna del 2006, \u00e8 espressa inoltre negli articoli 49 e seguenti della legge 3/1982 e negli articoli 127 e 128 del regolamento del Parlamento della Catalogna del 2005.\nL'elezione del presidente si caratterizza per 3 fasi : "}
{"id": "1570483", "revid": "1926649", "url": "https://it.wikipedia.org/wiki?curid=1570483", "title": "Giovanni Sartori (calciatore)", "text": "Calciatore professionista dalla seconda met\u00e0 degli anni settanta fino a fine anni ottanta, Sartori ha totalizzato 7 presenze in Serie A, 89 presenze e 19 reti in Serie B e si \u00e8 laureato Campione d'Italia col nella stagione 1978-1979.\nDopo aver concluso la carriera agonistica al Chievo, \u00e8 stato per oltre vent'anni direttore sportivo della squadra clivense, divenendo uno dei maggiori artefici del cosiddetto \"Miracolo Chievo\".\nCarriera.\nGiocatore.\nSartori cresce calcisticamente nel , esordisce in prima squadra il 22 giugno 1975 in -Milan 2-1 di Coppa Italia, entrando nel secondo tempo e segnando una rete. Nella stagione 1975-1976, i rossoneri lo cedono in prestito al , in Serie C. Coi lagunari segna le prime reti della sua carriera, 6 gol in 25 partite. Nel successivo campionato gioca con l'Udinese, sempre in C, 11 partite segnando 2 reti. Nella stagione 1977-1978 \u00e8 capocannoniere del Bolzano, 11 marcature in 29 presenze.\nIl Milan lo riprendere nelle ultime partite di stagione, per impiegarlo in Coppa Italia, dove Sartori segna il gol del pari in Milan-Napoli, 10 maggio 1978. Nel campionato 1978-1979 debutta in Serie A, partecipa alla conquista del decimo scudetto del Milan. Sartori delude le aspettative: in sette partite non segna alcun gol. Da quel momento la carriera di Sartori subisce una significativa flessione. Al termine della stagione i rossoneri lo cedono alla Sampdoria.\nSartori gioca coi blucerchiati due stagioni in B. Nella prima (1979-1980) segna 9 reti in 27 partite, nella seconda (1980-1981) 2 sole marcature in 18 presenze. Nella stagione 1981-1982 segna 6 reti con la maglia della . L'annata successiva \u00e8 all' e disputa il suo ultimo campionato di Serie B 1982-1983,segnando in Milan-Arezzo 2-1. Nel 1983 va alla , in C1 e segna 3 gol in 21 partite.\nNell'estate del 1984 \u00e8 acquistato dal Chievo, formazione Interregionale. Al primo campionato in maglia giallobl\u00f9 segna 11 reti, mentre nella stagione di Campionato Interregionale 1985-1986 d\u00e0, con 17 marcature, un contributo per l'approdo in Serie C2. Il campionato Serie C2 1986-1987 \u00e8 il primo del Chievo nei professionisti: Sartori gioca 28 partite, segna 5 gol, gli ultimi della sua carriera. Nel campionato di Serie C2 1987-1988 scende in campo 19 volte senza segnare. L'annata successiva partecipa alla promozione in Serie C1 dei clivensi nelle vesti di giocatore (9 presenze, nessun gol) e vice del tecnico Gianni Bui.\nAllenatore.\nRitirato dall'attivit\u00e0 agonistica nel 1989, \u00e8 allenatore in seconda della squadra fino al campionato di Serie C1 1990-1991.\nDirigente.\nNel 1992, alla scomparsa di Luigi Campedelli di cui era consigliere personale, il nuovo presidente Luca Campedelli lo promuove a direttore sportivo del Chievo. Nel corso degli anni Sartori si impone come uno dei migliori dirigenti sportivi italiani, riuscendo frequentemente ad acquistare giocatori poi rivelatisi fondamentali per la squadra, pur non avendo a disposizione cifre faraoniche; punta inoltre pi\u00f9 volte su giocatori dati per finiti o in declino (Corini, Corradi, Perrotta, Marchegiani, Bierhoff) o giovani sconosciuti (Amauri, Barzagli, Legrottaglie, Constant), poi tutti rigenerati dall'ambiente clivense.\nInsieme al presidente Campedelli e al tecnico Luigi Delneri, nei primi anni duemila \u00e8 tra gli artefici del \"Miracolo Chievo\" nato con la promozione in Serie A, a cui \u00e8 seguita la presenza in pianta pressoch\u00e9 stabile del piccolo borgo veronese nella massima categoria nonch\u00e9 la partecipazione ai preliminari di Champions League, due partecipazioni alla Coppa UEFA e la vittoria di un Campionato Primavera. Il 7 luglio 2014, dopo oltre vent'anni dei quadri dirigenziali dei giallobl\u00f9, rassegna le proprie dimissioni dal club.\nIl 1\u00ba agosto 2014 viene ingaggiato dall'Atalanta per ricoprire il ruolo di responsabile dell'area tecnica."}
{"id": "1570490", "revid": "991694", "url": "https://it.wikipedia.org/wiki?curid=1570490", "title": "Sonrisa Salvaje", "text": ""}
{"id": "1570493", "revid": "287204", "url": "https://it.wikipedia.org/wiki?curid=1570493", "title": "Giovanni d\u2019Enrico", "text": ""}
{"id": "1570497", "revid": "116533300", "url": "https://it.wikipedia.org/wiki?curid=1570497", "title": "Giovanni Sartori (disambigua)", "text": ""}
{"id": "1570503", "revid": "287204", "url": "https://it.wikipedia.org/wiki?curid=1570503", "title": "Jenlain (birra)", "text": "Jenlain \u00e8 una birra francese, prodotta nell'omonima citt\u00e0 a nord della Francia dall'industria Brasserie Duyck nel 1922. All'origine era una birra ambrata. Al giorno d'oggi ne sono nate altre pi\u00f9 chiare.\nStoria.\nLa Jenlain Ambr\u00e9e fu creata bel 1922. Con contenuto del 7,5% di alcool (vol), composta da molti tipi di malto. La temperatura ideale per essere servita va dai circa 6\u00b0 agli 8\u00b0 C.. \u00c8 una birra ambrata, senza alcuno dubbio la pi\u00f9 conosciuta di questo tipo in Francia. \u00c8 stata prodotta per la prima volta nel 1920. La sua notoriet\u00e0 \u00e8 venuta pi\u00f9 tardi, negli anni 70-80 ed ha simbolizzato la rinascita di un \u00absavoir-faire\u00bb dei fabbricanti di birra del Nord. \u00c8 anche conosciuta per essere la birra sponsor della manifestazione Braderie di Lilla. Si deve questa birra a F\u00e9lix Duyck, figlio del fabbricante di birra fiammingo, L\u00e9on, allora abitante a Zeggers Cappel. F\u00e9lix si install\u00f2 a Jenlain in sostituzione di un'industria della birra che disponeva di strumentazione e di una perforazione. La storia del Jenlain cominci\u00f2. Era inizialmente consumata dai contadini locali che avevano bisogno di un conforto dopo i giorni passati ai campi. Negli anni 60, un commerciante Lillois ha avuto la buona idea di proporrla alla sua clientela. Siccome era situato vicino della facolt\u00e0 di cattolici, gli studenti se la adattarono e si incaricarono di farla conoscere nelle loro vicinanze. Fu l'inizio del successo. Al giorno d'oggi, \u00e8 Raymond Duyck, che \u00e8 la quarta generazione, che dirige l'industria della birra che produce quasi 100.000 ettolitri all'anno. Per fare fronte alla concorrenza dei grandi gruppi, la produzione \u00e8 stata differenziata e le esportazioni sviluppate. Jenlain produce oggi 4 birre diverse e 2 stagionali. Il mercato \u00e8 difficile ma l'industria della birra approfitta della sua notoriet\u00e0 per garantire il suo sviluppo. Il forte impegno di Raymond Duyck per sviluppare la sua attivit\u00e0 porta i suoi frutti ma il combattimento resta disuguale di fronte ai grandi gruppi che controllano la quasi totalit\u00e0 del mercato francese. Ma all'immagine del \"Diablotin Rouge\" (Diavoletto rosso) che appare sull'etichetta, i fabbricanti di birra irriducibili della regione non sono pronti a rinunciare alla loro indipendenza."}
{"id": "1570507", "revid": "1869172", "url": "https://it.wikipedia.org/wiki?curid=1570507", "title": "Michele Falco", "text": "Si form\u00f2 musicalmente presso il Conservatorio di Sant'Onofrio a Porta Capuana presumibilmente in un periodo compreso tra il 1700 e il 1712, dove fu forse allievo di Nicola Fago. L'8 marzo 1712 entr\u00f2 a far parte della \"Reale Congregazione e Monte dei Musici\" e il 13 giugno 1716 venne eletto governatore dell'associazione. In questo periodo fu attivo come maestro di cappella a Pollena Trocchia e come compositore d'opere, principalmente comiche. L'ultima sua notizie biografica \u00e8 riferita al 1732, anno in cui abbandon\u00f2 la propria posizione alla \"Reale Congregazione\".\nFalco usava firmare i propri lavori teatrali con un anagramma del proprio nome, \"Cola Melfiche\"; diversamente dagli altri compositori napoletani d'opera buffa suoi coevi, egli era un musicista professionista e fu tra i primi a sperimentare l'impiego delle nuove forme drammatiche all'interno di lavori comici. Le sue opere, come quelle dei suoi contemporanei, variano notevolmente in lunghezza e tecnica espressiva."}
{"id": "1570509", "revid": "28592", "url": "https://it.wikipedia.org/wiki?curid=1570509", "title": "Oleg Kotov", "text": ""}
{"id": "1570518", "revid": "118165941", "url": "https://it.wikipedia.org/wiki?curid=1570518", "title": "George Mansfield Smith-Cumming", "text": "Fu il primo direttore di quello che sarebbe successivamente diventato il Secret Intelligence Service (SIS, noto anche come MI6).\nBiografia.\nNato in una famiglia del ceto medio, Smith frequent\u00f2 il Royal Naval College a Dartmouth dove consegu\u00ec la nomina a Guardiamarina. Fu assegnato al HMS Bellerophon nel 1878, e per i seguenti sette anni lavor\u00f2 nelle Indie Orientali. Per\u00f2 il suo grave mal di mare peggior\u00f2, e nel 1885 fu inserito nella lista dei congedati come \"non adatto al servizio\".\nFu richiamato in servizio nella divisione estera del Naval Intelligence nel 1898, e port\u00f2 a termine numerose missioni. Era solito viaggiare attraverso la Germania e nei Balcani fingendosi un uomo d'affari tedesco, pur non conoscendo una parola di tedesco. Il successo del suo lavoro fu tale che fu arruolato nel Secret Service Bureau (SSB) come direttore della sezione estera. Durante questo periodo spos\u00f2 la ricca May Cumming, e come parte del matrimonio cambi\u00f2 il suo cognome in Smith-Cumming.\nNel 1914 fu coinvolto in un incidente nel quale suo figlio rimase ucciso.\nRiferimenti letterari.\nGeorge Mansfield Smith-Cumming diventa un personaggio secondario in alcuni paragrafi del romanzo storico di Ken Follett \"La Caduta dei Giganti\", in qualit\u00e0 di Direttore della sezione Esteri dell'allora servizio segreto inglese. Egli investe di una missione di spionaggio uno dei personaggi principali del libro, il conte inglese Fitzherbert."}
{"id": "1570524", "revid": "1123126", "url": "https://it.wikipedia.org/wiki?curid=1570524", "title": "Lorenzo Campeggi", "text": "Biografia.\nNato a Milano da Giovanni Zaccaria Campeggi e Dorotea Tebaldi, fu primo di cinque fratelli, tra cui i vescovi Marco Antonio e Tommaso. Nel 1500 ottenne a Bologna il dottorato \"in utroque iure\" e spos\u00f2 Francesca Guastavillani, la quale gli diede cinque figli. Rimasto vedovo nel 1509, Campeggi cominci\u00f2 la carriera ecclesiastica sotto la protezione di papa Giulio II.\nGli furono presto assegnate due missioni diplomatiche contro il concilio di Pisa, l'una presso l'imperatore Massimiliano I, che gli assegn\u00f2 l'episcopato di Feltre (1512-1520), l'altra come nunzio apostolico a Milano. Nel 1513 torn\u00f2 in Germania nel tentativo di formare una lega contro i Turchi. Nel 1517 papa Leone X lo cre\u00f2 cardinale e in seguito Massimiliano lo nomin\u00f2 cardinale protettore del Sacro Romano Impero. Il 3 marzo 1518 fu mandato in Inghilterra per rappresentare il papato durante la promulgazione del trattato di Londra. Il 22 gennaio 1523 fu nominato cardinale protettore d'Inghilterra.\nMor\u00ec il 19 luglio 1539 all'et\u00e0 di 67 anni.\nConclavi.\nDurante il cardinalato di Lorenzo Campeggio si svolsero tre conclavi e il cardinale partecip\u00f2 a tutti e tre:\nSuccessione apostolica.\nLa successione apostolica \u00e8:"}
{"id": "1570525", "revid": "28592", "url": "https://it.wikipedia.org/wiki?curid=1570525", "title": "Vasily Pavlovich Mishin", "text": ""}
{"id": "1570527", "revid": "28592", "url": "https://it.wikipedia.org/wiki?curid=1570527", "title": "Valeri Bykovski", "text": ""}
{"id": "1570529", "revid": "287204", "url": "https://it.wikipedia.org/wiki?curid=1570529", "title": "Giro della Provincia di Lucca", "text": "Il Giro della Provincia di Lucca era una corsa in linea maschile di ciclismo su strada, che si svolse nella provincia di Lucca, in Italia, dal 1999 al 2006.\nStoria.\nNata come corsa a tappe in sostituzione del Giro di Puglia, fino al 2004 rimase tale e fu classificata come 2.3 poi, nelle sue due ultime edizioni disputate finora, divent\u00f2 evento in linea e venne inserita nel calendario dell'UCI Europe Tour come classe 1.1.\nIl primo vincitore \u00e8 stato Paolo Bettini, mentre Alessandro Petacchi \u00e8 l'unico ad aver vinto la corsa due volte.\nAlbo d'oro.\n\"Aggiornato all'edizione 2006.\""}
{"id": "1570530", "revid": "28592", "url": "https://it.wikipedia.org/wiki?curid=1570530", "title": "Jevgeni Chrunov", "text": ""}
{"id": "1570532", "revid": "28592", "url": "https://it.wikipedia.org/wiki?curid=1570532", "title": "Viktor Gorbatko", "text": ""}
{"id": "1570533", "revid": "237256", "url": "https://it.wikipedia.org/wiki?curid=1570533", "title": "Vladimir Tatlin", "text": ""}
{"id": "1570534", "revid": "28592", "url": "https://it.wikipedia.org/wiki?curid=1570534", "title": "Boris Volynov", "text": ""}
{"id": "1570535", "revid": "80598", "url": "https://it.wikipedia.org/wiki?curid=1570535", "title": "Money/Any Colour You Like", "text": "Money/Any Colour You Like \u00e8 un singolo del gruppo musicale britannico Pink Floyd, pubblicato il 7 maggio 1973 come primo estratto dall'ottavo album in studio \"The Dark Side of the Moon\".\nDescrizione.\n\"Money\".\nIl testo della canzone \u00e8 stato composto dal bassista Roger Waters ed \u00e8 un'ironica critica all'eccessivo attaccamento al denaro, uno dei \"lati oscuri\" della natura umana, cause di disagio e sofferenza, che costituiscono il tema centrale di \"The Dark Side of the Moon\". \u00c8 opinione comune che il denaro sia \"la radice di tutti i mali odierni\", osserva Waters, ma nessuno \u00e8 mai davvero disposto a privarsene. \u00c8 opinione diffusa che Waters si sia ispirato al libro di George Eliot, il celebre \"Silas Marner\", per la scrittura del testo.\n\u00c8 inoltre uno dei quattro brani che i Pink Floyd eseguirono al Live 8 il 2 luglio 2005, serata nella quale sono tornati ad esibirsi insieme per la prima ed ultima volta dopo 24 anni.\nDal punto di vista musicale presenta strofe in tempo irregolare (7/4), caratteristica non insolita per un certo rock degli anni settanta ma caso unico per i Pink Floyd, nonch\u00e9 piuttosto rara per un singolo di successo. Al pari di tutte le canzoni dello stesso album, che vedono un largo uso di effetti sonori (grazie anche al tecnico del suono Alan Parsons), \"Money\" si apre con vari rumori di un registratore di cassa e suoni di monete opportunamente loopati in modo da scandire il tempo in 7/4, fino all'attacco vero e proprio del brano. Un'ipotesi alternativa \u00e8 che si tratti invece di una slot machine meccanica, di cui si sente l'introduzione della moneta, il tiro-rilascio della leva (da qui il nomignolo \"one-arm bandit\" dato alla macchina mangiasoldi), la rotazione dei rulli.\nIl primo strumento ad entrare in scena \u00e8 il basso, seguito poi da tutti gli altri. A met\u00e0 canzone \u00e8 anche presente un assolo di sassofono, suonato da Dick Parry, amico di Gilmour che fu scelto senza indugi, dal momento che era in grado di suonare un assolo in 7/4. Dopo l'assolo, il tempo cambia da 7/4 ad un pi\u00f9 comune 4/4 sul quale David Gilmour esegue un assolo di chitarra per vari \"giri\", separati da un riff molto ben riconoscibile, suonato all'unisono da tutti gli strumenti. Gilmour ha dichiarato in un'intervista che il cambio di tempo avesse anche lo scopo di \u00abrendergli la vita pi\u00f9 facile\u00bb nell'assolo.\nDopo la ripresa del cantato, e il ritorno alla struttura metrica iniziale, Il brano sfuma su un tempo nuovamente di 4/4, con la voce che ripete ad oltranza la parola \"away\" (l'ultima del testo) mentre tornano i frammenti di parlato, che ricorrono in tutto il disco e che in questa sezione trattano di episodi di violenza verso il prossimo. Il tutto si dissolve nel tappeto di organo che costituisce l'introduzione di \"Us and Them\", brano successivo. Particolare la versione Live inserita nell'album \"Delicate Sound of Thunder\" in cui, dopo l'assolo di Gilmour, l'esecuzione del brano vira su un tempo reggae e d\u00e0 lo spunto all'originale assolo di basso di Guy Pratt; dopo di ci\u00f2 inizia la parte in cui si evidenziano i \"giochi\" di tastiera/organo Hammond della coppia Wright/Carin in puro stile jazzistico per poi ritornare sull'assolo di chitarra e quindi proseguire con l'ultimo cantato. Una versione simile sebbene con differenti fraseggi strumentali \u00e8 stata eseguita a Venezia nel 1989.\n\"Any Colour You Like\".\nSi tratta di un brano strumentale scritto dal chitarrista David Gilmour, dal tastierista Richard Wright e dal batterista Nick Mason ed \u00e8 l'unico dell'album a non essere accreditato a Roger Waters."}
{"id": "1570536", "revid": "237256", "url": "https://it.wikipedia.org/wiki?curid=1570536", "title": "Alexei Jelissejev", "text": ""}
{"id": "1570541", "revid": "270833", "url": "https://it.wikipedia.org/wiki?curid=1570541", "title": "Tour des Alpes-Maritimes et du Var", "text": "Il Tour des Alpes-Maritimes et du Var \u00e8 una corsa a tappe di ciclismo su strada che si disputa nella regione della Provenza, nel sud della Francia, ogni anno in febbraio. Dal 2005 fa parte del calendario dell'UCI Europe Tour, classe 2.1.\nStoria.\nDal 1969, anno della prima edizione vinta dal francese Raymond Poulidor, al 2008, quando l'italiano Davide Rebellin \u00e8 tornato alla vittoria in questa corsa dopo ben nove anni, il Tour de Haut Var si \u00e8 svolto come corsa in linea. Nel 2009 \u00e8 divenuto una breve corsa a tappe, vinta dal francese Thomas Voeckler.\nAlbo d'oro.\n\"Aggiornato all'edizione 2022.\""}
{"id": "1570542", "revid": "28592", "url": "https://it.wikipedia.org/wiki?curid=1570542", "title": "Viktor Afanas'ev", "text": ""}
{"id": "1570547", "revid": "64558", "url": "https://it.wikipedia.org/wiki?curid=1570547", "title": "Ad bestias", "text": ""}
{"id": "1570548", "revid": "183976", "url": "https://it.wikipedia.org/wiki?curid=1570548", "title": "P.J. Toulet", "text": ""}
{"id": "1570549", "revid": "111020", "url": "https://it.wikipedia.org/wiki?curid=1570549", "title": "Computer Society", "text": ""}
{"id": "1570552", "revid": "28592", "url": "https://it.wikipedia.org/wiki?curid=1570552", "title": "Alexei Leonov", "text": ""}
{"id": "1570553", "revid": "466539", "url": "https://it.wikipedia.org/wiki?curid=1570553", "title": "Pi\u00f9 anziani e pi\u00f9 giovani vincitori e candidati agli Oscar", "text": "Lista dei pi\u00f9 anziani e pi\u00f9 giovani vincitori e candidati agli Oscar. La lista \u00e8 aggiornata ai Premi Oscar 2021."}
{"id": "1570555", "revid": "185700", "url": "https://it.wikipedia.org/wiki?curid=1570555", "title": "XX sec.", "text": ""}
{"id": "1570559", "revid": "237256", "url": "https://it.wikipedia.org/wiki?curid=1570559", "title": "Svetlana Savitskaja", "text": ""}
{"id": "1570560", "revid": "30610", "url": "https://it.wikipedia.org/wiki?curid=1570560", "title": "MIVAT", "text": ""}
{"id": "1570563", "revid": "767487", "url": "https://it.wikipedia.org/wiki?curid=1570563", "title": "Catuvolco", "text": "Guerre galliche.\nI due sovrani, istigati da Induziomaro di Treviri, misero in atto un'insurrezione contro i romani, nel 54-53 a.C.\nQuando l'anno successivo Giulio Cesare inizi\u00f2 a devastare il territorio degli Eburoni, Catuvolco, avanti con gli anni e ormai incapace di reggere le fatiche della guerra e di darsi alla fuga, si avvelen\u00f2 con il tasso, dopo aver scagliato maledizioni nei confronti di Ambiorige."}
{"id": "1570567", "revid": "767487", "url": "https://it.wikipedia.org/wiki?curid=1570567", "title": "Giorgio Regnoli", "text": "Biografia.\nTerminati gli studi liceali a Faenza si iscrisse alla facolt\u00e0 di Medicina e Chirurgia dell'Universit\u00e0 di Pisa e fu allievo, per l'insegnamento della chirurgia, di Andrea Vacc\u00e0 Berlinghieri.\nDopo la laurea si rec\u00f2 a Parigi in viaggio di studio, e qui visit\u00f2 numerose cliniche seguendo gli insegnamenti di illustri chirurghi come Alexis Boyer, Antoine Dubois e Guillaume Dupuytren.\nQuest'ultimo di lui scrisse: \u00ab\"M. Regnoli a donn\u00e9, pendant qu'il a suivi H\u00f4tel-Dieu, de telles preuves de z\u00e8le, d'exactitude et d'instruction, que je le crois capable de remplir avec distinction tous les emplois qu'on voudra bien lui confier \".\u00bb\nDopo la morte del suo maestro Andrea Vacc\u00e0 Berlinghieri (1826), il Granduca di Toscana chiam\u00f2 il Regnoli a succedergli sulla cattedra di Chirurgia a Pisa.\nIn tale occasione Dupuytren, consultato dal Provveditore dell'Universit\u00e0 di Pisa affinch\u00e9 esprimesse un giudizio sul Regnoli, cos\u00ec rispose:\n\"\u00ab\u2026ce qu'il a fait et \u00e9crit et dont j'ai eu connaissance m'a confirm\u00e9 dans l'opinion o\u00f9 j'\u00e9tais il y a six on sept ans, du m\u00e9rit\u00e8 \u00e9minent de M. Regnoli et apr\u00e8s avoir de nouveau parcouru quelques \u00e9crits qu'il a publi\u00e9 je n'exite pas \u00e0 dire et affirmer qu'il me parait digne de succeder \u00e0 l'homme c\u00e9l\u00e8bre dont Vous r\u00e9grettez la mort\u00bb.\"\nPertanto Giorgio Regnoli per diciotto anni fu direttore della Clinica Chirurgica dell'Ospedale Santa Chiara di Pisa. Nel 1846 il Granduca regnante volle poi trasferirlo alla Scuola Medico-Chirurgica di complemento e perfezionamento di Firenze: \"\u00abanno 1846 ad idem magisterium in Nosocomio FIorentino S. Mariae Novae provectus est\u00bb.\"\nDurante la sua brillante carriera il Regnoli si occup\u00f2 prevalentemente della chirurgia del cavo orale e diede un forte impulso soprattutto alla chirurgia della lingua, tanto da legare il suo nome ad un tecnica operatoria per i tumori della base di questo organo: la tecnica soprajoidea mediana.\nTale intervento fu eseguito per la prima volta l'8 maggio 1838, nella Clinica di Pisa, estirpando in una bambina quattordicenne, che si chiamava Carmina Biagini, un voluminoso tumore che occupava interamente lo spessore della lingua.\nGiorgio Regnoli mor\u00ec il 13 luglio 1859 e fu sepolto in una chiesetta di sua propriet\u00e0, a Crespina, in provincia di Pisa.\nIl chirurgo e amico Prof. Antonio Marcacci di lui scrisse un elogio e raccont\u00f2 gli ultimi giorni della vita del Regnoli: \u00abebbe s\u00ec grande disagio a soffrire che si inferm\u00f2 di miliare complicata a flussione pneumonica, oltre l'usato fiera e temibile \u00bb. Regnoli fu curato amorevolmente dagli amici e colleghi, primo fra tutti il Prof. Maurizio Bufalini, e \u00abrisan\u00f2\u00bb - \u00e8 sempre il Marcacci che parla - \u00ab ma imperfettamente: la sua antica tumescenza del fegato crebbe notabilmente, la miliare ripigli\u00f2 il suo crudo lavoro distruggitore\u00bb.\nIl Municipio di Forl\u00ec ha intitolato al suo nome la strada ove sorge la casa in cui ebbe i natali e sulla facciata di questa, ancora oggi \u00e8 visibile una lapide marmorea."}
{"id": "1570568", "revid": "237256", "url": "https://it.wikipedia.org/wiki?curid=1570568", "title": "F\u00ebdor Jur\u010dikhin", "text": ""}
{"id": "1570573", "revid": "49409", "url": "https://it.wikipedia.org/wiki?curid=1570573", "title": "Stereocentro", "text": ""}
{"id": "1570576", "revid": "1821847", "url": "https://it.wikipedia.org/wiki?curid=1570576", "title": "De Gasperi, l'uomo della speranza", "text": "De Gasperi, l'uomo della speranza \u00e8 un miniserial televisivo in due puntate prodotto dalla Ciao Ragazzi! di Claudia Mori per la regia di Liliana Cavani.\nLe puntate sono state trasmesse luned\u00ec 25 e marted\u00ec 26 aprile 2005 da Rai 1.\nLa miniserie ripercorre la vita di Alcide De Gasperi, presidente del consiglio italiano dal 1945 al 1953."}
{"id": "1570580", "revid": "124869054", "url": "https://it.wikipedia.org/wiki?curid=1570580", "title": "Appartamento", "text": "Un appartamento \u00e8 un tipo di unit\u00e0 abitativa che, nel settore immobiliare, indica uno spazio che occupa una parte di un edificio. \nSpesso gli appartamenti sono oggetto di locazione, ossia di affitto.\nA seconda del numero di locali presenti in esso, un appartamento pu\u00f2 essere definito monolocale, bilocale, trilocale o quadrilocale."}
{"id": "1570582", "revid": "670021", "url": "https://it.wikipedia.org/wiki?curid=1570582", "title": "Landamano", "text": "Quello di Landamano \u00e8 un antico titolo pubblico di origine germanica, che oggi sopravvive in alcuni cantoni svizzeri. La parola italiana \u00e8 mutuata dal tedesco, di cui traduce il termine \"Landammann\", composto dalle parole \"Land\" (terra) ed \"Amtmann\" (di solito tradotto come \"balivo\"). I cantoni della confederazione dove ancor oggi il presidente dell'esecutivo cantonale viene designato come Landamano, sono i seguenti:\nIl termine veniva usato anche nel Canton dei Grigioni: il poeta Zaccaria Pallioppi che era stato Landamano per tutta la vita veniva chiamato in lingua romancia \"\".\nA livello confederale in passato anche al capo dello stato svizzero venne attribuito il titolo di Landamano. Il primo fu Alois von Reding, il quale govern\u00f2 la Svizzera (allora Repubblica Elvetica filo-francese) come \"Primo Landamano\", dal 23 novembre 1801 all 6 febbraio 1802 (in analogia con quello francese di \"Primo console\"). Reding successe a se stesso governando fino al 6 aprile 1802, col semplice titolo di \"Landamano\" e torn\u00f2 al potere fra l'agosto ed il settembre dello stesso anno, stavolta in rivolta contro i francesi. Sotto la successiva occupazione napoleonica il titolo venne sostituito da quello di \"Mediatore\", ma torn\u00f2 in auge fra il 1803 ed il 1813, allorquando - restaurate le libert\u00e0 cantonali con l'Atto di mediazione - il capo della confederazione svizzera venne identificato col presidente dell'esecutivo del cantone in cui, di volta in volta, si teneva la Dieta federale, il quale veniva chiamato Landamano della Svizzera."}
{"id": "1570594", "revid": "13742848", "url": "https://it.wikipedia.org/wiki?curid=1570594", "title": "Lotte Engberg", "text": ""}
{"id": "1570600", "revid": "183976", "url": "https://it.wikipedia.org/wiki?curid=1570600", "title": "Paul Jean Toulet", "text": ""}
{"id": "1570604", "revid": "767487", "url": "https://it.wikipedia.org/wiki?curid=1570604", "title": "Lucrezia (film)", "text": "Lucrezia \u00e8 un film del 1968 diretto da Osvaldo Civirani.\nSi tratta di una co-produzione italo-austriaca, interpretata dalla cecoslovacca Olinka Berova.\nTrama.\nLucrezia, figlia del papa Borgia, si trova in convento a scontare i suoi peccati. Nel convento, un giorno, cerca rifugio Fabrizio Aldovrandi, un gentiluomo romano che fugge dagli sgherri del Valentino, ovvero di Cesare Borgia, il fratello di Lucrezia. Tra i due scoppia la passione."}
{"id": "1570606", "revid": "1272592", "url": "https://it.wikipedia.org/wiki?curid=1570606", "title": "Mura di Napoli", "text": "Le mura di Napoli sono le antiche cerchie difensive che hanno protetto per secoli la citt\u00e0 ed i suoi abitanti.\nA Napoli, essendo stata dal XVI secolo fino alla prima met\u00e0 del XX secolo la citt\u00e0 in senso proprio pi\u00f9 popolosa della penisola, questo tipo di strutture furono oggetto di importanti demolizioni gi\u00e0 a partire dall'epoca borbonica, per poi concludersi agli inizi del Novecento. Oggi ad ogni modo ne esistono ancora molti resti e testimonianze.\nLe mura greche.\nSi dispongono lungo i margini del pianoro su cui sorge la citt\u00e0 antica di Napoli ed erano protette da valloni naturali che circondavano l'abitato e costituivano dei veri e propri fossati difensivi. Queste fortificazioni avevano creato per \"Neapolis\" fama di inespugnabilit\u00e0, confermataci dalle fonti storiche sia riguardo alla guerra annibalica (218-202 a.C.), sia durante il conflitto greco-gotico (VI secolo d.C.).\nProvenienza dei blocchi.\nI blocchi venivano estratti da una vasta cava di et\u00e0 greca che si trova a Poggioreale; essa \u00e8 stata individuata casualmente nel 1987 in s\u00e9guito ad un cedimento, sotto il cimitero del Pianto, e precisamente al di sotto del piazzale antistante la chiesa di Santa Maria del Pianto. La cava, che era stata ostruita da un franamento, presenta gi\u00e0 segnate lungo le pareti le strisce orizzontali corrispondenti all'altezza dei blocchi e - cosa ancora pi\u00f9 sorprendente - i caratteristici segni alfabetici graffiti degli antichi cavatori. Dalla cava i blocchi venivano trasportati in citt\u00e0 percorrendo l'attuale rettilineo di via Nuova Poggioreale - via Casanova per entrare dritti a Napoli dall'antica porta situata dove ora si trova il Castel Capuano.\nIl tracciato delle mura.\nIl tracciato delle mura greche di Napoli - nonostante le ampie e gravi distruzioni operate nel corso dei secoli - ancora si conserva ed \u00e8 riconoscibile per lunghi tratti, da essere oramai ben conosciuto nelle sue grandi linee, mentre dubbi sussistono sull'andamento in dettaglio di alcuni punti.\nLe porte greche.\nLa citt\u00e0 aveva ai due estremi dei decumani altrettante porte, generalmente del tipo \"a tenaglia\":\nA settentrione c'era (e c'\u00e8 ancora) \"porta San Gennaro\" sebbene pi\u00f9 indietro rispetto ad oggi e del tutto diversa.\nA meridione tra piazza San Domenico Maggiore e via Mezzocannone sorgeva \"porta Ventosa\" o \"Licinia\", di cui il primo nome deriverebbe dal fatto che era esposta ai venti di scirocco, mentre il secondo deriverebbe dalla presenza, vicino alla porta, della casa di Lucio Alfio Licinio, un cittadino romano che avrebbe fatto valere i diritti della citt\u00e0 presso il foro e il senato romano, per cui si sarebbe voluto premiare Licinio con l'intitolazione della porta a lui.' Di porte meridionali dovevano essercene pi\u00f9 d'una.\nCi sono per\u00f2 molti dubbi sui nomi delle antiche porte: ci sono storici come il Celano che chiamano la porta del decumano inferiore oltre che Cumana anche Puteolana. Il problema sorge anche per quanto riguarda il percorso e l'inizio della \"via Neapolis Puteolim per colles\", la strada per mezzo della quale fu trasportato a Napoli il corpo di San Gennaro: il Celano afferma che da porta Cumana o Puteolana partiva la strada per Pozzuoli e Cuma.\nPorta Cumana comunque era ubicata a piazza San Domenico Maggiore. Quando fu costruita la famosa guglia furono trovati pilastri della porta e la muratura da Francesco Antonio Picchiatti, il quale provvide a mappare i ruderi.\nAltre voci che affermano che a all'estremo ovest di via Tribunali non esisteva una porta sono infondate perch\u00e9 l'illustre archeologo Giuseppe Fiorelli afferma di aver trovato sotto la sacrestia della croce di Lucca fondamenta di una porta che ai lati aveva due torri.\nParticolarmente complesse sono le aree interessate dalle antiche porte come pure dove le mura sono associate a torri (piazza Bellini, piazza San Domenico, via Mezzocannone, ecc.).\nFasi costruttive.\nSono state riconosciute due fasi edilizie principali; a tali diversit\u00e0 corrispondono per lo pi\u00f9 - anche se non sempre - cronologie diverse:\nLe mura romane.\nLa muratura a secco di tufo costruita dai Greci, venne modificata in epoca romana; caratterizzata da una maggior resistenza, era costituita da piperno, a cortina con parametro esterno in pietra lavica e a cortina interna in tufo. Le mura acquisirono, inoltre, andamenti pressoch\u00e9 irregolari, in alcuni tratti raggiungevano diversi metri di altezza, ci\u00f2 anche a causa dei dislivelli del terreno. Il loro perimetro attraversava l'attuale via Foria a Nord, via Pietro Colletta a Est, Corso Umberto I a Sud e via San Sebastiano e via Costantinopoli a Ovest.\nSembra accertato che il perimetro delle fortificazioni non abbia sub\u00ecto ampliamenti rilevanti in epoca antica; solo l'imperatore Valentiniano III (440 d.C.) ne avrebbe realizzato uno verso la zona portuale, attestato da un'iscrizione ritrovata nel 1747 e dai recenti rinvenimenti di mura a Corso Umberto e parte di fortificazione bizantina a piazza Bovio. Proprio riguardo a questo ultimo ritrovamento non sappiamo se attribuire all'imperatore oppure, come testimoniato, ai bizantini l'allargamento verso piazza Bovio, via Sanfelice e via Depretis.\nComunque, con l'ampliamento di Valentiniano partendo da piazza Bellini, le mura percorrevano le attuali via San Sebastiano, piazza del Ges\u00f9 Nuovo, via Carrozzieri, Santa Maria la Nova, via Sedile di Porto e si riallacciavano a quelle preesistenti presso la basilica di San Giovanni Maggiore.\nImportanti resti.\nIn vico Santa Maria Vertecoeli al civico 15, 17, 21 e 22 sono visibili i resti dell'antico tracciato murario romano. I resti in questione sono inglobati in edifici moderni; costituiscono un'importante testimonianza perch\u00e9 indicano il limite Nord orientale delle mura, raggiunto in quel periodo.\nLe mura bizantine.\nNel VI secolo d. C., mentre imperversava la lotta tra i greco-bizantini e i goti, solo due citt\u00e0 erano difese da ottime mura, Napoli e Cuma. Napoli, assediata nel 536 da Belisario, cedette solo con l'inganno; mentre nel 542 venne violata da Totila per fame. Tuttavia n\u00e9 nel primo n\u00e9 nel secondo caso le mura furono militarmente espugnate.\nLe mura napoletane, com'\u00e8 riportato in molte fonti storiche, furono famose per la loro potenza anche in epoche precedenti (per esempio in epoca romana le mura di Napoli non cedettero in alcun modo al console Filone).\nDunque il loro ottimo assetto geografico e tecnico, acquisito in epoca greca (e ulteriormente accentuato in epoca romana), fece s\u00ec che le mura, in epoca bizantina, avessero bisogno di pochissime modifiche.\nLe modifiche riguardarono per lo pi\u00f9 l'allargamento perimetrale, per consentire soprattutto d'inglobare i nuovi quartieri. Le mura furono restaurate sotto Belisario, che inoltre introdusse le torri poligonali (sette tra quadrate ed esagonali) dette \"augustali\" e allargate sotto Narsete che espanse le mura meridionali fino al mare, innalzando un antemurale di gran lunga pi\u00f9 vicino alla costa (che col passare del tempo si era ampliata conseguentemente al ritirarsi del mare) rispetto alla precedente murazione.\nLe mura ducali.\nIl ducato di Napoli si crea da un relativo affrancamento dall'impero bizantino, man mano sempre pi\u00f9 netto ed evidente. Durante il suo periodo, dal VII secolo al 1137 le mura si mostrano molto pi\u00f9 estese dell'et\u00e0 antica.\nSecondo vari documenti dei secoli X e XI ben riassunti da Bartolomeo Capasso in una sua mappa topografica della citt\u00e0 altomedievale possiamo descrivere la disposizione di porte e torri: partendo in senso antiorario dal luogo dove sorger\u00e0 Castel Capuano, occupato gi\u00e0 a quei tempi da una struttura difensiva, si incontrava ovviamente porta Capuana (l'antica \"Porta Campana\", che non era stata ancora traslata nella posizione attuale) attaccata all'antica fortezza, situata presso via Oronzio Costa.\nProseguendo c'era \"porta Pusterla\" all'altezza del decumano superiore, che verr\u00e0 detta prima Carbonara perch\u00e9 immetteva nel \"carbonarius\" (la discarica cittadina) poi nel XV secolo \"di Santa Sofia\" per la presenza della chiesa dedicata alla santa.\nSalendo pi\u00f9 sopra era situata all'altezza di via Luigi Settembrini la \"turris curtis\" o \"torre corte\" presso cui c'era la \"porta Pavezia\" o \"di San Pietro del Monte\" (nome antico del monastero di Donnaregina): Camillo Tutini quando parla delle mura e delle porte di Napoli afferma che c'era una porta minore, la porta di San Pietro del Monte perch\u00e9 costruita vicino al convento di San Pietro al Monte (poi chiamato di Donnaregina, che all'epoca conteneva solo la chiesa di Donnaregina vecchia). Talvolta veniva chiamata \"porta dell'Acquedotto\" perch\u00e9 era vicina all'acquedotto che riforniva la citt\u00e0, l'acquedotto per mezzo del quale entrarono in citt\u00e0 Belisario e Alfonso V d'Aragona. Si parla di una porta con torre (la \"curtis turris\") anche in alcuni documenti relativi al convento di Donnaregina. Sempre il Tutini cita un vicolo di Corte Torre vicino al monastero di Donnaregina.\nContinuando c'era poi porta San Gennaro ancora nella posizione originale arretrata.\nDal lato occidentale c'era l'antica porta Romana, detta ora \"di Sant'Agnello\" o \"Cantelma\", all'inizio del decumano superiore, poi quella che era \"porta Puteolana\" fu sostituita dalla \"porta Donnorso\" verso la fine del X secolo. Questa fu costruita presso il Conservatorio di San Pietro a Majella. Sul nome di questa porta Carlo Celano d\u00e0 due spiegazioni: la prima perch\u00e9 fu voluta da un certo Orso duca di Napoli (di cui in verit\u00e0 non abbiamo testimonianza nell'elenco dei duchi) oppure per via della nobile famiglia che abitava presso quella porta, propendendo per la prima ipotesi. Forse il duca o chi per lui si chiamava don Orso Tata (in latino Dominus Ursus Tata), da ci\u00f2 \"porta Domini Ursitata\" o \"Ursitate\"; quest'ultima denominazione \u00e8 facilmente traducibile in porta di don (=domini) Orso Tata, con il dittongo \"ae\" del genitivo \"Tatae\" assorbito in \"e\" per corruzione popolare.\nScendendo al decumano inferiore si incontrava porta Cumana. In questo periodo sarebbe stata spostata ad ovest presso l'attuale basilica di Santa Chiara (quest'ultima costruita da Roberto d'Angi\u00f2), sebbene non si abbiano documenti in merito a questa collocazione.\nLe mura dopo aver costeggiato la zona di Donnalbina incontravano la \"torre Mastra\" (o maestra) situata dove poi sarebbe sorta Santa Maria La Nova, proseguendo ci si avvicinava al \"porto Vulpulo\" (il porto grande, detto in seguito anche \"dei Pisani\") dove si ergeva il cosiddetto \"castellione novo\", una fortezza costruita nel X secolo a difesa del porto, presso la quale sorgeva anche la \"porta Vulpula\" (detta in seguito \"di San Nicola\"). Le mura si avvicinavano al \"porto di Arcina\" (il porto piccolo), protetto da una torre con porta omonima.\nA Mezzocannone sorgeva ancora la porta Ventosa. Riguardo alle mura della zona c'\u00e8 molta incertezza se credere o no all'ipotesi del Capasso secondo cui l'odierna via era cinta sui lati dalle mura che dal porto correvano verso l'interno fino alla porta dove riprendevano a scendere verso il mare.\nAd ogni modo, il Capasso prosegue indicando una torre detta \"Cinta\" dalla quale riparte la muraglia esterna, interrotta dalla \"porta Calcaria\", detta in seguito \"porta del Caputo\" (o \"dei Caputi\") che sorgeva presso la chiesa di San Pietro Martire. La muraglia meridionale terminava presso la \"torre Angula\", detta cos\u00ec perch\u00e9 le mura rientravano verso l'interno creando appunto un angolo.\nPrima che le mura girassero verso est presso la \"torre delle ferule\" alla \"regio Balnei Novi\", trovavamo la \"porta nova de illis monachis\", cio\u00e8 \"dei monaci\" perch\u00e9 sorgeva presso il monastero di Sant'Arcangelo agli Armieri. Le mura, percorso un tratto orizzontale riscontrabile presso le scomparse piazza della Sellaria e via del Pendino, risalivano di nuovo dopo aver superato la \"torre Ademaria\" o \"torre publica\" o \"rocca di Pizzofalcone\", altro contrafforte difensivo chiamato cos\u00ec perch\u00e9 \"ad mare\" (vicino al mare). L'altro toponimo forse si riferisce alla presenza di falchi nella rocca. La torre sorgeva dove insiste oggi il monastero di Sant'Agostino alla Zecca. Accanto ad essa si apriva la \"porta di Pizzofalcone\", che sar\u00e0 diroccata da Carlo d'Angi\u00f2 e sostituita l\u00ec vicino dall\"'arco del Pendino\", posto al termine dell'omonima via (oggi non pi\u00f9 esistente perch\u00e9 cancellata dalla nuova rete viaria del Risanamento) e demolito nel 1834.\nProseguendo in direzione nord-est (lungo via Pietro Colletta, poi la scomparsa \"strada soprammuro all'Annunziata\", poi lungo le tuttora esistenti via Annunziata e via Postica Maddalena) incontravamo un'altra torre, chiamata \"de illi romani\", seguita poco dopo da la \"porta Furcillensis\" o \"dei Cannabari\" (o del Cannavaro) e infine la porta detta \"di Don Pietro\", presso la zona dei Caserti. Superata questa, le mura si raccordavano con la fortezza di Capuana.\nLe mura normanne.\nLe mura normanne subiscono una manutenzione notevole, soprattutto per quanto riguarda la parte tecnica; il tutto fu a carico della corona. Il rafforzamento delle mura risulter\u00e0 molto utile durante le minacce dell'Imperatore Enrico IV, che, alleato coi baroni della Terra del lavoro, cerc\u00f2 di espugnare Napoli; la citt\u00e0 non cedette proprio grazie al recente consolidamento del sistema difensivo.\nLa Napoli normanna, che dur\u00f2 circa un cinquantennio, ha lasciato poche testimonianze di s\u00e9.\nLe mura angioine.\nIn epoca angioina furono cospicui gli interventi militari applicati in citt\u00e0: fu necessario rafforzare e restaurare la cinta muraria ed applicare degli interventi di consolidamento ai castelli dell'Ovo e Capuano.\nLa citt\u00e0 che fu preferita a Palermo circa il ruolo di capitale del Regno di Sicilia, vide incrementare notevolmente la sua popolazione, pur rimanendo contenuta nella cinta muraria che insisteva sul tracciato di via Carbonara fino a Porta San Gennaro, risalendo poi Caponapoli, scendendo per via Costantinopoli e San Pietro a Maiella, lambendo il Mercatello, giungendo a Piazza del Ges\u00f9 Nuovo e percorrendo via Monteoliveto fino alla Porta Petruccia. Da qui le mura proseguivano verso la \"torre maestra\", per proseguire fino al borgo di Scalesia, a Sant'Agostino alla Zecca e infine viravano a sinistra per congiungersi sempre con Castel Capuano.\nGli Angioini furono gli artefici anche di un importante allargamento delle mura a sud (la cosiddetta \"junctura civitatis\") che inglob\u00f2 la zona detta \"campo del moricino\" (o \"del muricino\"), il cui nome deriverebbe dal fatto che si trovava a ridosso delle mura estese in precedenza da Narsete oppure dalla presenza di Saraceni stanziatisi in quella zona. In ogni caso, il campo del Moricino divent\u00f2 la piazza del Mercato della citt\u00e0. Le mura ora lambivano il mare e cingevano il porto di Arcina, risistemato proprio dagli Angioini.\nCarlo I d'Angi\u00f2 esegu\u00ec vari interventi sulla cortina muraria: inglob\u00f2 il \"borgo del Moricino\" che si trovava fuori Portanova, facendo partire le nuove mura dalla torre angula fino all'altezza della torre Ademaria e impose le nuove porte del Moricino e del Pendino.\nCarlo II d'Angi\u00f2 nel 1268 provvide a spostare la porta Cumana presso l'attuale piazza del Ges\u00f9 Nuovo, si congettura per\u00f2 il luogo preciso del suo posizionamento. Il re la fece ridecorare e per questo fu ridenominata \"porta Reale\". Inoltre, visto che modific\u00f2 il tracciato occidentale (fece costruire il bastione in cui sar\u00e0 implementata port'Alba), tolse porta Donnorso che sorgeva presso il conservatorio di San Pietro a Majella e la sostitu\u00ec con la \"porta di Sant'Antoniello\", chiamata cos\u00ec perch\u00e9 sorgeva presso il monastero di Sant'Antonio detto popolarmente di Sant'Antoniello.\nDurante i regni di Roberto d'Angi\u00f2 e Giovanna I di Napoli fu allungata la cortina sudorientale inglobando il nuovo mercato del Moricino; le nuove mura arrivavano fino al Lavinaio per poi risalire verso nord.\nGiovanna II di Napoli nel 1425 eresse nuove mura dalla dogana del sale fino al largo delle Corregge (via Medina) che proprio sotto gli angioini fu realizzato e circondato di edifici pubblici e palazzi nobiliari.\nLe mura aragonesi.\nLe costruzioni militari intraprese in epoca aragonese, regalarono alla citt\u00e0 un sistema difensivo moderno e di tutto rispetto.\nLe mura e le torri furono portate pi\u00f9 avanti rispetto alle impostazioni antecedenti; nel 1484 Ferrante d'Aragona promosse un ampliamento orientale della cortina difensiva: la citt\u00e0 si presentava con un perimetro visibilmente allargato e provvisto di ventidue possenti torri cilindriche: partendo dal forte dello Sperone, al Carmine, proseguiva l'odierno corso Garibaldi combaciandosi con la nuova Porta Capuana (un progetto di Giuliano da Maiano); la cinta continuava ad estendersi sull'attuale via Cesare Rosaroll e circondava a nord San Giovanni a Carbonara; rivolta ad occidente, infine, si delineava a Porta San Gennaro, dunque con le antiche mura.\nNel 1499 Federico d'Aragona inglob\u00f2 nelle mura occidentali il territorio di Santa Marta che avrebbe avuto nel secolo successivo un notevolissimo boom edilizio. Le mura partivano da porta Reale, cingevano il monastero di Monteoliveto e percorrevano via Toledo, che sar\u00e0 in seguito ottenuta colmando i fossati, fino ad arrivare a Castel Nuovo. Il progetto fu affidato ad Antonio di Giorgio da Settignano e fu compiuto entro il 1501.\nPorta Petruccia, costruita di fronte alla chiesa di San Giuseppe Maggiore, all'inizio del largo delle Corregge nel XIII secolo (qui fu assassinato Andrea d'Isernia) fu cos\u00ec spostata presso i Cavalli di Bronzo, cio\u00e8 nelle immediate vicinanze di Castel Nuovo. La porta allora fu denominata \"porta del Castello\" o \"di Santo Spirito\" per la vicinanza al convento di Santo Spirito, oggi non pi\u00f9 esistente, che sorgeva presso l'attuale piazza del Plebiscito.\nLe torri.\nLe torri Aragonesi e vicereali, alcune delle quali sopravvissute nei secoli, erano denominate in questo modo:\nCome riportato nella pianta Lafrery, Le Grazie, Sant'Anello, Torre di Guasto, Port'Alba e il Reale, erano piuttosto dei bastioni che delle vere e proprie torri.\nLa disposizione tecnica.\nLe mura avevano uno spessore che variava tra i 5 e i 7 metri; le torri presentavano un posto di guardia, rivolto verso la citt\u00e0 e che inoltre induceva alla copertura ed ai cammini di ronda. All'esterno, come ulteriore mezzo difensivo, vi erano i grandi fossati, ma anche i ponti di accesso alle porte.\nQueste nuove applicazioni, generalmente, furono senza alcun dubbio maggiormente adatte alla difesa piuttosto che all'attacco.\nImportanti resti.\nDel periodo aragonese sono sopravvissute allo scorrere dei secoli porta Capuana e porta Nolana e le loro torri laterali; altre tracce e torri risultano essere \"affogate\" dalle costruzioni susseguitesi dal 1870 in poi. Rilevanti resti di mura aragonesi sono riscontrabili in via Concezio Muzj.\nPer quanto riguarda le torri, queste sono ancora visibili lungo via Cesare Rosaroll (inizialmente tratto finale del \"corso Garibaldi\" prima che fosse realizzato il tratto dalla Ferrovia all'Albergo dei Poveri) e nella caserma Garibaldi che ne ingloba due. Altre torri sono visibili in via Cesare Carmignano (gi\u00e0 \"vico dei Fossi a Porta Nolana\"), strada parallela sia al corso Garibaldi (nel tratto dalla Ferrovia a via Marina) che al famoso vico Soprammuro, del cui esplicito toponimo non serve spiegazione.\nAltre tracce di mura aragonesi sono state rinvenute durante i lavori della linea 1 della metropolitana di Napoli, all'incrocio tra via Toledo e via Diaz e visibili all'interno della stazione Toledo, presso piazza Carit\u00e0 e tra via Santa Brigida e via Toledo.\nLa porta del Carmine, sempre di epoca aragonese, fu abbattuta nel 1862.\nLe mura vicereali.\nL'ossatura della citt\u00e0 nel periodo del viceregno spagnolo, era quella che si era formata durante l'epoca Aragonese, anche se la sua popolazione era in continua ed irrefrenabile crescita (la citt\u00e0 in questo periodo stava attirando sempre pi\u00f9 abitanti dalle campagne; la \"grande e dolce citt\u00e0\" di orti e di giardini descritta da molti narratori antecedenti, si stava trasformando difatti in una metropoli affollata, raggiungendo i 450.000 abitanti a met\u00e0 del XVII secolo). Proprio per questo, fu necessario modificare-ampliare le possenti mura.\nLa murazione aragonese fu ampliata e consolidata sotto il governo di don Pedro de Toledo (1537): interventi di rilievo furono eseguiti presso la cortina settentrionale, con l'avanzamento delle mura in avanti e il conseguente spostamento di porta San Gennaro, il proseguimento da piazza Dante verso ovest, con l'attraversamento delle attuali zone di via Tarsia e Montesanto e terminare presso castel Sant'Elmo, fortificato anch'esso sotto Don Pedro; fu rifatta ed avanzata la cortina meridionale, che era in pessime condizioni sin dall'epoca aragonese e infine si intervenne anche nella parte occidentale (1533), dal Chiatamone a Chiaia e alle Mortelle fin sopra castel Sant'Elmo. La murazione era inoltre strategicamente costeggiata dai corsi d'acqua provenienti dagli altopiani di Poggioreale, Capodimonte e dal Vesuvio.\nLe torri.\nLe torri, con basi scarpate e di forma cilindrica, avevano un diametro di 18 metri ed erano alte circa 15. Vennero costruite con blocchi di tufo, ma anche da pozzolana (adoperata per la costruzione del muro interno) e dal piperno, essenziale per il rivestimento esterno (ricordiamo che in quasi tutti i periodi storici, le mura di Napoli furono costituite per lo pi\u00f9 da materiale locale).\nVi erano anche numerosi bastioni, tra di essi ricordiamo il bastione di Sant'Andrea degli Scopari sulla marina e il bastione degli Incurabili presso il largo delle Pigne (oggi piazza Cavour).\nDopo questi interventi, fu del tutto vietato costruire fabbricati fuori le mura, gli amministratori di questo periodo furono costretti ad emanare anche severe pene (1566). Tuttavia, nonostante la \"prammatica\", altri borghi e centri sorsero ben presto al di l\u00e0 della cinta difensiva.\nI resti.\nLe mura spagnole rappresentano gli ultimi esempi di questa tipologia costruttiva, destinata ad estinguersi a causa dell'artiglieria.\nOggi, considerevoli tracce circa il sistema difensivo nel periodo spagnolo, sono da ricercare soprattutto nella zona del quartiere Pendino.\nLe mura spagnole sopravvissero fino al XVIII secolo: cominci\u00f2 ad abbatterle Carlo III cominciando da quelle meridionali nel 1740 con l'apertura di via Marina, poi quelle occidentali nel 1782 e infine le mura settentrionali e quelle di piazza Dante nel 1787.\nLe porte vicereali.\nLe mura erano provviste di 27 porte; la maggior parte di esse erano rivolte verso il mare. Durante il vicereame ne furono demolite e spostate molte: nel 1537 in occasione dell'ampliamento delle mura da parte di Don Pedro di Toledo fu costruita la porta di Costantinopoli all'ingresso dell'omonima via. Per l'occasione fu abbattuta la porta di Sant'Antoniello; fu abbattuta anche porta San Gennaro che fu ricostruita pi\u00f9 avanti e fu abbattuta la porta Carbonara.\nPorta Reale, che sorgeva a piazza del Ges\u00f9 Nuovo fu abbattuta sempre da Don Pedro di Toledo e ricostruita nel 1538 in seguito alla costruzione di via Toledo al suo ingresso, tra i palazzi Petagna e De Rosa. La porta fu chiamata ufficialmente \"porta Reale Nuova\", ma veniva raramente chiamata \"porta di Toledo\" o \"porta dell'Olio\", quest'ultima denominazione giustificabile per la presenza in zona di cisterne per la conservazione dell'olio che oggi viene ricordata dall'omonima via. In seguito alla costruzione della basilica dello Spirito Santo fu detta appunto porta dello Spirito Santo.\nNel 1625 fu creata Port'Alba: Don Antonio Alvarez di Toledo, duca d'Alba e discendente di Don Pedro de Toledo, per regolarizzare un \"pertuso\" aperto abusivamente nell'antica murazione angioina che in quel tratto era intoccata, costru\u00ec un torrione e vi fece una porta, che dal popolo fu chiamata \"porta Sciuscella\", cio\u00e8 carruba per i molti carrubi che crescevano nelle vicinanze.\nAltro \"pertuso\" fu aperto presso Montesanto, nel nuovo muro occidentale: nel 1640 Don Ramiro N\u00fa\u00f1ez de Guzm\u00e1n, duca di Medina di las Torres fece costruire porta Medina, sostituendo il \"pertuso\" aperto nel 1597 e come quello di port'Alba sempre riaperto dopo che le autorit\u00e0 provvedevano a richiuderlo. Il popolo lasci\u00f2 alla porta il soprannome di \"porta Pertuso\".\nLa porta di Santo Spirito fu posta all'inizio della strada di Chiaia e chiamata ovviamente \"porta di Chiaia\".\nQueste porte caddero tra il XVIII secolo e il XIX secolo: la prima fu quella dello Spirito Santo nel 1775, poi tocc\u00f2 a quella di Chiaia nel 1782. Seguirono la porta di Costantinopoli nel 1852, porta del Carmine nel 1862 e infine porta Medina nel 1873.\nLe uniche testimonianze superstiti delle porte vicereali sono port'Alba e porta San Gennaro.\nLe porte meridionali.\nPer non parlare delle porte della cortina meridionale: molte esistenti sin dai primi anni del Medioevo, aggiunte in varie epoche, ripristinate con il vicereame, scomparvero tra la prima met\u00e0 e gli ultimi anni del XIX secolo.\nCarlo Celano descrive 16 porte meridionali da est a ovest (due secoli dopo il Chiarini ne indica solo 12):\nAl termine di via del Piliero, a fianco alla chiesa di Santa Maria del Rimedio al Molo Grande, insisteva inoltre la \"porta dell'Arsenale\" come testimoniano alcune litografie antiche, porta di carattere prettamente difensivo diversamente dalle altre demolita nella risistemazione di Carlo III insieme alla porta della Calce.\nL'antica porta del Caputo fu sostituita in epoca vicereale dalla porta di San Giovanni, detta cos\u00ec perch\u00e9 si apriva a fianco della chiesa di San Giovanni alla Marina. La nuova porta fu resa necessaria per l'ampliamento verso il mare della cinta difensiva. La vecchia porta, soppiantata col tempo da un supportico, sorgeva alla sinistra di piazza Larga; tuttavia i cambiamenti approntati a partire dal Risanamento hanno stravolto l'impianto urbanistico della zona e non permettono riferimenti in loco.\nDelle porte meridionali nessuna aveva grandi peculiarit\u00e0 artistiche dal momento che erano solo degli accessi inseriti all'interno della cortina edilizia del tempo, sostituitasi gradualmente a quella difensiva. La porta del Carmine, decorata, \u00e8 ovviamente da escludere dato che non affacciava sulla marina.\nOggi uniche testimonianze delle porte meridionali rimangono la porta dei Tornieri solo per via della struttura architettonica comune a quasi tutte le porte meridionali, cio\u00e8 a tutto sesto e costituita da conci, ma non per funzione visto che \u00e8 adoperata in altro modo e il vado del Carmine che ancora oggi si pu\u00f2 varcare, ma stilisticamente diverso rispetto agli altri accessi.\nL'ultima cinta muraria: \"il finanziere\".\nIl \"muro finanziere\" costituisce l'ultimo esempio di cinta muraria della citt\u00e0.\nVoluto da Ferdinando I nel 1824, esso fu progettato da Stefano Gasse, professore onorario presso l'Accademia di Belle Arti e fu costruito dal 1826 al 1830 sotto Francesco I.\nLa struttura doveva tenere alla larga il contrabbando e favorire il commercio marittimo e terrestre: lungo undici miglia (20,3 chilometri), partiva dal ponte della Maddalena fino a Posillipo, lambendo Poggioreale, Capodichino, Capodimonte e Fuorigrotta.\nL'opera inizialmente doveva essere costellata da diciannove barriere daziarie, delle quali ne furono progettate tredici. I posti di controllo arriveranno fino a trentacinque.\nDi queste barriere, quattro furono quelle principali, realizzate secondo lo stile neogreco, tutte pervenuteci ai giorni nostri:\nIl muro finanziere, partendo dal Dazio di Capodichino, il pi\u00f9 importante di tutti, correva lungo l'estremo sud di Secondigliano poi scendeva lungo il cavone di Miano e il vallone di San Rocco e saliva i Colli Aminei fino allo Scudillo.\nDopo la salita dello Scudillo scendeva lungo via Saverio Gatto e arrivava al largo Cangiani, dove si dirigeva verso le Case Puntellate tramite via Jannelli.\nIl muro, superata l'antica piazzetta Santo Stefano al Vomero, percorreva via Torre Cervati e infine via Manzoni.\nCollegatosi alla porta di Posillipo e superata la chiesa di Sant'Antonio, terminava a largo Sermoneta.\nRicominciando presso il ponte della Maddalena, il muro superava il palazzo dei Granili, attraversava zona di Sant'Eframo poi le paludi dell'attuale zona di via Galileo Ferraris-via Argine, saliva lungo la zona acquitrinosa del Pascone e giungeva dinanzi al cimitero di Poggioreale.\nDi l\u00ec saliva per via Santa Maria del Pianto, costeggiava il cimitero a nord, il campo di Marte (oggi l'aeroporto di Capodichino) in maniera rettilinea e terminava dove si era partiti, a Capodichino.\nLa struttura fu per volere di Ferdinando II fatta oggetto di cambiamenti e migliorie che portarono l'aggiunta di barriere e l'eliminazione di altre. Oggi di questo muro sono rimasti vari tratti superstiti, come ad esempio a Piscinola e Miano."}
{"id": "1570608", "revid": "767487", "url": "https://it.wikipedia.org/wiki?curid=1570608", "title": "Betsy (film)", "text": "Betsy (\"The Betsy\") \u00e8 un film del 1978 diretto da Daniel Petrie e prodotto dalla Allied Artists.\nTrama.\nLoren Hardman \u00e8 uno dei pi\u00f9 grossi industriali dell'Automobili in America ma pur ottenendo molti profitti sogna di poter realizzare un nuovo modello di auto per il pubblico mai vista prima e che rivoluzioni l'uso dell'automobile e di dare alla macchina il nome della sua adorata nipote Betsy."}
{"id": "1570613", "revid": "767487", "url": "https://it.wikipedia.org/wiki?curid=1570613", "title": "Il trasformista", "text": "Il trasformista \u00e8 un film del 2002 diretto da Luca Barbareschi.\nTrama.\nAugusto Vigan\u00f2, un quarantenne idealista e leader ambientalista locale, guida la gente del suo paese a bloccare il treno dove viaggia il ministro Antonelli. Vigan\u00f2 conduce il ministro nei luoghi dove ci sono state le distruzioni che l'alluvione ha portato; nella stessa zona si scoprir\u00e0 una discarica abusiva di sostanze tossiche.\nTrascinato dagli uomini di Antonelli, Vigan\u00f2 decide di mettersi in politica: il suo carisma e la sua forza lo condurranno dritto in Parlamento a Roma, a confrontarsi con le contraddizioni del potere, contornato da uno staff guidato da Orlando Lanzetta. Per aiutare il suo paese ingagger\u00e0 un confronto duro con il suo mentore politico, Battani, fino alla pubblica rottura dei rapporti al varo di un giornale indipendente dalla linea politica del partito, \"Libero Pensiero\".\nVigan\u00f2, dopo aver intralciato i progetti di Battani con velenosi articoli del giornale \"Libero Pensiero\", si trova a dover affrontare la morte di Battani per infarto.\nOrlando Lanzetta, in seguito, tenta di intralciare l'ascesa di Vigan\u00f2 nello stesso identico modo in cui Vigan\u00f2 fece con Battani, ma il potente Antonelli riesce a convincere Vigan\u00f2 a cambiare schieramento politico in cambio di un posto come ministro dell'ambiente, grazie alla mediazione di Katherine.\nVigan\u00f2 torner\u00e0 alla fine al suo paese da ministro, durante una manifestazione di protesta simile a quella di inizio film dove lui era il protestante, e dove alla fine \u00e8 il potente ministro che fa sgomberare i protestanti.\nBox Office.\nNelle sale ha incassato solo \u20ac 69.473. Il 7 febbraio 2011 viene trasmesso in prima visione su Rai 3 totalizzando 858.000 spettatori e il 2,96% di share.\nLocation.\nNel 2002 Luca Barbareschi ha girato alcune scene del film in una villa sul lungomare di Sabaudia."}
{"id": "1570620", "revid": "767487", "url": "https://it.wikipedia.org/wiki?curid=1570620", "title": "Terremoto di Jiji del 1999", "text": "Il terremoto di Jiji (), noto anche come il terremoto 921 () si \u00e8 verificato il 21 settembre 1999, nel centro di Taiwan all'ora locale 1:47 (20 settembre, ore 17:47 GMT) e ha registrato una magnitudo di 7,6\u00b0 sulla scala Richter. Il suo ipocentro era a 23,87\u00b0 di latitudine nord, 120,75\u00b0 di longitudine est, nella cittadina di Jiji (Chichi nella romanizzazione Wade-Giles), nella contea di Nantou, circa 12,5\u00a0km ad ovest del lago Riyue, a 7,0\u00a0km di profondit\u00e0.\nEstensione del danno.\nI danni causati dal terremoto (secondo i dati ufficiali dell'Agenzia Nazionale Vigili del fuoco, Ministero degli Interni R.O.C.) sono stati:\nIl terremoto continu\u00f2 a scuotere Taiwan tutta la notte. Un aneddoto racconta che una casa intatta scivol\u00f2 da una contea a un'altra, causando il cambio di indirizzo del proprietario.\nLa faglia di Chelungpu.\nL'epicentro del terremoto \u00e8 stato la cittadina di Jiji. Il terremoto 921 si \u00e8 verificato lungo la linea di faglia di Chelungpu nella parte occidentale dell'isola di Taiwan. La faglia si estende lungo le pendici delle Montagne Centrali nelle contee di Nantou e di Taichung.\nAlcune sezioni di terra vicino alla faglia sono state sollevate per 7 metri. Vicino Dongshih, vicino alla fine settentrionale della faglia, il terremoto ha creato una cascata di 7 metri di altezza. In tutta la parte centro-occidentale dell'isola, furono distrutti ponti, tagliando il traffico per settimane.\nA Wufeng, un villaggio nel sud della contea di Taichung, il danno \u00e8 stato particolarmente devastante: la Scuola superiore Guangfu del villaggio giaceva direttamente sulla linea di faglia e fu gravemente danneggiata dal sisma. Oggi la scuola \u00e8 la sede del Museo del Terremoto 921, parte del Museo Nazionale di Scienze Naturali di Taiwan."}
{"id": "1570622", "revid": "253269", "url": "https://it.wikipedia.org/wiki?curid=1570622", "title": "Kathleen Beller", "text": "Fu nominata per il Golden Globe per il suo ruolo in \"Promises in the Dark\", del 1979.\nCarriera.\nBeller inizi\u00f2 la sua carriera apparendo in molti spot pubblicitari. Debutt\u00f2 in televisione nel 1971, col ruolo di Liza Walton Sentell nella soap opera \"Search of Tomorrow\", creata da Denise Nickerson. Nel 1974 lasci\u00f2 la soap opera e New York per andare a Los Angeles, dove Don Most le trov\u00f2 un agente. Nello stesso anno recit\u00f2 una piccola parte nel suo primo film, \"Il padrino - Parte II\". Ha recitato nel serial televisivo \"Dynasty\" interpretando il personaggio di Kirby Anders. La Beller ha sposato il musicista Thomas Dolby nel 2 luglio 1988 da cui ha tre figli."}
{"id": "1570626", "revid": "15756", "url": "https://it.wikipedia.org/wiki?curid=1570626", "title": "Summon in Thunder", "text": "Summon in Thunder \u00e8 il quarto album in studio degli Himsa. \u00c8 stato pubblicato il 18 settembre 2007 dalla Century Media Records."}
{"id": "1570637", "revid": "1543377", "url": "https://it.wikipedia.org/wiki?curid=1570637", "title": "Tasgezio", "text": "Dalla parte di Cesare.\nPer i favori resi, per la benevolenza e la fedelt\u00e0 dimostrata a Cesare, fu reintegrato nel rango ancestrale di principe. L'intento era di sottomettere quella trib\u00f9 ad un protettorato romano (inverno del 57 a.C.), secondo una tecnica egemonica gi\u00e0 sperimentata con successo da Pompeo nelle sue campagne d'oriente del 65-62 a.C. Si trattava di una sorta di \"re cliente\", una figura che Cesare utilizz\u00f2 anche in altre occasioni, come nel caso del senone Cavarino, dell'atrebate Commio e, forse, del Cingetorige, il nobile dei Treveri avversario di Induziomaro. \nLa sudditanza di questi personaggi nei confronti di Roma si realizzava in questo caso attraverso il vincolo di fedelt\u00e0 al generale romano ma in altre occasioni il vincolo si esprimer\u00e0 direttamente nei confronti del senato romano o, in epoche successive, nei confronti dell'imperatore. \nLa procedura di investitura rappresentava un \"vulnus\" irreparabile della tradizione regale celtica che voleva il potere fondato sul sistema religioso celtico e con il suggello dall'investitura druidica.\nLa condanna a morte.\nPer questo Tasgezio, re collaborazionista e illegittimo, fu inviso al suo popolo, ne sub\u00ec la ribellione e pag\u00f2 con la vita: fu assassinato dai suoi nemici nell'autunno del 54 a.C., durante il terzo anno del suo regno. \u00c8 probabile che la sua condanna a morte venisse decisa, o forse anche eseguita, in occasione delle celebrazioni di Samain, che segnavano, nel calendario religioso celtico, il passaggio alle lunghe tenebre dell'inverno. In questo caso la condanna a morte sarebbe stata un retaggio di antiche pratiche di sacrifici umani, forse all'epoca in via di rarefazione e per questo motivo sostituite a volte con l'esecuzione di condannati.\nPrimi segnali di rivolta in Gallia nel 54 a.C..\nAvuta notizia dell'esecuzione e temendo una defezione in massa dei Carnuti, Cesare ordin\u00f2 a Lucio Munazio Planco di rientrare dal Belgio alla testa della sua legione, con il duplice scopo di svernare in quella zona e di catturare i colpevoli. La morte di Tasgezio si rivel\u00f2, in effetti, il primo dei segnali di un esteso movimento di rivolta gallica dopo la fine dell'estate del 54 a.C. \nMonetazione.\nNel suo pur breve regno Tasgezio ebbe tempo di coniare delle monete, alcune delle quali pervenuteci in buoni esemplari in fusione di bronzo: \nNella scritta e nell'effigie, secondo Joachim Lelewel, sarebbe da riconoscere lo stesso Tasgezio; secondo altri (Louis de la Saussaye) si tratterebbe di un antenato; altri preferiscono vedervi una divinit\u00e0 gallo-romana, forse Apollo, corrispondente a L\u00fag, il dio solare del pantheon celtico."}
{"id": "1570642", "revid": "13743599", "url": "https://it.wikipedia.org/wiki?curid=1570642", "title": "Baltimora (Maryland)", "text": ""}
{"id": "1570644", "revid": "237256", "url": "https://it.wikipedia.org/wiki?curid=1570644", "title": "Nikolai Ivanovi\u010d Vavilov", "text": ""}
{"id": "1570645", "revid": "1573940", "url": "https://it.wikipedia.org/wiki?curid=1570645", "title": "Corydoras hastatus", "text": "Corydoras hastatus \u00e8 un pesce d'acqua dolce appartenente alla famiglia Callichthyidae.\nDistribuzione e habitat.\nProviene dal Sud America, dove il suo areale si estende dal sud del Brasile fino al nord dell'Argentina. \u00c8 diffuso negli affluenti ricchi di vegetazione acquatica del Paraguay.\nDescrizione.\n\u00c8 un pesce di piccole dimensioni: la lunghezza massima registrata \u00e8 di 2,4 cm. La colorazione \u00e8 grigiastra, quasi trasparente, eccetto per una macchia nera con il bordo chiaro sul peduncolo caudale. Le pinne sono trasparenti.\nBiologia.\nComportamento.\nVive in gruppi di circa una decina di esemplari. A differenza della maggior parte dei \"Corydoras\" non trascorre quasi tutto il suo tempo sul fondale.\nRiproduzione.\nSi riproduce in zone con corrente abbastanza intensa. Le uova, fino a 100, vengono fecondate mentre si trovano tra le pinne ventrali della femmina.\nAquariofilia.\nPu\u00f2 essere allevato in acquario, dove talvolta riesce anche a riprodursi. In commercio si trova, come \"Corydoras pygmaeus\" e \"Corydoras habrosus\", con il nome comune \"corydoras nano\"."}
{"id": "1570650", "revid": "1522738", "url": "https://it.wikipedia.org/wiki?curid=1570650", "title": "Mario Kart Wii", "text": "Mario Kart Wii \u00e8 un videogioco di guida per Nintendo Wii uscito il 10 aprile 2008 in Giappone e il giorno successivo in Europa. Il gioco \u00e8 il sesto episodio della serie \"Mario Kart\". Offre 8 \"Gran premi\" composti da 4 piste ciascuno, una modalit\u00e0 battaglia, e una modalit\u00e0 Wi-Fi dove si possono fare delle gare con avversari su Internet. Il gioco ha avuto un'ottima accoglienza. \u00c8 il secondo gioco di \"Mario Kart\" pi\u00f9 venduto della storia (dopo \"Mario Kart 8\"), classificandosi al decimo posto tra i videogiochi pi\u00f9 venduti in assoluto ( copie a settembre 2020).\nModalit\u00e0 di gioco.\nSebbene presente nella versione beta del gioco, \u00e8 stata abbandonata (e mai pi\u00f9 riproposta) la modalit\u00e0 Missione, presente invece nei precedenti videogiochi della serie.\nNel corso delle varie modalit\u00e0 - che sia il Gran Premio, la Corsa sfida, la Prova a Tempo o la Battaglia - \u00e8 possibile usare vari power-up per poter meglio raggiungere la vittoria. Gli oggetti vengono attivati quando il giocatore guida contro i cubi oggetti, ossia dei cubi celesti contrassegnati da un punto interrogativo.\nI dati di gioco possono essere salvati. I progressi vengono salvati in maniera automatica dopo la fine di una competizione completa.\nControlli.\nIl gioco riprende il motore grafico di \"\" con qualche miglioramento. \u00c8 possibile controllare il proprio veicolo in 4 modi diversi:\nI controlli generali comprendono accelerazione, sterzo, freno, retromarcia, guardare dietro il kart, utilizzare i power-up catturati dal giocatore. Quando il veicolo raggiunge la massima velocit\u00e0, durante una curva, tenendo premuto il pulsante del freno, si potr\u00e0 effettuare una derapata, sterzando senza perdere velocit\u00e0.\nOnline.\nLa modalit\u00e0 Wi-Fi del gioco ha consentito a uno o due giocatori di intraprendere sfide online alle quali possono partecipare fino a 12 giocatori di tutto il mondo. Con la modalit\u00e0 Wi-Fi \u00e8 stato possibile stringere fino a 30 amicizie, scambiandosi il proprio codice Mario Kart. Il gioco ha mostrato la nazionalit\u00e0 e il nome dell'avversario prima di ogni sfida. In questo caso, il nome del giocatore \u00e8 diventato automaticamente \"Player\" e il Mii \u00e8 diventato un Mii casuale. Inoltre, il gioco ha potuto chiedere di installare il \"Canale Mario Kart\", da cui si potevano scaricare i fantasmi di altri giocatori e di campioni mondiali o continentali, battere i loro record e partecipare ad eventi speciali (gare mondiali).\nDal 20 maggio 2014 non \u00e8 pi\u00f9 possibile giocare partite online sfruttando il servizio Nintendo Wi-Fi Connection in quanto Nintendo ha definitivamente disattivato i server.\nPersonaggi.\nIn tutti i precedenti giochi della serie di Mario Kart, in una corsa potevano gareggiare solo otto personaggi, in \"Mario Kart Wii\", invece, ne possono gareggiare dodici. Questi sono divisi in tre classi: Piccoli, Grandi e Medi. Ogni classe ha 8 giocatori, di cui la met\u00e0 \u00e8 sbloccabile, vincendo determinati trofei o giocando un determinato numero di partite. \nUn'altra novit\u00e0 \u00e8 che tutti i personaggi dello stesso peso usano gli stessi veicoli con colorazioni diverse in base al personaggio.\nCon il raggiungimento di specifici traguardi verranno sbloccati i Personaggi Mii, che verranno classificati in base all'altezza e al peso impostati alla creazione del Mii. I personaggi Mii sono giocabili in due varianti e con due diverse divise: Divisa A (con pantaloni standard) e Divisa B (con pantaloni e bretelle).\nVeicoli.\nIn \"Mario Kart Wii\" sono disponibili 36 veicoli: 18 kart e 18 moto. All'inizio del gioco, il giocatore avr\u00e0 a disposizione 3 kart e 3 moto, una per ogni peso.\nOgni veicolo ha sei statistiche fondamentali:\nTrofei e circuiti.\n\"Mario Kart Wii\" contiene 32 circuiti: sedici nuovi e sedici provenienti dai giochi precedenti, divisi in 8 trofei. Come per i personaggi e i kart, alcuni trofei andranno sbloccati.\nI trofei R\u00e9tro includono circuiti gi\u00e0 comparsi nei precedenti giochi della serie, con l'aggiunta di pi\u00f9 dettagli e con la rinnovazione della grafica. Ogni percorso r\u00e9tro, davanti al nome, ha una sigla che indica il gioco di debutto del circuito:"}
{"id": "1570652", "revid": "122798805", "url": "https://it.wikipedia.org/wiki?curid=1570652", "title": "Joey Tribbiani", "text": "Joseph Francis \"Joey\" Tribbiani Jr. \u00e8 un personaggio della sitcom statunitense \"Friends\" (1994-2004), e protagonista dello spin-off \"Joey\" (2004-2006). \u00c8 interpretato da Matt LeBlanc.\nBiografia.\nJoey proviene da una famiglia italoamericana di otto figli, di cui Joey \u00e8 l'unico maschio. Le sette sorelle sono Gina, Tina, Dina, Mary Angela, Mary Teresa, Veronica e Cookie. Inizialmente vive nell'appartamento con Chandler, in seguito prender\u00e0 un appartamento tutto per s\u00e9, per poi tornare, sentendo entrambi la mancanza dell'amico. Joey \u00e8 un attore, inizialmente con scarsa fortuna, per poi avere via via successo, in ambito televisivo. Il suo ruolo pi\u00f9 importante \u00e8 stato quello del Dr. Drake Ramoray nella soap opera \"I giorni della nostra vita\", che gli diede una certa notoriet\u00e0, fino a quando il suo personaggio non fu fatto uscire di scena (cadendo dalla tromba di un ascensore guasto), ma successivamente riebbe la parte.\nJoey ha anche interpretato ruoli minori in film di serie B, o in rappresentazioni teatrali (ad inizio carriera), ma anche ruoli in film di maggiore spessore oppure come conduttore di quiz televisivi. Ha anche lavorato in \"Law &amp; Order\", ma la sua scena \u00e8 stata tagliata durante il montaggio, riuscendo cos\u00ec ad apparire come cadavere, per giunta nascosto dal telo. Tra le altre cose, ha fatto una comparsa in un film pornografico, anche se non in scene di sesso; ha inoltre recitato in una pubblicit\u00e0 giapponese per un rossetto maschile, e ha fatto un provino per essere la controparte di Al Pacino in una scena di nudo, senza per\u00f2 riuscire a ottenere la parte.\nIl personaggio di Joey \u00e8 conosciuto per la sua semplicit\u00e0, per il non riuscire ad ammettere di non essere un grande attore, per un appetito assolutamente fuori dal normale (con una particolare preferenza per panini e pizze) e per la sua intensa attivit\u00e0 sessuale, conseguenza dell'inspiegabile successo con le donne (che conquista con la ormai gergale battuta \u00abhow you doin'?\u00bb). Non \u00e8 raro infatti vedere nell'appartamento di Chandler e Joey ogni mattina una donna diversa, di cui il pi\u00f9 delle volte Joey non ricorda neppure il nome. Curiosamente Joey \u00e8 l'unico personaggio a non avere mai avuto una relazione seria nel corso degli episodi, se non si tiene conto di un breve flirt con Rachel. Nonostante sia marcatamente il personaggio meno acuto e acculturato della serie, dimostra spesso una decisa competenza pratica nelle situazioni di vita comune, a differenza soprattutto di Chandler e Ross.\nIl migliore amico di Joey \u00e8 Chandler, e una delle gag ricorrenti di \"Friends\" sono i loro litigi, che assomigliano molto a quelli di una coppia sposata da anni. Joey \u00e8 anche molto amico di Ross, ed in generale \u00e8 molto legato a tutti. Ha un rapporto speciale soprattutto con Phoebe, con la quale sembra essere particolarmente in sintonia, quanto a stranezza e semplicit\u00e0. Dopo la fine di \"Friends\", Joey Tribbiani lascia New York e raggiunge sua sorella Gina a Los Angeles per proseguire la sua carriera di attore ad Hollywood, nella nuova sitcom \"Joey\"."}
{"id": "1570660", "revid": "64558", "url": "https://it.wikipedia.org/wiki?curid=1570660", "title": "Leucotomia", "text": ""}
{"id": "1570670", "revid": "225373", "url": "https://it.wikipedia.org/wiki?curid=1570670", "title": "Corydoras australe", "text": ""}
{"id": "1570672", "revid": "182291", "url": "https://it.wikipedia.org/wiki?curid=1570672", "title": "Homero Manzi", "text": " Membro della Massoneria, appartenne al cosiddetto gruppo di Boedo.\nBiografia.\nIl contatto con i generi musicali folcloristici stimol\u00f2 Homero, insieme a Sebasti\u00e1n Piana, a valorizzare nuovamente il genere Milonga.\nNel 1932 la sua \"Milonga del 900\" segn\u00f2 un rinnovamento del genere indirizzandolo verso una poetica senza precedenti. Di poco posteriore \u00e8 la \"Milonga sentimental\", incisa per Carlos Gardel.\nSono sempre suoi i testi di altri celebri tanghi quali \"Desde el Alma\", \"Barrio de tango\", \"Romance de Barrio]\".\nNel 1941 compose il testo di \"Malena\", un tango musicato da Lucio Demare e molto probabilmente dedicato a Nelly Omar e nel 1948 scrisse il testo di \"Sur\", il celebre tango di An\u00edbal Troilo e questi ultimi due tanghi sono diventati classici del genere."}
{"id": "1570675", "revid": "119982", "url": "https://it.wikipedia.org/wiki?curid=1570675", "title": "Bluff storia di truffe e di imbroglioni", "text": ""}
{"id": "1570677", "revid": "1603714", "url": "https://it.wikipedia.org/wiki?curid=1570677", "title": "Chiesa di San Martino (Venezia, Castello)", "text": "La chiesa di San Martino \u00e8 un edificio religioso della citt\u00e0 di Venezia, situato nel sestiere di Castello, non lontano dall'Arsenale di Venezia.\nStoria.\nLe origini della chiesa di San Martino sono incerte, ma si pu\u00f2 collocarne la fondazione nella met\u00e0 dell'VIII secolo presso quelle che erano anticamente dette \"isole Gemini\". L'intitolazione a San Martino di Tours fa pensare alla presenza di una colonia di Longobardi, particolarmente devoti alla sua figura, oppure a dei fuggiaschi ravennati, in riferimento al patrono di una loro basilica.\nLa tradizione, invece, ne fissa l'erezione alla fine VI secolo, o altrimenti al VII, e ne attribuisce la ricostruzione alle famiglie Vallaresso e Salonigo. Le cronache dicono che l'edificio fu concluso nel 932 e consacrato nel giugno dello stesso anno.\nSi pu\u00f2 supporre che la chiesa, a capo di una comunit\u00e0 compatta e al centro di un'area di antica urbanizzazione, avesse sin dai primi tempi le prerogative di parrocchia. Tuttavia, riferimenti certi in questo senso si hanno solo a partire dal Due-Trecento, quando essa risultava officiata da un pievano e da vari altri religiosi (tre preti, un diacono, un suddiacono e due o quattro chierici). La composizione del capitolo venne successivamente variata e poi ridotta al solo parroco, affiancato da un sacrista.\nSe in origine San Martino era affiliata a San Pietro di Castello e alla sua diocesi, nel 1200 Papa Innocenzo III la diede al patriarcato di Grado, associandola alla chiesa di San Silvestro. Questo evento fu all'origine di rivendicazioni e dispute giurisdizionali con il vescovo castellano, risolte solo nel 1451 con la soppressione dei due episcopati e la creazione di un unico patriarcato di Venezia.\nDurante le soppressioni napoleoniche la parrocchia di San Martino venne mantenuta (ma perse il titolo di collegiata) e ampli\u00f2 i propri confini, incorporando San Biagio e parte di Santa Ternita, ma perse alcuni territori a favore di San Giovanni in Bragora. L'istituzione \u00e8 ancora attiva ed \u00e8 parte del vicariato di San Marco-Castello.\nDescrizione.\nLe forme dell'edificio originario restano sconosciute, in quanto la chiesa ha subito nel tempo vari restauri. Una prima rifabbrica fu realizzata fra il IX e il X secolo, quando essa assunse lo stile veneto-bizantino, tipico dei luoghi di culto dell'epoca.\nL'attuale costruzione risale al Cinquecento, su progetto di Jacopo Sansovino. L'architetto ruot\u00f2 l'intera struttura di novanta gradi e le diede una pianta quadrata, aggiungendo due cappelle a ogni lato e il presbiterio con soffitto a volta. Quest'ultimo fu poi affrescato da Domenico Bruni, con prospettive architettoniche che si connettono a una pi\u00f9 tarda \"Gloria di San Martino\" di Jacopo Guarana.\nAll'interno della chiesa va citato anzitutto il parapetto dell'organo, opera del Nacchini e restaurato dal Callido, ornato della \"Cena di Cristo\" di Gerolamo Santacroce (1549). Sul primo altare a destra \u00e8 posta la pala \"Santa Cecilia e San Lorenzo Giustiniani\" di Giovanni Segala.\nAl centro della parete di destra spicca il monumento funebre al doge Francesco Erizzo, progettato da Mattia Carnero (1633). L'altare successivo, andando verso il presbiterio, reca la tela \"Sacra Famiglia con San Marco e il vescovo Foca\" di Giovanni Laudis. Sul terzo altare trova posto la \"Madonna Addolorata\" di Palma il Giovane, affiancata da \"Tre angeli che recano i simboli della passione\" e \"Deposizione di Cristo\" dello stesso autore.\nIl presbiterio ospita due affreschi di Fabio Canal: il \"Sacrificio di Abramo\" e il \"Sacrificio di Melchisedec\". L'altare maggiore, con il tabernacolo marmoreo, \u00e8 isolato dal resto della struttura; dietro si trova un piccolo coro con i dipinti \"Cristo Flaggellato\" e \"Cristo condotto al Calvario\".\nPassando alla parete destra e procedendo verso il portale, si nota anzitutto un dipinto settecentesco con \"Sant'Agata, Santa Lucia e Sant'Orsola\", quindi il pulpito di Sebastiano Messenali (1752) e il piccolo altare di Tullio Lombardo, ora usato come battistero e proveniente dalla demolita chiesa del Santo Sepolcro. Segue una tela di Gerolamo Santacroce, \"Cristo risorto\" e quindi, sulla parete a sinistra dell'ingresso, la tela di Matteo Ponzone con \"San Giovanni nell'atto di scrivere l'apocalisse\".\nIn sacrestia si trova un dipinto di Antonio Zanchi: \"La vergine in gloria e i Santi Giuseppe e Antonio da Padova\".\nAttiguo alla chiesa \u00e8 l'oratorio della Scuola di San Martino, riferimento per i calafati dell'Arsenale. Sopra l'ingresso \u00e8 collocato un bassorilievo del XV secolo, raffigurante \"San Martino dona il mantello al povero\".\nCulto di San Martino.\nLa venerazione per San Martino di Tours era molto sentita a Venezia, grazie alla presenza nella chiesa della preziosa tibia del santo. Qui si concludeva una solenne processione, che partiva dalla Scuola Grande di San Giovanni Evangelista, ovvero dall'altro capo di Venezia.\nTutt'oggi, in occasione della festa di San Martino (11 novembre), i bambini girano per le strade della citt\u00e0 cantando filastrocche davanti alle case e ai negozi, nella speranza di ricevere caramelle, dolci o una piccola mancia. Altra tradizione ancora in uso \u00e8 il consumo del San Martino, un dolce di pastafrolla oppure di cotognata, decorato con confetti, caramelle o altro che, ispirandosi a un bassorilievo, riproduce la sagoma del santo a cavallo."}
{"id": "1570678", "revid": "1573940", "url": "https://it.wikipedia.org/wiki?curid=1570678", "title": "Caviidae", "text": "I caviidi (Caviidae ) sono una famiglia di roditori originaria del Sudamerica che comprende, tra gli altri, le cavie, il capibara e il mar\u00e0.\nDescrizione.\nDimensioni.\nLa lunghezza della testa e del corpo varia dai circa 200\u00a0mm delle cavie dei generi \"Galea\" e \"Microcavia\" fino a circa 1,3\u00a0m del capibara, che con un peso talvolta fino ad oltre 60\u00a0kg \u00e8 il pi\u00f9 grande roditore vivente.\nCaratteristiche ossee e dentarie.\nLa famiglia \u00e8 caratterizzata da una disposizione della muscolatura del massetere di tipo istricomorfo (\"Fig.1\"), con un foro infra-orbitale grande dove passano i fasci muscolari e le placche zigomatiche sottili. La mandibola \u00e8 di tipo istricognata (\"Fig.2\"), sebbene questa condizione sia la meno pronunciata tra questo tipo di roditori, essendo pi\u00f9 sviluppate le creste ossee sotto i denti masticatori, dove \u00e8 attaccato il fascio mediano del muscolo massetere, rispetto al processo angolare. I denti masticatori sono quattro su ogni semi-arcata, un premolare e tre molari, sono a crescita continua ed hanno la corona alta. La struttura delle cuspidi \u00e8 semplificata ma con creste e pieghe taglienti che danno ai denti un aspetto pi\u00f9 o meno prismatico. Le linee alveolari convergono anteriormente. Sono privi della clavicola, la tibia e la fibula sono separate e saldate solo alla base, i due piccoli ossicini dell'orecchio, l'incudine e il martello sono fusi tra loro.\nAspetto.\nIl corpo \u00e8 generalmente robusto, con una testa relativamente grande. Le orecchie e gli occhi sono piccoli eccetto nella sottofamiglia Dolichotinae, pi\u00f9 somiglianti ad una lepre. La coda \u00e8 assente oppure molto corta. Le zampe anteriori hanno cinque dita, i piedi hanno tre dita, provvisti ciascuno di unghie ottuse che possono assumere sia la forma di un artiglio che quella di uno zoccolo. Nei capibara le dita sono parzialmente palmate.\nTassonomia.\nLa famiglia Caviidae comprende sei generi in tre sottofamiglie:"}
{"id": "1570679", "revid": "600229", "url": "https://it.wikipedia.org/wiki?curid=1570679", "title": "Pratica esecutiva storica", "text": ""}
{"id": "1570680", "revid": "92719", "url": "https://it.wikipedia.org/wiki?curid=1570680", "title": "Dolichotinae", "text": ""}
{"id": "1570681", "revid": "339392", "url": "https://it.wikipedia.org/wiki?curid=1570681", "title": "Rilevazione d'errore", "text": ""}
{"id": "1570682", "revid": "767487", "url": "https://it.wikipedia.org/wiki?curid=1570682", "title": "Carl Douglas", "text": "Biografia.\nCarlton George Douglas \u00e8 noto per la sua canzone \"Kung Fu Fighting\", hit del 1974 che arriva prima nella Billboard Hot 100 per due settimane. Altri singoli sono: \"Dance The Kung Fu\" e \"Blue Eyed Soul\". Premiato con disco d'oro \"music recording sales certification\" della RIAA il 27 novembre 1974, e vincitore di un Grammy Award dello stesso anno. Con oltre 10 milioni di copie vendute, \u00e8 uno dei brani pi\u00f9 venduti di sempre.\nLa canzone era un omaggio ai film di arti marziali e caratterizz\u00f2 il resto della sua carriera. Douglas fece anche \"Dance the Kung Fu\" e \"Run Back\". Ebbe come manager all'inizio della carriera Eric Woolfson, prima della creazione di The Alan Parsons Project.\nSi stabilisce in Germania dove gestisce una compagnia di pubblicit\u00e0 per film e documentari."}
{"id": "1570687", "revid": "287204", "url": "https://it.wikipedia.org/wiki?curid=1570687", "title": "Vavilov", "text": "Persone.\nVavilov, , \u00e8 un cognome russo di alcune personalit\u00e0, tra le quali"}
{"id": "1570691", "revid": "123567", "url": "https://it.wikipedia.org/wiki?curid=1570691", "title": "Da Cemmo", "text": ""}
{"id": "1570693", "revid": "306856", "url": "https://it.wikipedia.org/wiki?curid=1570693", "title": "Ludwig Preller", "text": "Preller studi\u00f2 a Lipsia, Berlino e Gottinga, e nel 1838 gli fu assegnata la cattedra di filologia all'Universit\u00e0 di Tartu, dalla quale per\u00f2 si dimise nel 1843. Dopo un viaggio in Italia, nel 1844 si stabil\u00ec a Jena e nel 1846 fu nominato professore. Nello stesso anno si spost\u00f2 a Weimar per dirigere la locale biblioteca.\nLe sue opere principali sono: \"Demeter und Persephone\" (1837), \"Griechische Mythologie\" (1854-1855) e \"R\u00f6mische Mythologie\" (1858). Insieme a Heinrich Ritter realizz\u00f2 \"Historia philosophiae graecae et romanae ex fontium locis contexta\" (1838), e collabor\u00f2 con propri articoli alla \"Allgemeine Encyklop\u00e4die\" di Johann Samuel Ersch e Johann Gottfried Gruber e alla \"Realencyklop\u00e4die der classischen Altertumswissenschaft\" di August Pauly."}
{"id": "1570698", "revid": "110157", "url": "https://it.wikipedia.org/wiki?curid=1570698", "title": "Casimiro de Abreu (Rio de Janeiro)", "text": "Casimiro de Abreu \u00e8 un comune del Brasile nello Stato di Rio de Janeiro, parte della mesoregione delle Baixadas Litor\u00e2neas e della microregione di Bacia de S\u00e3o Jo\u00e3o.\nGi\u00e0 noto come Barra de S\u00e3o Jo\u00e3o, venne ribattezzato nel 1925 in onore dell'omonimo poeta che vi nacque nel 1839."}
{"id": "1570701", "revid": "1393243", "url": "https://it.wikipedia.org/wiki?curid=1570701", "title": "Arsenio Lupin III", "text": " \u00e8 il protagonista della serie manga e anime \"Lupin III\", creato da Monkey Punch (pseudonimo di Kazuhiko Kat\u014d). Il personaggio \u00e8 stato classificato come l'ottavo pi\u00f9 iconico degli anime da Mania.com. IGN l'ha invece eletto come quindicesimo miglior personaggio degli anime di tutti i tempi.\nBiografia del personaggio.\nViene descritto come nipote del celebre Ars\u00e8ne Lupin, protagonista di vari romanzi di Maurice Leblanc. Come il nonno e il padre, \u00e8 un ladro dalle innumerevoli abilit\u00e0, ricercato dalla polizia di tutto il mondo, in particolare dall'ispettore Koichi Zenigata dell'Interpol, che \u00e8 diventato suo acerrimo rivale cercandolo senza sosta in tutto il mondo per arrestarlo, senza per\u00f2 avere successo.\n\u00c8 plausibile che sia nato in Francia, avendo egli stesso affermato di \"aver ricevuto il primo bagno nelle acque gelide della Senna\". Il nonno era Ars\u00e8ne Lupin, il famoso ladro francese che aveva istituito un premio per i pi\u00f9 abili ladri del pianeta, il \"Lupin d'oro\", ideato per mettere a confronto i migliori ladri del mondo in una prova che consisteva nel rubare una scatola contenente tutte le identit\u00e0 dei poliziotti segreti giapponesi e nascosta in uno stanzino nei sotterranei di Scotland Yard. Come suo nonno, Lupin III \u00e8 il detentore del \"Lupin d'oro\". Inoltre, a pi\u00f9 riprese nelle varie serie, si accenna ad antenati italiani e giapponesi di Lupin.\nLupin fa spesso riferimento al nonno, citandone massime di vita o imprese, e lo stima molto.\nAlto 179\u00a0cm per 63\u00a0kg, \u00e8 noto per l'abilit\u00e0 nei travestimenti ed \u00e8 in grado di imitare perfettamente le voci, \u00e8 pure abile nelle tecniche di combattimento e nell'ideare furti geniali. Il suo travestimento preferito \u00e8 quello del suo rivale, l'Ispettore Zenigata, usato per ottenere informazioni riservate alla polizia.\nNonostante le sue qualit\u00e0 trasmette spesso un'impressione di stupidit\u00e0, soprattutto in presenza di belle ragazze, con le quali fa il cascamorto, spesso dimenticando il suo obiettivo. \u00c8 innamorato di Fujiko Mine, per la quale \u00e8 disposto ad accontentare qualsiasi richiesta e affrontare qualsiasi rischio, se non la sua stessa vita per salvarla. Lupin corteggia in qualsiasi modo Fujiko ma con scarso successo. Nonostante i continui tradimenti, Lupin \u00e8 sempre disposto a perdonarla.\nQuando non \u00e8 coinvolto in attivit\u00e0 criminali, Lupin di solito trascorre il suo tempo uscendo con belle ragazze, pescando, guidando auto da corsa, partecipando a cene formali, e giocando a biliardo o in un casin\u00f2. I suoi cibi preferiti sembrano essere principalmente la cucina francese, il sushi e i frutti di mare; quando \u00e8 al lavoro pu\u00f2 accontentarsi di spaghetti, ramen e gallette. Le sue sigarette preferite sono le Gitanes Caporale. Lupin \u00e8 allergico ai pistacchi e non sopporta il polpo.\nPersonalit\u00e0.\nRiconosciuto in tutto il mondo come il ladro numero uno al mondo, Lupin \u00e8 un maestro del travestimento e della deduzione, tiratore scelto e inventore di numerosi gadget utili. Anche se occasionalmente viene arrestato e imprigionato, in genere dal suo nemico dell'ICPO, l'ispettore Koichi Zenigata, riesce sempre a fuggire illeso.\nNel manga originale di Monkey Punch, Lupin \u00e8 simpatico ma anche arrogante, piuttosto grezzo e diventa anche spietato per conseguire i suoi obiettivi. Questo \u00e8 in netto contrasto con il suo personaggio anime pi\u00f9 noto, dove si presenta gentile, altruista e spiritoso. Inoltre, Lupin spesso si assume la responsabilit\u00e0 e la sua banda di fermare i criminali coinvolti in crimini pi\u00f9 violenti e lasciarli arrestare da Zenigata. Nell'anime, mentre si immagina un casanova, il suo vero successo con le donne \u00e8 irregolare.\nAnche se la lealt\u00e0 della sua banda \u00e8 stata un problema, con Fujiko disposta a tradire, Lupin lascer\u00e0 comunque tutto per venire in loro aiuto; inoltre la squadra preferirebbe affrontare la tortura piuttosto che tradire Lupin (o tradirli) a una terza parte. Questa regola di lealt\u00e0 si estende curiosamente anche all'ispettore Zenigata, che Lupin considera un rispettato amico e degno rivale. L'ispettore ricambia questo e per gratitudine ha giurato di non tentare mai di uccidere Lupin.\nSembra che Lupin ami rubare pi\u00f9 che avere il tesoro che cercava. Preferisce la sfida del furto e, finch\u00e9 riesce, di solito non \u00e8 cos\u00ec arrabbiato quando finisce a mani vuote; ci sono state volte in cui ha perso l'oggetto o l'ha buttato via intenzionalmente. Ci sono state anche volte in cui Lupin ha rubato un oggetto solo per darlo a qualcun altro, come se appartenesse a loro di diritto o ne avessero bisogno pi\u00f9 di lui.\nNonostante la natura criminale delle sue attivit\u00e0 segue un codice d'onore, derubando soltanto le persone economicamente pi\u00f9 facoltose, e sebbene uccidere sia contro la sua natura, \u00e8 disposto a sparare su qualsiasi nemico che minacci i suoi amici o alleati.\nAbilit\u00e0.\nLupin sfrutta l'ingegno, l'inventiva e l'astuzia, e fa molte ricerche per informarsi prima di un suo furto. Mostra un'intuizione sorprendente e una rapida consapevolezza di ci\u00f2 che lo circonda: per esempio, nello speciale \"Lupin III vs Detective Conan\", non solo ha capito che Conan era molto pi\u00f9 intelligente di quanto apparisse, ma aveva anche scoperto la sua identit\u00e0 come Shinichi Kudo. \u00c8 anche un abile artista di giochi di prestigio che ama confondere i suoi avversari con vari espedienti: ad esempio una sigaretta che esplode in coriandoli, una pistola con un guantone da boxe a molla che colpisce il tiratore, e una gomma da masticare che diventa plastica dopo una breve masticazione. E' inventore di numerosi gadget utili e dimostra spesso di avere una conoscenza enciclopedica di vari argomenti, come la storia, le scienze, la fluidit\u00e0 in pi\u00f9 lingue eccetera.\n\u00c8 incredibilmente flessibile e veloce, ha una buona destrezza ed \u00e8 famoso per il suo talento nell'arte del travestimento, essendo in grado di impersonare perfettamente qualsiasi uomo o donna in viso, voce e costume dopo una minima osservazione.\nLupin \u00e8 un pilota, motociclista e autista di talento. Le sue automobili preferite sembrano essere una Mercedes-Benz SSK del 1928 e una FIAT 500 F gialla del 1965. Da segnalare anche una Alfa Romeo Gran Sport Quattroruote del 1967.\nLupin III possiede come pistola una Walther P38, un'arma ormai desueta e diventata per questo un suo marchio di fabbrica. Si \u00e8 dimostrato un eccellente tiratore scelto, avendo almeno in un'occasione sparato direttamente nella canna di un'altra pistola, anche se non proprio alla pari di Jigen.\nLupin \u00e8 un formidabile artista della fuga, capace di scassinare qualsiasi cassaforte o di scappare dalle catene in un attimo. Apparentemente preparato per tutte le contingenze, pu\u00f2 liberarsi dalla prigionia anche quando \u00e8 circondato.\nNonostante la sua facciata di spericolate buffonate infantili (cio\u00e8 scherni, facce sciocche e avvisi del suo prossimo colpo), la genialit\u00e0 di Lupin per le tattiche e l'originalit\u00e0 smentisce qualsiasi sottovalutazione che il suo comportamento potrebbe aver implicato.\nCreazione.\nLo scopo della serie era quello di produrre una serie di avventure in chiave di commedia che riflettessero i tratti del personaggio di Ars\u00e8ne Lupin di Leblanc. Originariamente l'intenzione era quella di mantenere segreti i legami di sangue tra i due personaggi immaginari, tuttavia Monkey Punch fu convinto da altri a non farlo. Ha combinato elementi di Ars\u00e8ne Lupin con James Bond per sviluppare il personaggio e lo ha reso un \"uomo spensierato\".\nNel manga originale, Lupin e la sua banda di solito lavorano individualmente per i propri obiettivi. L'autore ha spiegato che \u00e8 solo nell'anime che operano spesso insieme, sospettando una regola non scritta secondo cui tutti e cinque i personaggi principali devono apparire in ogni episodio. Credeva che Lupin e Fujiko fossero simili ai personaggi di D'Artagnan e Milady de Winter e li descrisse come \"Non necessariamente amanti, non necessariamente marito e moglie, ma pi\u00f9 semplicemente che si divertono come uomo e donna l'uno con l'altra\". L'ispettore Zenigata fu concepito come l'arcirivale di Lupin per creare una coppia umana di Tom &amp; Jerry. Monkey Punch ha detto che il fascino di disegnare Lupin deriva dal fatto che il personaggio \u00e8 in grado di andare ovunque senza ostacoli e di essere in grado di fare quello che vuole e quando vuole. Tuttavia, questo \u00e8 contrastato dalla personalit\u00e0 severa di Zenigata. L'autore ha detto che crede che la storia di Lupin III non possa mai finire, ma che se dovesse farlo, sia Zenigata che Lupin dovrebbero finire alla pari. O fallirebbero entrambi, vincerebbero entrambi o diventerebbero entrambi molto vecchi.\nAccoglienza.\nIl personaggio \u00e8 stato classificato come l'ottavo pi\u00f9 iconico degli anime da Mania.com. IGN l'ha invece eletto come quindicesimo miglior personaggio degli anime di tutti i tempi. Risulta terzo nella classifica dei 50 personaggi maschili pi\u00f9 amati dai giapponesi (dietro Monkey D. Rufy e Son Goku), secondo i voti di 14.000 spettatori raccolti in uno special TV trasmesso su Fuji TV.\nRisulta il secondo personaggio maschile preferito nel periodo Sh\u014dwa (dietro a Son Goku) e dodicesimo nel periodo Heisei, attraverso i voti di 12.000 ammiratori nipponici, secondo popcorntv.\nCompare quattordicesimo nella classifica dei 25 personaggi pi\u00f9 popolari dell'animazione giapponese secondo Japan Talk.\nRecensioni.\nDopo aver lasciato il suo ruolo nel franchise di Lupin nel 1980 Hayao Miyazaki ha scritto un articolo su Animage nel quale ha discusso la sua visione della serie e del personaggio. Egli ha dichiarato che Lupin era \"davvero un personaggio della sua era\" ma che nella progressione del franchise era stato superato dal mondo reale. Nonostante ci\u00f2 Miyazaki pensava ancora con affetto ai primi giorni di Lupin.\nDoppiaggio.\nNella versione originale giapponese, Lupin \u00e8 stato doppiato principalmente da due doppiatori: Yasuo Yamada dal 1971 al 1995 e Kan'ichi Kurita a partire dal 1995. \u00c8 stato anche doppiato da Nachi Nozawa nel Pilot Film, da Taichir\u014d Hirokawa nel Pilot Film televisivo e da Toshio Furukawa ne \"La cospirazione dei Fuma\".\nIn Italia \u00e8 stato doppiato da Roberto Del Giudice dal 1979 al 2007 e da Stefano Onofri a partire dal 2008. \u00c8 anche stato doppiato da Loris Loddi nel primo doppiaggio de \"Il castello di Cagliostro\", da Luigi Rosa nel secondo e da Giorgio Melazzi nel terzo doppiaggio de \"La pietra della saggezza\"."}
{"id": "1570703", "revid": "124720919", "url": "https://it.wikipedia.org/wiki?curid=1570703", "title": "Giuseppe Astarita", "text": "Biografia.\nAllievo di Domenico Antonio Vaccaro, che conobbe lavorando nella bottega del padre, il marmorario Domenico Astarita, Giuseppe fu pure collaboratore di Ferdinando Sanfelice e acquis\u00ec pratica anche leggendo i trattati di geometria e architettura di Guarino Guarini.\nLa sua attivit\u00e0 inizi\u00f2 intorno agli anni trenta del XVIII secolo, in questo periodo fu attivo in alcuni centri della Capitanata, in Puglia, dopo i notevoli e numerosi danni provocati dal terremoto del 1731. Infatti dopo sette anni dalla catastrofe, le Benedettine di San Severo, commissionarono al giovane architetto napoletano la ricostruzione della chiesa di San Lorenzo delle Benedettine nella loro citt\u00e0 (la chiesa, peraltro, fu costruita entro il 1782 con le rilevanti modifiche apportate al progetto da Ambrosio Piazza). In quegli anni in Capitanata erano attivi vari architetti napoletani, tra cui Nicola Tagliacozzi Canale, Casimiro Vetromile, Nicola Carletti, Giuseppe Stendardo, Giuseppe Pollio, Francesco Stoppa e Gioacchino Magliano.\nIl 28 aprile 1745 fu eletto ingegnere della regia corte (o ingegnere camerale). Questa prestigiosa carica gli frutt\u00f2 notevoli incarichi tecnici, perizie e pareri, e incarichi progettuali e di assistenza rilevanti in tutto il regno. Fin dal 1741 lavora nella chiesa di San Pietro Martire. Tre anni dopo Astarita riceve il prestigioso incarico di riedificare interamente la chiesa di Sant'Anna a Capuana. La chiesa \u00e8 un vero gioiello dell'architettura tardo barocca: il tema della planimetria e il tema della facciata risultano completamente indipendenti. La planimetria \u00e8 composta dall'assemblamento di quattro cellule di differente forma: la prima \u00e8 un ovale dove sono racchiuse le cappelle e risulta essere la navata; il secondo \u00e8 un rettangolo che ha la funzione di transetto; un secondo rettangolo ha funzione di presbiterio e un semicerchio ha funzione di abside.\nA met\u00e0 decennio realizz\u00f2 la Chiesa di San Raffaele e fu attivo come ingegnere presso il Palazzo di Sangro di Casacalenda per risolvere l'intricata vicenda tra l'architetto Mario Gioffredo, la committenza e Luigi Vanvitelli; in questo intervento risale anche qualche opera nel palazzo prima del Vanvitelli. Negli stessi anni cinquanta del Settecento lavora per l'ampliamento di Palazzo Serra di Cassano a via Monte di Dio a Napoli, con la ridefinizione della facciata su via Egiziaca, e anche nella villa dello stesso duca a Portici.\nA met\u00e0 del Settecento compaiono nel panorama architettonico napoletano i nomi di Ferdinando Fuga e Luigi Vanvitelli, con il secondo l'Astarita seppe sfruttare alcune soluzioni innovative personalizzandole, senza mai aderire al linguaggio vanvitelliano.\nNel 1751, l'Astarita ebbe un incontro con il Vanvitelli, quest'ultimo fu ospite presso il monastero agostiniano di Sant'Agostino alla Zecca ed ebbe modo di vedere i disegni del coro e dell'abside realizzati dall'agostiniano Giuseppe de Vita. Il parere espresso dal noto architetto fu cos\u00ec distruttivo nei confronti del padre de Vita. Il Vanvitelli fu costretto a presentare un progetto proprio che rompeva la continuit\u00e0 stilistica della navata secentesca; il progetto prevedeva la demolizione di due pilastroni per far pi\u00f9 spazio e realizzare il presbiterio e l'abside utilizzando colonne come elemento portante. La soluzione vanvitelliana risultava poco statica per l'eccessivo peso delle coperture in pietra tufacea. Qui entr\u00f2 in gioco l'ingegnere camerale Astarita dove present\u00f2 la sua idea di lasciare la continuit\u00e0 stilistica delle precedenti decorazioni con un impianto innovativo dove la calotta voltata \u00e8 sostituita dalla cupola, come oggi vediamo.\nDagli anni cinquanta fu attivo a Giugliano in Campania, presso la chiesa dell'Annunziata, il cui cantiere pass\u00f2 nel 1763 all'architetto Gaetano Barba e presso la chiesa della Purit\u00e0. In questi anni fu attivo anche a Sessa Aurunca nella realizzazione della chiesa di Sant'Eustachio (detta dell'Annunziata) e della chiesa dei Cappuccini.\nNel 1757, la Camera della Sommaria affid\u00f2 all'Astarita l'esame del progetto della chiesa di Santa Maria delle Grazie di Melito di Napoli, redatto da Nicola Carletti. L'Astarita comment\u00f2 bene il progetto, ma giudic\u00f2 male il preventivo. Il Carletti fu esonerato e l'Astarita ricevette l'incarico di progettarla e ricostruirla. Nel medesimo anno fece parte della commissione istituita dopo l'incendio avvenuto tra il 24 e il 25 gennaio che distrusse la Basilica della Santissima Annunziata Maggiore a Napoli: alla commissione l'Astarita, il Pollio e il Gioffredo proposero un restauro dell'edificio; il Fuga, il Tagliacozzi Canale, Costantino Manni e il Vanvitelli proposero una riedificazione ex novo della chiesa. Ebbe la meglio il Vanvitelli, ottenendone l'incarico nel 1758.\nNegli anni sessanta collabor\u00f2 con il Vanvitelli, in qualit\u00e0 di ingegnere, alla Real Fabbrica d'Armi di Torre Annunziata per il progetto idrico della fabbrica. Nel 1769 prese parte ad una commissione riguardante su alcune lesioni provocate sulla facciata del Palazzo del Banco, tra i tecnici che furono convocati ci furono Carlo Zoccoli e Bartolomeo Vecchione. E dal 1769 al 1774 prese parte al dibattito sulla cupola della Chiesa del Ges\u00f9 Nuovo alla quale parteciparono il Vanvitelli, il Gioffredo, Felice Bottiglieri e il Pollio.\nNel 1770 ricevette l'incarico di progettare i cappelloni della chiesa dell'Annunziata di Marcianise, negli stessi anni fu presso la chiesa della Santissima Trinit\u00e0 dei Pellegrini dopo gli interventi di Giovanni Antonio Medrano, eseguiti tra il 1715 e il 1754, e prima di Carlo Vanvitelli. Nel cantiere Bartolomeo Vecchione e il Bottiglieri comparvero come revisori dei conti. L'ultimo progetto \u00e8 l'intervento nella facciata della Basilica di San Paolo Maggiore, ed \u00e8 datato 1773. Realizz\u00f2 anche un altro palazzo in via Materdei, al civico 20.\nL'atto della sua morte \u00e8 conservato nel libro dei defunti della chiesa parrocchiale della Santissima Annunziata a Fonseca."}
{"id": "1570706", "revid": "1603714", "url": "https://it.wikipedia.org/wiki?curid=1570706", "title": "Chiesa di Santa Maria Formosa", "text": "La chiesa della Purificazione di Maria nota come Santa Maria Formosa \u00e8 un edificio religioso della citt\u00e0 di Venezia, nel sestiere di Castello, ai confini del sestiere di San Marco. Si affaccia sul campo omonimo.\nCampo Santa Maria Formosa \u00e8 uno dei pi\u00f9 vasti di Venezia e si trova su un'isola delimitata dai rii di Santa Maria Formosa, del Pestrin, di San Giovanni Laterano e del Mondo Novo.\nLa chiesa fa parte dell'associazione Chorus Venezia.\nStoria.\nSecondo la tradizione, fu eretta nel 639 da San Magno di Oderzo, cui era apparsa la Vergine dalla \"vaga forma\", la quale gli indic\u00f2 tale luogo per la costruzione della chiesa a lei dedicata. La sua realizzazione venne finanziata dalla famiglia patrizia Tribuno; prese il nome di \"Purificazione della Beata Vergine\". Ma gi\u00e0 da allora avrebbe ricevuto l'attuale nome, per la \"vaga forma\" della Madonna apparsa al Santo; ovviamente tutto ci\u00f2 \u00e8 un insieme di storia e leggenda, perch\u00e9 la pi\u00f9 antica documentazione scritta risale solo al 1060. L'antica chiesa venne rinnovata nell'864 e, dopo un incendio, nel 1106.\nUna volta l'anno il Doge si recava in preghiera in questa chiesa, nel giorno della Purificazione di Maria, per ricordare la liberazione da parte dei membri della Scuola dei Casseleri di dodici fanciulle rapite dai pirati Narentani. Da tale evento nasce anche la Festa delle Marie, festa popolare ancora presente a Venezia.\nTrovandosi l'edificio in stato di decadenza, la chiesa venne ricostruita nel 1492 da Mauro Codussi, gi\u00e0 autore di altre chiese a Venezia, nello stile del primo Rinascimento mantenendo parzialmente l'antico schema a croce greca. Il Codussi mor\u00ec nel 1504 senza finire la sua opera. Pi\u00f9 tardi la famiglia Cappello, nel 1542, finanzi\u00f2 la costruzione di entrambe le facciate: la prima, quella che d\u00e0 sul rio, \u00e8 in stile classico; la seconda, sul campo, \u00e8 barocca (1604).\nA seguito dei danni riportati a causa di un terremoto, probabilmente quello di Argenta del 1624, il mercante di origine piemontese Turin Tonon finanzi\u00f2 un restauro della chiesa facendosi anche costruire due grandi monumenti funebri su progetto di Giovanni Comin ed eseguito dallo stesso e dal futuro architetto Domenico Rossi. Il programma prevedeva oltre al rinforzo delle facciate una sistemazione del tamburo della cupola e la decorazione dei soffitti dei transetti e della navata con quattro teleri realizzati da Gregorio Lazzarini, Antonio Zanchi, Marco Marangoni e Antonio Molinari.\nLa chiesa rimase collegiata e matrice (almeno dal XIII secolo) fino al 1807 quando, con le soppressione napoleoniche, perse i titoli ma le furono aggregate le soppresse parrocchie di San Lio e Santa Marina.\nNella prima met\u00e0 dell'Ottocento il parroco Bartolomeo Cecchini decise di sgombrare la cappella maggiore dai monumenti della famiglia Tonon (oggi ne restano solo i busti sparsi sui muri dei transetti) e di forare il tamburo ottagonale della cupola con altre quattro finestre.\nNel corso della prima guerra mondiale, la notte del 9 agosto 1916 la chiesa fu colpita da una bombardamento austriaco. Nell'incendio restarono scoperchiati il presbiterio, il transetto destro e la navata, andarono cos\u00ec perduti l'organo e i teleri sui soffitti, tranne quello del Molinari. Nel successivo arbitrario restauro, ad opera dell'ingegnere Giovanni Scolari nel 1926, fu eliminato anche il tamburo sotto la cupola.\nDescrizione.\nMauro Codussi costru\u00ec sulla croce greca originaria, la pianta latina a tre navate, con presbiterio affiancato da due cappelle minori per lato, e grandi cappelle sui fianchi delle navate minori rese pi\u00f9 ariose dalle ampie bifore laterali con cui comunicano tra loro e con il transetto. All'interno venne ripreso il tema brunelleschiano delle membrature architettoniche in pietra grigia che risaltano sugli intonaci bianchi.\nEsterno.\nFacciata ovest (principale).\nLa facciata (del 1542) fu commissionata dalla famiglia Cappello per onorare l'ammiraglio Vincenzo Cappello, morto nel 1541. Di aspetto classicheggiante \u00e8 tripartita da fasci di semipilastri corinzi specchiati e posati a coppie su alti basamenti e chiusa, al di sopra dell'alta trabeazione, da un grande timpano coronato da acroteri a vaso. Le colonne ioniche del portale sostengono il monumento funebre dell'ammiraglio, presentato in piedi con il bastone del comando sopra un'elaborata urna, opera firmata dello scultore Domenico di Pietro Grazioli. Armi e corazze si presentano sui due medaglioni al centro dei basamenti e lo stemma dei Cappello \u00e8 esibito al centro del timpano.\nFacciata nord.\nAnche la facciata rivolta a nord (del 1604) fu commissionata dai Cappello. \u00c8 divisa su due livelli, il primo \u00e8 pentapartito da un ordine ordine minore di lesene ioniche che racchiudono ai lati arcate cieche. Il secondo livello \u00e8 collegato al primo dai due pilastri corinzi e specchiati dell'ordine maggiore su cui si imposta il timpano. Due ali trabeate succedute da due quinte curvilinee convesse chiudono il livello. A coronamento sono poste una statua della Vergine e quattro di Virt\u00f9. Nella partizione centrale si apre un grande portale che ribadisce su semicolonne l'ordine minore, sopra il timpano spezzato del grande e davanti al rosone il busto di un Cappello. Altri due busti della famiglia sono posti sopra le specchiature delle ali trabeate.\nCampanile.\nL'originale campanile in stile barocco (concluso nel 1688) venne iniziato e progettato dal sacerdote Francesco Zucconi nel 1611. Impostato su due fasce a pi\u00f9 corsi di bugnato, la prima rastremata e rustica la seconda liscia, prosegue con un decoro a lacune in intonaco fino ai quadranti di orologio che decorano i quattro lati sotto la cella campanaria. La cella presenta finestre balaustrate con maschere in chiave di volta ed \u00e8 sormontata da timpani centinati. Al di sopra un primo tamburo dalla pianta complessa sostiene una balaustrata che circonda un ulteriore tamburo ottagonale. Il complesso pinnacolo ottagonale \u00e8 culminato da cherubini a sostenere la croce. A chiave di volta della porta d'ingresso del campanile \u00e8 stata posta una mostruosa testa grottesca, ch\u00e9 si credeva potesse impedire l'ingresso del demonio per divertirsi a suonare le campane. Il taglio ironico della scultura fa pensare ad un atteggiamento veneziano scanzonato rispetto a questa tradizione in tempi di interdetto, ma proprio per questo il mascherone fu censuratissimo da John Ruskin e considerato il prototipo di tutti i fregi consimili (anche precedenti).\nInterno.\nCappella della Scuola dei Bombardieri.\nUn grande altare barocco, a sostituzione dell'originario, contiene il grande polittico di Palma il Vecchio, forse l'opera sua pi\u00f9 famosa (inizio XVI secolo). I dipinti presentano al centro la figura di \"Santa Barbara\", a destra in basso, \"Sant\u2019Antonio abate\" ed, in alto, \"San Vincenzo Ferreri\", a sinistra in basso, \"San Sebastiano\", e in alto, \"San Giovanni Battista\", nella cimasa \u00e8 raffigurata una \"Piet\u00e0\". Giuseppe Torretti esegu\u00ec il paliotto in marmo raffigurante il \"Martirio di Santa Barbara\" (XVIII secolo)\".\"\nPresbiterio.\nGli amboni all'imboccatura del presbiterio sono una ricostruzione moderna. Sulle pareti, l'una a fronte dell'altra, sono murate due urne funebri rinascimentali dei Don\u00e0. L'altare maggiore, ad arco trionfale e staccato dalla parete absidale, \u00e8 frutto parziale del restauro novecentesco. Il tabernacolo fu sostituito con quello marmoreo attuale nel XVIII secolo. Le due statue (XVII secolo) ai lati dell'altare provengono dalla demolita chiesa di Santa Marina. Sulla parete di fondo la grande pala \"Vergine e i Santi Marco e Magno - Allegoria Della Chiesa\" di Giulia Lama (1710). Sul soffitto la \"Presentazione al doge delle spose rapite dai pirati narentani\" di Antonio Molinari (fine XVII secolo, gi\u00e0 tradizionalmente attribuita a Giovanni Segala).\nCappella absidale sinistra (Cappella della Scuola dei Casselleri o della Madonna del parto).\nDivenuta giuspatronato dei Grimani fu rifatta alla fine del XVI secolo per volere di Antonio Grimani, allora Vescovo di Torcello. Il catino a cassettoni \u00e8 decorato con mosaici su disegno di Palma il Giovane: al centro lo \"Sposalizio di Maria e Giuseppe\" ed intorno figure di \"Profeti\" e \"Sibille\". La parete di fondo adorna di colonne corinzie in marmi multicolori presenta ai lati due statue di un anonimo del XVII secolo: a sinistra \"San Matteo apostolo\" ed a destra \"San Giacomo apostolo\". Sull'altare la \"Madonna del parto\" anch'essa opera anonima del XVI secolo.\nCappella del Santissimo Sacramento (gi\u00e0 Cappella Vitturi o della Santissima Trinit\u00e0).\nSull'altare un ricco ciborio in marmo. gi\u00e0 nella chiesa di Sant'Agnese, con una statua di Cristo Redentore opera di Giulio del Moro (fine del XVI secolo) e angeli adoranti. Alle pareti numerosi piccoli dipinti: a destra \"La Trinit\u00e0\" e \"Tobiolo e l'angelo\" di anonimi del XVII secolo, la \"Nativit\u00e0 di Maria\" di Antonio De Ferrari detto Foler e la \"Presentazione di Ges\u00f9 al Tempio\" di anonimo ambedue del XVI secolo; a sinistra \"Cristo deposto e compianto da Maria, la Maddalena e san Giovanni\" dell'ambito di Pietro Negri (fine XVII secolo), Maria Maddalena unge i piedi di Cristo in casa di Simeone dell'ambito di Pietro Liberi (fine XVII secolo), \"Sant'Antonio\" dell'ambito di Ermanno Stroiffi (XVII secolo) oltre a la \"Vergine Addolorata, San Girolamo\" e \"Santa Marina\" tutte opere di anonimi.\nControfacciata.\nIn controfacciata sopra una cantoria in marmo con commessi policromi sostenuta da quattro colonne ioniche \u00e8 l'organo che distrutto dal bombardamento del 1916 fu rifatto nel XX secolo. Sulla sinistra \u00e8 la lastra tombale di Vincenzo Cappello decorata con il leone di San Marco, lo stemma di famiglia ed una scena di battaglia navale.\nOratorio.\nAl primo piano sopra la sagrestia l'oratorio, non visitabile, contiene diverse opere tra cui le \"Madonne con Bambino\" di Giandomenico Tiepolo, Giambettino Cignaroli, Sassoferrato ed il \"San Pietro Apostolo\" di Paolo Pagani."}
{"id": "1570708", "revid": "599013", "url": "https://it.wikipedia.org/wiki?curid=1570708", "title": "Sylvain Distin", "text": "Carriera.\nClub.\nGli inizi.\nDi origine guadalupese, ha iniziato la sua carriera in Francia, al Jou\u00e9-l\u00e8s-Tours. Dopo una sola stagione, per\u00f2, \u00e8 passato al Tours, dove ha giocato 26 partite ed ha realizzato 3 reti. \u00c8 stato quindi acquistato dal Gueugnon, club militante in Ligue 2, firmando cos\u00ec anche il suo primo contratto da professionista. Proprio con il Gueugnon, ha vinto la Coppa di Lega, nella stagione 1999-2000.\nLe sue prestazioni gli hanno fatto guadagnare l'interesse del Paris Saint-Germain, che lo ha ingaggiato: la sua esperienza parigina, per\u00f2, \u00e8 durata soltanto per una stagione. Il campionato successivo, infatti, \u00e8 passato al Newcastle in Inghilterra per una stagione, in prestito oneroso da 750.000 euro. Dopo 35 partite con i \"Magpies\", nonostante la volont\u00e0 di trattenerlo, Distin ha preferito firmare per il Manchester City che lo acquista per 6 milioni di euro. Ad influire sulla sua scelta, \u00e8 stata la possibilit\u00e0 di essere impiegato al centro della difesa, mentre nel Newcastle \u00e8 stato utilizzato prevalentemente in posizione di terzino sinistro. Il trasferimento dal Paris Saint-Germain al Manchester City \u00e8 stato valutato 4 milioni di sterline, segnando il record di spesa del club inglese per un difensore.\nLe sue prestazioni importanti, con la maglia dei \"Citizens\", lo hanno fatto diventare \"Manchester City's Player of the Year for the 2002-2003 season\" (calciatore dell'anno del Manchester City per la stagione 2002-2003). All'inizio del campionato 2003-2004, Distin \u00e8 stato nominato capitano del Manchester City, in seguito alla partenza di Ali Benarbia. In totale, Distin \u00e8 sceso in campo ben 207 volte col City, mettendo a segno anche 6 reti.\nDecide di lasciare il Manchester City il 22 maggio 2007, quando ha dichiarato di volere una nuova sfida. Ha firmato quindi un contratto triennale con il Portsmouth. Al suo arrivo \u00e8 stato anche scelto come vice-capitano dall'allenatore Harry Redknapp ed ha guidato il Portsmouth in assenza di Sol Campbell, il capitano.\nDopo alcune critiche per il suo stile di gioco molto fisico, Distin ha risposto dicendo che non riesce a dare il meglio di s\u00e9, se non sente il contatto con l'avversario. Il 17 maggio 2008, ha fatto parte della squadra che si \u00e8 aggiudicata la FA Cup 2007-2008, con la vittoria in finale sul Cardiff City.\nDopo la partenza di Sol Campbell nel luglio del 2009, \u00e8 stato nominato capitano del Portsmouth; ha indossato la fascia nelle prime 3 giornate della stagione 2009-2010.\nIl 28 agosto 2009 si \u00e8 trasferito all'Everton per 6,5 milioni di euro.\nIl 10 giugno 2015 il club annuncia che non rinnover\u00e0 il contratto in scadenza del difensore, lasciandolo cos\u00ec svincolato.\nIl 1\u00ba luglio seguente firma con il Bournemouth, club neo-promosso in Premier League.\nIl 21 novembre 2015, scendendo in campo nella partita contro lo Swansea City, diventa il secondo calciatore non britannico dopo Brad Friedel a toccare quota 450 presenze in Premier League.\nStatistiche.\nPresenze e reti nei club.\n\"Statistiche aggiornate al 24 maggio 2016.\""}
{"id": "1570709", "revid": "110157", "url": "https://it.wikipedia.org/wiki?curid=1570709", "title": "Rio das Ostras", "text": "Rio das Ostras \u00e8 un comune del Brasile nello Stato di Rio de Janeiro, parte della mesoregione delle Baixadas Litor\u00e2neas e della microregione di Bacia de S\u00e3o Jo\u00e3o.\nIl comune \u00e8 stato colpito da impatti ambientali dovuti all'inquinamento di spiagge, fiumi e lagune a causa della mancanza di servizi igienico-sanitari di base e del degrado ambientale a causa di occupazioni illegali in aree di protezione ambientale (APA) per la protezione e conservazione degli attributi biotici (fauna e flora). Lo scarico interno di acque reflue clandestine da case e aziende ha causato l'eutrofizzazione nell'ecosistema in modo aggressivo.\nLa corruzione sistemica del comune inizi\u00f2 con la sua emancipazione politico-amministrativa il 10 aprile 1992 e distrusse gran parte del Rio das Ostras che ad oggi non esiste alcun tipo di servizi igienico-sanitari di base. La mancanza di acqua potabile, fognature, pavimentazione stradale pubblica e trasporti pubblici sono problemi vecchi e sistemici per un comune che ha ricevuto migliaia di miliardi di royalties.\nOggigiorno, gran parte della costa di Rio das Ostra soffre del progresso del mare, erosioni e costruzioni irregolari irregolari. Nell'area urbana c'\u00e8 un aumento significativo di baraccopoli, violenza, disoccupazione e disuguaglianza sociale. La mancanza di servizi igienici di base colpisce ogni comune."}
{"id": "1570712", "revid": "287204", "url": "https://it.wikipedia.org/wiki?curid=1570712", "title": "Silva Jardim", "text": "Silva Jardim \u00e8 un comune del Brasile nello Stato di Rio de Janeiro, parte della mesoregione delle Baixadas Litor\u00e2neas e della microregione di Bacia de S\u00e3o Jo\u00e3o.\nIl comune fino al 1943 era conosciuto col nome di Capivary. Il nome attuale \u00e8 un omaggio al giornalista e attivista politico Ant\u00f4nio da Silva Jardim (1860-1891) che nacque qui."}
{"id": "1570716", "revid": "110157", "url": "https://it.wikipedia.org/wiki?curid=1570716", "title": "Araruama", "text": "Araruama \u00e8 un comune del Brasile nello Stato di Rio de Janeiro, parte della mesoregione delle Baixadas Litor\u00e2neas e della microregione di Lagos. Il territorio comunale \u00e8 caratterizzato da alcune pianure e laghi, tra cui il Lago di Araruama e Stagno Juturna\u00edba. Geograficamente \u00e8 il pi\u00f9 grande comune nella Regione dei Laghi.\nEtimologia.\n\"Araruama\" \u00e8 una parola Tupi. Il suo significato, tuttavia, \u00e8 controverso. Alcuni sostengono che significa \"abbondanza di conchiglie.\" Altri, che significa \"uccello promettente\", combinando i termini a'rara (\"uccello\") e UAMA (\"futuro, promettendo che sar\u00e0\").\nStoria.\nIl comune di Araruama fu occupata intensamente da Indiani Tupinamb\u00e1s, giardinieri e ceramisti popolazioni di origine amazzonica, presenza sorprendente che ha lasciato i loro villaggi da epoca precoloniale. Urne, ciotole dipinti, oltre a una grande variet\u00e0 di forme ceramiche utilitarie sono esempi di ci\u00f2 che pu\u00f2 essere trovato in diversi siti archeologici della regione. I villaggi hanno studiato, Morro Grande, in particolare, datato 2200 anni, sono tra le pi\u00f9 antiche occupazioni in questo gruppo Tupi in Brasile.\nIl sito che attualmente corrisponde al comune di Araruama integrata la fascia di capitano di S\u00e3o Vicente, donato a Martim Afonso de Sousa, ancora in Brasile coloniale (1534), che fino ad allora apparteneva al Portogallo, ma le prime notizie circa l'occupazione del territorio \u00e8 stata data nel 1575 spedizione attraverso il governatore della capitaneria di Rio de Janeiro, Antonio Salema, che \u00e8 andato a Cabo Frio e che ha decimato centinaia di francesi e indiani.\nLe registrazioni sul territorio di Araruama risalente al 1615, a seguito della fondazione della attuale citt\u00e0 di Cabo Frio, che \u00e8 venuto a promuovere il riconoscimento del fiume San Giovanni e Laguna di Araruama.\nNel 1626, la terra comprendeva dai sesmarias Araruama donati a Manuel Barrato che ha attuato una segheria utilizzando legno del Brasile e di altri legni duri.\nAttraverso l'editto del 10 gennaio 1799, ha creato la parrocchia di San Sebastian Araruama, che apparteneva al comune di Cabo Frio fino al 1852, quando, con la legge provinciale n \u00b0 628, entr\u00f2 a far parte del comune di Saquarema.\nIl 6 febbraio 1859, la parrocchia di San Sebastian Araruama fu elevata a citt\u00e0 di Araruama dovuta all'estinzione del Borgo di Saquarema.\nL'elevazione di Araruama di citt\u00e0 si \u00e8 verificato in 22 gen 1890 per decreto del Governatore Francis Portela.\n\"Park Hotel\" che d\u00e0 il nome al quartiere, \u00e8 un edificio storico nella parte alta della attuale Pra\u00e7a Jo\u00e3o H\u00e9lio (nella foto), e oggi ospita una unit\u00e0 di Faetec offre corsi tecnici in Turismo e Ospitalit\u00e0. \u00c8 stato inaugurato dal presidente Get\u00falio Vargas come hotel e casin\u00f2 nel 1943, e ha funzionato bene fino al 1946, quando il gioco \u00e8 stato vietato in Brasile. Siamo rimasti fino alla fine del 1990, lasciando pochi anni per trasformare in Faetec.\nL'inno della citt\u00e0 di Araruama \u00e8 stata incorporata la storia della citt\u00e0 nel 1999 dal compositore Pedro Paulo Pinto Pessoa.\nAttualmente, la citt\u00e0 \u00e8 conosciuta in tutto lo Stato di Rio de Janeiro, per la sua vocazione commerciale, e soprattutto per la sua vocazione turistica subito dopo la costruzione dei laghi, Araruama ha subito un processo di grande abbandono turistica, ma negli ultimi anni ha crescita e di recuperare rapidamente, ancor pi\u00f9 che in passato. I turisti sono attratti dalle spiagge, in particolare l'oceano, bagnati dalle acque cristalline dell'Atlantico. Sono inoltre piazze attraenti, parchi, centri di gastronomia e centri di intrattenimento.\nEconomia.\nIl comune di economia Araruama cresce abbastanza e vario come ad esempio:\n\"Tourist\" - che rappresenta una grande percentuale dei distretti principalmente da economica e Iguabinha Praia Seca, tuttavia negli ultimi anni il turismo \u00e8 cresciuto rapidamente in Araruama con Buzios e le ostriche del fiume, attirando migliaia di turisti e visitatori alle pi\u00f9 belle e varie spiagge dello Stato. Dobbiamo anche notare che l'ospitalit\u00e0 della rete (alberghi e pensioni) in Araruama \u00e8 aumentato di recente dal 2010.\n\"Sale industriale\" - \u00e8 piuttosto abbondante in Araruama (estratto principalmente nel quartiere di Praia Seca \u00e8 uno dei pi\u00f9 grandi in tutto lo Stato e l'intero paese), cos\u00ec le industrie principali sono concentrati su di esso, \u00e8 estremamente buono per la citt\u00e0 perch\u00e9 genera poco o nessun inquinamento, mantenendo l'intero equilibrio e l'ecosistema della regione. Industrie di costruzione sono stati installati in Araruama. Tra questi, vi \u00e8 l'East Building, uno dei pi\u00f9 grandi nello Stato di Rio e con sede in citt\u00e0. Industrie di trasformazione generano anche numerosi posti di lavoro in citt\u00e0 e sono situati in Industrial Condominio Araruama rive di RJ 124.\n\"Rurale\" - piantato e cresciuto nei quartieri di Saint Vincent e Morro Grande, che rappresenta la percentuale pi\u00f9 bassa di economia della citt\u00e0, ha la sua coltivazione come banana, frutto della passione, cassava, cocco, mandarino, limone e arancio. Anche con una riduzione della produzione, Araruama \u00e8 ancora il pi\u00f9 grande produttore di agrumi, nello Stato di Rio de Janeiro.\n\"Pesca\" - a nome di tutti i quartieri intorno al Araruama stagno che ha piccoli pesci o frutti di mare come ombrina, gamberi, triglie, Sardine e altri frutti di mare pu\u00f2 essere trovata nella laguna, \u00e8 anche una piccola percentuale di economia, ma gran parte di questa percentuale \u00e8 il Araruama mercato comunale - conosciuto anche come Mercato del pesce (che \u00e8 stato recentemente ristrutturato dal Comune). Vi si possono trovare una grande variet\u00e0 di frutti di mare, crostacei e pesci.\n\"Commerciale\" - spicca soprattutto per il Centro Araruama e Amaral Peixoto autostrada, i vari edifici e gli edifici, come le banche, l'istruzione superiore, molti negozi, Fast food, centri commerciali, Concessionari, Piazze, bar, pub, ristoranti, supermercati, parcheggi, fiere ecc. Attualmente, i distretti di Villa Capri, Iguabinha, Banana, Spiaggia di Parati e barbuto, in prossimit\u00e0 della Highway Amaral Peixoto sono la pi\u00f9 rapida crescita della citt\u00e0, economicamente e populacionalmente.\n\"Settore immobiliare\" - Araruama \u00e8 attualmente la pi\u00f9 rapida crescita, i valori e si sviluppa in tutta la Regione dei Laghi, conto del motivo per cui la popolazione cresce molto veloce e forte domanda di appartamenti vicino alla spiaggia \u00e8 cresciuta molto interesse per la costruzione di Araruama, diventando a poco a poco Araruama come la citt\u00e0 principale della regione dei laghi. Ci\u00f2 \u00e8 dovuto alla centralit\u00e0 del comune nella mappa geografica dello Stato: Araruama \u00e8 poco pi\u00f9 di un'ora dalla citt\u00e0 di Rio e di Niter\u00f3i. Lo stesso tempo che vi porta alla citt\u00e0 di Maca\u00e8. Vale la pena ricordare anche la vicinanza della citt\u00e0 alla Comperj (Complesso Petrolchimico dello Stato di Rio de Janeiro), maggiori investimenti pubblici in corso in Brasile. Araruama al palo, ci vogliono 45 minuti. Attualmente la citt\u00e0 investe in attrarre futuri lavoratori Comperj di diventare residenti di Araruama.\nIdrografia.\nAraruama ha la pi\u00f9 grande variet\u00e0 e diversit\u00e0 di spiagge in tutta la regione dei laghi, sia la laguna (lambita da calme e calde acque della laguna di Araruama), l'oceano (lambita dalle acque blu del gelido Oceano Atlantico). Principali spiagge della citt\u00e0 sono:\nLa laguna di Araruama si caratterizza per la sua elevata salinit\u00e0 (uno dei pi\u00f9 grandi al mondo), e le sue acque calde, ideali per fare il bagno in ogni stagione. Negli ultimi anni, lo stagno \u00e8 stato recuperato da un grave inquinamento si \u00e8 verificato a causa di tenuta svolta nella Regione dei Laghi e la mancanza di consapevolezza ambientale di molti locali e turisti. Ultimamente, possiamo vedere la laguna recuperando le sue acque cristalline che una volta erano la sua icona principale. Inoltre \u00e8 possibile fare il bagno nelle sue acque ancora.\nDistretti.\nAraruama ha cinque distretti. Tra questi, tre sono urbana: (Araruama, Praia Seca e Iguabinha) e due sono rurale: (Morro Grande e San Vincenzo).\nAraruama (Direzione Distrettuale): Si caratterizza per la grande concentrazione di edifici, istituzioni sanitarie, istituti di studio, chiese e centri di intrattenimento. Insieme con le sedi del distretto di Cabo Frio \u00e8 il principale centro commerciale della regione dei laghi. \u00c8 noto anche per le sue spiagge pulite e calma, come si arriva Orla Center e Beach, in zona Pontinha che \u00e8 vicino.\nMorro Grande Secondo Distretto: il distretto \u00e8 caratterizzato dalla produzione rurale e ha la pi\u00f9 grande Araruama giurisdizione.\nS. Vincenzo de Paoli Terzo Distretto: un quartiere di espansione, si caratterizza anche per la produzione di prodotti rurali.\nPraia Seca Quarto Distretto: Il distretto si caratterizza per il suo grande potenziale turistico, che sono le principali spiagge oceaniche del comune e anche la maggior parte delle case di vacanza. Caratterizzato anche dalla produzione del sale.\nIguabinha Quinto Distretto: Si tratta di un quartiere ben noto del comune, ci sono anche una gran parte di case e appartamenti vacanze ed \u00e8 ancora in fase di sviluppo. Ospita anche alcune delle pi\u00f9 belle spiagge della contea ogni anno, soprattutto durante il Carnevale attira migliaia di turisti.\nParchi e Piazze.\nPiazza Giovanni elio\nPiazza della Bibbia\nScuola di Piazza\nPiazza Evento\nExhibition Piazza\nPiazza Ant\u00f4nio volpe\nBandiera Piazza\nPiazza St. Vincent\nPiazza Mataruna\nSports Center Bearded"}
{"id": "1570728", "revid": "767487", "url": "https://it.wikipedia.org/wiki?curid=1570728", "title": "Henri Jordan", "text": "Dal 1852 al 1856 studi\u00f2 presso l'universit\u00e0 di Bonn e poi a Berlino, docente di scuola superiore, per motivi di studio trascorse un periodo in Italia (dall'autunno 1861 alla primavera 1863) e nel 1867 divenne professore di filologia classica presso l'universit\u00e0 di K\u00f6nigsberg.\nJordan studi\u00f2 in particolare la topografia dell'antica Roma. Collabor\u00f2 con Christian H\u00fclsen e Rodolfo Lanciani, e la sua opera pi\u00f9 conosciuta \u00e8 la \"Topographie der Stadt Rom im Alterthum\" (\"Topografia della citt\u00e0 di Roma nell'antichit\u00e0\"), in due volumi.\nAltre sue opere furono \"M. Catonis praeter librum de re rustica quae extant\" (Lipsia, 1860) e i \"Kritische Beitr\u00e4ge zur Geschichte der lateinischen Sprache\" (Berlino, 1879); nel 1881 cur\u00f2 anche l'edizione di \"R\u00f6mische Mythologie\" di Ludwig Preller.\nHenri Jordan era sposato con Anna Droysen (1842\u20131918), figlia dello storico Johann Gustav Droysen."}
{"id": "1570729", "revid": "287204", "url": "https://it.wikipedia.org/wiki?curid=1570729", "title": "Arma\u00e7\u00e3o dos B\u00fazios", "text": "Arma\u00e7\u00e3o dos B\u00fazios, comunemente conosciuta come \"B\u00fazios\" \u00e8 un comune del Brasile nello Stato di Rio de Janeiro, parte della mesoregione delle Baixadas Litor\u00e2neas e della microregione di Lagos.\nIl comune \u00e8 stato costituito nel 1995 per distacco dal comune di Cabo Frio.\nGeografia fisica.\nBuzios \u00e8 localizzata nel litorale a nord di Rio de Janeiro (176\u00a0km di distranza) ed \u00e8 una delle localit\u00e0 pi\u00f9 ricercate dai turisti di \"\u00e9lite\" sia brasiliani sia stranieri.\nStoria.\nB\u00fazios era un villaggio di pescatori abitato dagli \"Indio Tamoyos\" fino a che venne assediata dai pirati francesi. Negli anni sessanta divenne famosa a livello mondiale perch\u00e9 l'attrice Brigitte Bardot l'aveva scelta come meta delle sue vacanze. \u00c8 il luogo in cui nel 1988 fu ucciso il fondatore del Clan dei casalesi, Antonio Bardellino.\nSpiagge.\nB\u00fazios conta 23 spiagge.\nPraia Jo\u00e3o Fernandinho.\nPiccola Spiaggia di acque calme e cristalline. Ci si arriva attraverso la spiaggia di Jo\u00e3o Fernandes.\nPraia Brava.\nIl nome in portoghese vuol dire \"spiaggia impetuosa\", frequentata dai surfisti con le sue acque agitate per la maggior parte dell'anno. Alla fine della spiaggia c'\u00e8 un sentiero che porta alla spiaggia dei naturisti chiamata \"Olho de Boi\" (occhio di bue)."}
{"id": "1570731", "revid": "36426", "url": "https://it.wikipedia.org/wiki?curid=1570731", "title": "Vescovo di Le Puy", "text": ""}
{"id": "1570732", "revid": "287204", "url": "https://it.wikipedia.org/wiki?curid=1570732", "title": "Arraial do Cabo", "text": "Arraial do Cabo \u00e8 un comune del Brasile nello Stato di Rio de Janeiro, parte della mesoregione delle Baixadas Litor\u00e2neas e della microregione di Lagos.\nIl comune \u00e8 stato costituito nel 1965 per distacco dal comune di Cabo Frio."}
{"id": "1570734", "revid": "339392", "url": "https://it.wikipedia.org/wiki?curid=1570734", "title": "Yondaime", "text": ""}
{"id": "1570738", "revid": "2096960", "url": "https://it.wikipedia.org/wiki?curid=1570738", "title": "Chiesa di San Tom\u00e0", "text": "La chiesa di San Tom\u00e0, veneziano per san Tommaso, \u00e8 un edificio religioso di Venezia, situato nel sestiere di San Polo, in campo San Tom\u00e0, di fronte alla scoletta dei Calegheri. \nStoria.\nLa chiesa di San Tom\u00e0, fu all'inizio eretta sotto il titolo dei Santi Sergio e Bacco nel 973 con un annesso convento di suore probabilmente Benedettine. Sub\u00ec una prima ristrutturazione nel 1395. Nel 1538 fu ricostruita a tre navate, dedicata a San Tommaso e affidata al clero secolare divenendo parrocchiale. Nel 1652, sulla base di un progetto iniziale forse di Baldassare Longhena ma realizzato da Giuseppe Sardi, fu costruita una nuova facciata. Tra fine del Seicento e l'inizio del Settecento fu ornata sulla sommit\u00e0 con cinque statue. A partire dal 1742 si dovette demolire l'edificio pericolante che fu rifatto con una facciata stile classicheggiante dall'architetto Francesco Bognolo, riposizionando l'apparto scultoreo originale. \nNel 1810 la funzione di parrocchiale pass\u00f2 ai Frari e la chiesa rimase chiusa per alcuni anni, nel 1836 fu concessa ai Padri Conventuali che nel 1840 costruirono, affiancata al fondo della chiesa sulla destra una cappella a pianta ellittica destinata a raccogliere le reliquie delle chiese soppresse. Nel 1867 pass\u00f2 al demanio statale ma continu\u00f2 ad essere accessibile come oratorio.\nDa molti anni la chiesa \u00e8 chiusa al pubblico in quanto utilizzata dal centro neocatecumenale diocesano del Patriarcato di Venezia.\nDescrizione.\nAl culmine del timpano sulla facciata classicheggiante \u00e8 il gruppo scultoreo dell\"'Incredulit\u00e0 di San Tommaso\" ed ai fianchi \"San Pietro\" e \"San Giacomo\", tutte realizzate tra il 1696 ed il 1699 da Francesco Cabianca e ricollocate dopo la riedificazione. Mentre sono state spostate nelle nuove nicchie le successive due statue attribuite a Paolo Callalo (1706/1707) che all'origine erano poste sopra gli estremi spigoli delle ali della chiesa. Sopra la porta del lato destro \u00e8 il sarcofago di Giovanni Priuli, residuo di un pi\u00f9 grande monumento del 1375, e murato sul lato sinistro \u00e8 murata la grande lunetta ogivale rappresentante a bassorilievo una \"Madonna venerata da confratelli\" proveniente da un ignoto portale tardo medievale demolito.\nL'interno \u00e8 ad unica navata ed il soffitto \u00e8 affrescato da Jacopo Guarana con il \"Martirio di san Tommaso\" all'interno delle quadrature di Giuseppe Moretti. Sul primo altare a destra \u00e8 al pala della \"Madonna e Santi\" di Vincenzo Guarana e sul terzo la \"Visitazione della Vergine\" di Pietro Tantini (1792). Nel presbiterio troviamo alcune opere provenienti dalla struttura originaria: sull'altare maggiore la pala \"Incredulit\u00e0 di san Tommaso\" di Antonio Zanchi \u00e8 affiancata dalle statue di \"San Pietro\" e \"San Tommaso\" opera di Gerolamo Campagna (1616). Sulla sinistra il secondo altare \u00e8 quello che apparteneva alla vicina Scuola dei Calegheri: la pala \"San Marco guarisce il calzolaio Aniano\" \u00e8 di Giovanni Fazioli (1789 o ante) e fu posta in sostituzione di un dipinto di Palma il Giovane."}
{"id": "1570740", "revid": "287204", "url": "https://it.wikipedia.org/wiki?curid=1570740", "title": "Cabo Frio", "text": "Cabo Frio \u00e8 un comune del Brasile nello Stato di Rio de Janeiro, parte della mesoregione delle Baixadas Litor\u00e2neas e della microregione di Lagos.\n\u00c8 uno dei comuni pi\u00f9 antichi del Brasile. Nel tempo ha visto ridimensionarsi il suo territorio per la costituzione di nuovi comuni che si sono resi indipendenti: Arraial do Cabo nel 1965 e Arma\u00e7\u00e3o dos B\u00fazios nel 1995."}
{"id": "1570744", "revid": "287204", "url": "https://it.wikipedia.org/wiki?curid=1570744", "title": "Iguaba Grande", "text": "Iguaba Grande \u00e8 un comune del Brasile nello Stato di Rio de Janeiro, parte della mesoregione delle Baixadas Litor\u00e2neas e della microregione di Lagos.\nIl comune \u00e8 stato costituito nel 1995 per distacco dal comune di S\u00e3o Pedro da Aldeia."}
{"id": "1570754", "revid": "118733", "url": "https://it.wikipedia.org/wiki?curid=1570754", "title": "Feed RSS", "text": ""}
{"id": "1570756", "revid": "118733", "url": "https://it.wikipedia.org/wiki?curid=1570756", "title": "Feed rss", "text": ""}
{"id": "1570758", "revid": "1305772", "url": "https://it.wikipedia.org/wiki?curid=1570758", "title": "Maric\u00e1", "text": "Maric\u00e1 \u00e8 un comune del Brasile nello Stato di Rio de Janeiro, parte della mesoregione delle Baixadas Litor\u00e2neas e della microregione di Lagos."}
{"id": "1570760", "revid": "237256", "url": "https://it.wikipedia.org/wiki?curid=1570760", "title": "Vera Nikolayevna Figner", "text": ""}
{"id": "1570761", "revid": "287204", "url": "https://it.wikipedia.org/wiki?curid=1570761", "title": "S\u00e3o Pedro da Aldeia", "text": "S\u00e3o Pedro da Aldeia \u00e8 un comune del Brasile nello Stato di Rio de Janeiro, parte della mesoregione delle Baixadas Litor\u00e2neas e della microregione di Lagos.\nDal 1995 ha perso l'abitato di Iguaba Grande che si \u00e8 costituito come comune a s\u00e9.\nSul suo territorio si trova la base aeronavale di S\u00e3o Pedro da Aldeia, unica nel suo genere in tutto il Brasile."}
{"id": "1570762", "revid": "125279400", "url": "https://it.wikipedia.org/wiki?curid=1570762", "title": "Jacula (gruppo musicale)", "text": "Jacula \u00e8 un gruppo musicale progressive rock italiano fondato tra fine anni '60 ed inizio '70 da Charles Tiring ed Antonio Bartoccetti. La band \u00e8 fortemente influenzata da tematiche orrorifiche, occultistiche ed esoteriche.\nStoria.\nGli Jacula negli anni '70.\nGli Jacula nacquero a Milano dal sodalizio tra il chitarrista Antonio Bartoccetti (gi\u00e0 nella band di hard rock/psichedelico chiamata Dietro Noi Deserto) ed il tastierista inglese Charles Tiring (dal duo nacquero anche gli Invisible Force), ai quali si unirono la cantante Fiamma Dallo Spirito (nome d'arte di Vittoria Lo Turco) ed il medium Franz Parthenzy. Anche a causa di un continuo gioco mistificatorio e di ritrattazione dello stesso Bartoccetti, l'anno preciso della fondazione della band non \u00e8 noto ed \u00e8 databile tra il 1969 ed il 1971. Nel 2001 la Black Widow Records pubblic\u00f2 \"In cauda semper stat venenum\", un album che, a detta dei suoi stessi autori, venne registrato a Londra nel 1969 dopo la concessione del nome da parte della casa editrice ErreGi, che pubblicava l'omonimo fuletto disegnato da Giorgio Cambiotti. L'album, a detta di Bartoccetti, venne pubblicato dalla \"misteriosa Gnome Records\" che sembra l'abbia distribuito all'interno di \"sette religiose di non meglio definita natura\", rendendolo cos\u00ec disperso ed irreperibile. Il disco verr\u00e0 poi rimaneggiato negli anni successivi in vista della ristampa. Molti sono i critici musicali ed i fan che vedono in questa narrazione una sorta di operazione mistificatoria, e tra questi Valerio Mattioli in \"Superonda: Storia segreta della musica italiana\", che sottolinea come tale presa in giro sia tanto pi\u00f9 resa evidente dal fatto che i testi del disco ripetono parola per parola quelli di \"Pawn Hearts\" dei Van Der Graaf Generator due anni prima della sua pubblicazione. Al di la della veridicit\u00e0 di tali vicende, la \"ristampa\" del 2001 ottenne il favore della critica e degli appassionati del genere, riportando ancor pi\u00f9 l'interesse sulla band che aveva avuto una rinascita d'attenzione negli anni subito precedenti, anche grazie alle ristampe della Mellow Records.\nIl primo album ufficiale degli Jacula fu quindi pubblicato nel 1972 dalla The Rogers e si intitolava \"Tardo pede in magiam versus\". L'album venne ideato nel Castello Vitalini - Rocca d\u2019Ajello di Camerino, per essere poi registrato negli studi Angelicum di Milano. Secondo parte della critica il disco anticip\u00f2 i tempi generando cos\u00ec un disastroso flop commerciale, tanto che anche il concerto inaugurale del tour presso il Teatro Arte di Milano vide non pi\u00f9 di 45 paganti. Al brano di apertura dell'album, intitolato \"U.F.D.E.M.\", sarebbe stata negata la trasmissione nel programma \"Per voi giovani\" della RAI perch\u00e9 troppo estremo nel suo testo di protesta. Solo successivamente il disco fu rivalutato.\nGi\u00e0 dal 1973 il nome Jacula, a causa del legame con il fumetto gotico-erotico, non sembrava pi\u00f9 congeniale alla formula che Bartoccetti e Charles Tiring volevano proporre e fu con il 1974 che la band venne rifondata con nuovi membri ed il nuovo nome di Antonius Rex, che includeva anche la futura moglie di Bartoccetti, l'inglese Doris Norton.\nIl ritorno nel periodo del revival.\nSe sulla scia del revival Neoprogressive italiano della seconda met\u00e0 degli anni '80 viene ristampato l'album \"Tardo pede in magiam versus\" nel 1990, fu poi l'etichetta Mellow Records a risvegliare l'interesse sugli Jacula con un'operazione di ristampa di molti dei loro album e di quelli degli Antonius Rex. Nel 1992 ristamp\u00f2 cos\u00ec \"Tardo pede in magiam versus\", per poi pubblicare a nome Jacula \"Anno Demoni\", che raccoglieva registrazione di Antonius Rex databili tra il 1969 ed il 1979.\nFu poi con il passaggio alla Black Widow Records, che venne realizzata la (ri)stampa di \"In Cauda Semper Stat Venenum\", di cui il brano \"Triumphatus Sad\" appare al settimo posto nella classifica di Guitar World delle 50 canzoni pi\u00f9 heavy prima dei Black Sabbath.\nNel 2010 gli Jacula risorgono con una nuova formazione che vedeva, oltre al solito Antonio Bartoccetti alla chitarra, anche il figlio Rexanthony alle tastiere, Florian Gorman alla batteria e Monika Tasnad come medium. Nel 2012 pubblicano cos\u00ec il concept album \"Pre viam\" (Black Widow Records) incentrato sulla possessione di Sandra B, in cui la band presentava ottime \"divagazioni neo-classiche senza risultare boriosi\" unite a sonorit\u00e0 forse un po datate."}
{"id": "1570764", "revid": "260676", "url": "https://it.wikipedia.org/wiki?curid=1570764", "title": "Saquarema", "text": "Saquarema \u00e8 un comune del Brasile nello Stato di Rio de Janeiro, parte della mesoregione delle Baixadas Litor\u00e2neas e della microregione di Lagos."}
{"id": "1570766", "revid": "287204", "url": "https://it.wikipedia.org/wiki?curid=1570766", "title": "Il ritorno del padrino", "text": "Il ritorno del padrino \u00e8 un romanzo scritto da Mark Winegardner e pubblicato nel 2004, come seguito del romanzo \"Il padrino\" di Mario Puzo, pubblicato nel 1969, e di \"Il siciliano\", del 1984. La sua trama si svolge tra il 1955 e il 1962, includendo significativi riferimenti alla vita di Michael Corleone precedenti alle vicende de \"Il padrino\". \n\"Il ritorno del padrino\" ha avuto un seguito, \"La vendetta del padrino\", scritto sempre da Winegardner nel 2006.\nTrama.\nStati Uniti, 1955. Michael Corleone ha ottenuto una sanguinosa vittoria nella guerra scoppiata tra le famiglie di New York. Ormai trasferito in Nevada, vuole portare la sua famiglia in attivit\u00e0 legali e ritirarsi dal crimine organizzato, ma dovr\u00e0 fronteggiare principalmente l'ambizioso Nick Geraci, suo \"caporegime\", ma anche gli espansionisti Louie Russo e Vincent Forlenza di Chicago e Cleveland, il cospiratore Hyman Roth ed i boss californiani Tony Molinari e Frank Falcone. La narrazione cita molti dei personaggi di Mario Puzo, specialmente Fredo Corleone, Tom Hagen e Johnny Fontane, introducendone di nuovi, soprattutto Nick Geraci e Francesca Corleone. Met\u00e0 del romanzo approfondisce il ruolo di Michael in qualit\u00e0 di padrino della Famiglia Corleone e i suoi sogni di introdurne completamente il potere nel mondo legale. Viene sviluppata la parte relativa al suo servizio nella Seconda guerra mondiale, nonch\u00e9 i molti segreti nella vita di suo fratello Federico. Il romanzo illustra inoltre l'entrata di Santino Corleone, Federico e Tom Hagen nelle attivit\u00e0 della Famiglia, descrivendo altres\u00ec le morti di Peter Clemenza e Salvatore Tessio. Fa la sua apparizione anche Don Altobello.\nPersonaggi.\nMichael Corbett Shea.\nMichael Corbett Shea, comunemente chiamato \"Mickey\", nasce in Irlanda nel 1890, in una famiglia molto povera. A appena compiuti i dieci anni emigra con i genitori alla ricerca di fortuna a New York, stabilendosi nel famigerato quartiere di Hell's Kitchen, dove incontra il giovanissimo immigrato siciliano Vito Corleone, pi\u00f9 giovane di lui di appena due anni. Terminati brillantemente gli studi, nel pieno del Proibizionismo intraprende la carriera diplomatica con la nomina ad Ambasciatore degli Stati Uniti in Canada. Abile e colto funzionario, avvia un ampio e redditizio traffico di alcolici di altissima qualit\u00e0, prevalentemente whisky, nel quale coinvolge il vecchio amico Don Vito, che nel frattempo \u00e8 divenuto un mafioso a capo di un'emergente Famiglia, il quale acquista e importa sul suolo statunitense le ingenti spedizioni utilizzando i camion della compagnia \"Genco Puro Oil Company\", l'azienda di copertura del clan malavitoso dedita al commercio di olio di oliva italiano. Alla fine del Proibizionismo, grazie ai guadagni del contrabbando di liquore, Michael figura tra gli uomini pi\u00f9 ricchi degli Stati Uniti, e si immette in nuovi giri d'affari con un nuovo alleato, il famoso urbanista Robert Moses. Shea si sposa e diventa padre di due figli, James e Daniel, che a partire dal 1940 introduce nelle principali stanze della politica, intuendo enormi capacit\u00e0 soprattutto nel primogenito, che nel 1950 ottiene la carica di governatore del New Jersey, mentre il secondo ottiene la nomina di sostituto procuratore generale a New York. Nel 1956 si ritira a Manhattan, dove per\u00f2 continua a vigilare sulla carriera e l'operato dei figli. Durante gli anni cinquanta, per esempio, si avvicina nuovamente ai Corleone, che ora vivono in Nevada sotto la guida di Don Michael, figlio di Don Vito, perch\u00e9 favoriscano James nella sua corsa alla Casa Bianca: il negoziato con la Famiglia si conclude felicemente, in quanto i Corleone accettano di finanziare la campagna elettorale e manovrare i voti a vantaggio di James. Soddisfatto, Mickey si impegna a ottenere un seggio al Congresso per Tom Hagen, il consigliere del clan, favorendo conseguentemente l'interruzione della lotta intrapresa dal governo contro il mondo mafioso. James viene efficacemente indirizzato verso l'elezione a Presidente, ma a causa di astute frodi elettorali a Hagen viene precluso l'ingresso al Congresso, e l'ex ambasciatore insabbia abilmente la richiesta di un nuovo conteggio dei voti. Shea muore improvvisamente nel 1959, senza mai vedere il figlio James ascendere alla Presidenza come aveva sempre sperato.\nDaniel Brendan Shea.\nDaniel Brendan, affettuosamente chiamato dai suoi familiari \"Danny\", \u00e8 figlio del famoso irlandese Michael Shea, e fratello minore di James, con il quale instaura un rapporto di profondo affetto. Analogamente al fratello, negli anni diventa famoso come impenitente donnaiolo. Trascorre la sua giovinezza in un quartiere povero del Bronx, fino a quando il padre Mickey, nominato Ambasciatore degli Stati Uniti in Canada negli anni del Proibizionismo, avvia un intenso e proficuo traffico di whisky canadese associandosi alla Famiglia mafiosa dei Corleone, suoi preziosi acquirenti e distributori sul suolo statunitense. Grazie agli enormi guadagni di questa attivit\u00e0, la famiglia Shea si riscatta gloriosamente dalla povert\u00e0, elevandosi a una vita principesca. Nella prima met\u00e0 degli anni cinquanta, forte di una laurea in giurisprudenza, Danny diventa il sostituto procuratore generale di New York, avviando una promettente carriera, mentre il padre, nel 1956, stringe accordi con i Corleone affinch\u00e9 sostengano finanziariamente la campagna elettorale di James alla presidenza statunitense. Daniel viene attivamente coinvolto nel progetto, di cui segue gli aspetti legali e amministrativi. Nel 1960, finalmente, James \u00e8 il nuovo inquilino della Casa Bianca, e Daniel diventa procuratore generale del suo governo. Nel corso del mandato, \u00e8 coinvolto in prima persona in momenti drammatici e importanti della storia nazionale: il tentativo di assassinio ai danni del dittatore cubano Fidel Castro per mezzo di una guardia del corpo, lo sbarco nella baia dei Porci, la crisi dei missili di Cuba, le vicende di Carmine Marino, e la caccia ai padrini italoamericani eccellenti, come Carlo Tramonti. Nel 1964, James viene assassinato, e Danny decide di scendere in campo per raccoglierne l'eredit\u00e0. Dopo la nomina a governatore del New Jersey nel 1966, mira alla presidenza nel 1968, ma viene assassinato in modo analogo al fratello. Il personaggio compare poi anche nel successivo romanzo \"La vendetta del padrino\"."}
{"id": "1570771", "revid": "305248", "url": "https://it.wikipedia.org/wiki?curid=1570771", "title": "Statistiche delle competizioni UEFA per club", "text": "Questa voce raccoglie le statistiche delle competizioni UEFA per club. Queste sono:\nVittorie per squadra.\nLa seguente tabella mostra i club vincitori delle competizioni UEFA per club.\nVittorie per nazione.\nLa seguente tabella raggruppa per nazioni i successi nelle varie competizioni UEFA per club.\n\"Aggiornato alla Supercoppa UEFA 2021.\"\nClassifica di presenze.\n\"Dati aggiornati al 23 febbraio 2022. In grassetto sono indicati i giocatori ancora in attivit\u00e0 in squadre europee.\"\nClassifica marcatori.\n\"Dati aggiornati al 23 febbraio 2022. In grassetto sono indicati i giocatori ancora in attivit\u00e0 in squadre europee.\"\nGiocatori vincitori di tutte le maggiori competizioni UEFA per club.\nLa seguente tabella mostra gli unici 6 calciatori che, secondo la maggioranza delle fonti, sono stati capaci di vincere tutte le competizioni UEFA per club, ad eccezione della Coppa Intertoto.\nComplessivamente, sono 9 i calciatori che, secondo la maggioranza delle fonti, hanno vinto tutte e tre le principali competizioni UEFA per club (Coppa dei Campioni/Champions League, Coppa delle Coppe e Coppa UEFA).\nAllenatori vincitori di tutte le maggiori competizioni UEFA per club.\nLa seguente tabella mostra gli allenatori che hanno vinto tutte le competizioni UEFA per club, ad eccezione della Coppa Intertoto.\nComplessivamente sono due gli allenatori che hanno vinto tutte e tre le principali competizioni UEFA per club (Coppa dei Campioni/Champions League, Coppa delle Coppe e Coppa UEFA)."}
{"id": "1570787", "revid": "110157", "url": "https://it.wikipedia.org/wiki?curid=1570787", "title": "Itagua\u00ed", "text": "Itagua\u00ed \u00e8 un comune del Brasile nello Stato di Rio de Janeiro, parte della mesoregione Metropolitana di Rio de Janeiro e della microregione di Itagua\u00ed.\n\u00c8 qui che Machado de Assis ambienta il suo romanzo breve L'alienista (1882)."}
{"id": "1570790", "revid": "99812220", "url": "https://it.wikipedia.org/wiki?curid=1570790", "title": "Unit\u00e0 geografiche censuarie del Canada", "text": "Le unit\u00e0 geografiche censuarie del Canada sono le suddivisioni definite e utilizzate dall'istituto di statistica Statistics Canada per condurre i censimenti quinquennali. Ne esistono di quattro livelli:\nDivisioni censuarie.\nLe suddivisioni di secondo livello del Canada sono chiamate \"divisioni censuarie\". In termini di dimensioni, generalmente si attestano tra le suddivisioni di primo livello, province e territori e quelle di terzo livello come sezioni, \"township\" e altre municipalit\u00e0. Le divisioni censuarie hanno al loro interno suddivisioni censuarie.\nNella maggior parte dei casi una divisione censuaria corrisponde a una singola unit\u00e0 di quelle nella lista. Tuttavia in alcuni casi Statistics Canada raggruppa due o pi\u00f9 unit\u00e0 in una singola divisione statistica:\nSuddivisioni censuarie.\nLe suddivisioni censuarie corrispondono generalmente alle municipalit\u00e0 del Canada. Includono territori non organizzati e riserve indiane determinate da Indian and Northern Affairs Canada.\nAree di disseminazione.\nSono le pi\u00f9 piccole unit\u00e0 censuarie del Canada e coprono l'intera nazione. Hanno una popolazione compresa fra i 400 e i 700 abitanti."}
{"id": "1570793", "revid": "287204", "url": "https://it.wikipedia.org/wiki?curid=1570793", "title": "Mangaratiba", "text": "Mangaratiba \u00e8 un comune del Brasile nello Stato di Rio de Janeiro, parte della mesoregione Metropolitana di Rio de Janeiro e della microregione di Itagua\u00ed."}
{"id": "1570794", "revid": "1573940", "url": "https://it.wikipedia.org/wiki?curid=1570794", "title": "Lyncodon patagonicus", "text": "Il lincodonte della Patagonia (Lyncodon patagonicus ()) \u00e8 un carnivoro della famiglia dei Mustelidi (Mustelidae) originario del Sudamerica.\nDescrizione.\nIl lincodonte della Patagonia \u00e8 simile ai grigioni nell'aspetto, ma \u00e8 pi\u00f9 piccolo e ha una diversa formula dentaria. La pelliccia \u00e8 di colore grigiastro nella parte superiore; la gola, l'addome e le zampe sono marrone scuro o nere. Una striscia bianca o giallastra va dalla testa a entrambe le spalle. Il corpo \u00e8 allungato, le zampe e la coda sono relativamente corte. Presenta una lunghezza testa-corpo di 30-35 centimetri, una lunghezza della coda di 6-9 centimetri e un peso medio di 225 grammi.\nDistribuzione e habitat.\nCome suggerisce il nome, il lincodonte \u00e8 originario della Patagonia ed \u00e8 presente nell'Argentina meridionale e occidentale e nel Cile meridionale. Il suo habitat sono le praterie della pampa.\nBiologia.\nPoco si sa delle abitudini dei lincodonti; sono attivi probabilmente al crepuscolo o di notte. Dalla dentatura si deduce che sono carnivori in misura maggiore rispetto ad altri rappresentanti dei Mustelidi: il loro menu \u00e8 verosimilmente costituito principalmente da piccoli roditori come tuco-tuco e cavie nane, dei quali spesso invadono le tane.\nRapporti con l'uomo.\nI lincodonti della Patagonia a volte vengono tenuti nelle fattorie per catturare i ratti.\nConservazione.\nSebbene in Cile i lincodonti siano considerati rari, la IUCN li classifica come \u00abspecie a rischio minimo\u00bb (\"Least Concern\"). Tuttavia, questi animali sono cos\u00ec elusivi che risulta difficile valutarne lo stato di conservazione: dopo essere stati inseriti inizialmente nella Lista Rossa delle specie minacciate nel 1996 come \u00abspecie a rischio minimo\u00bb, nel 2008 gli specialisti hanno preferito includerli nella lista delle specie scarsamente conosciute (\"Data Deficient\"): solo nel 2016 sono stati nuovamente inseriti nella categoria cui vengono ascritti tuttora."}
{"id": "1570796", "revid": "92719", "url": "https://it.wikipedia.org/wiki?curid=1570796", "title": "Lyncodon", "text": ""}
{"id": "1570799", "revid": "287204", "url": "https://it.wikipedia.org/wiki?curid=1570799", "title": "Serop\u00e9dica", "text": "Serop\u00e9dica \u00e8 un comune del Brasile nello Stato di Rio de Janeiro, parte della mesoregione Metropolitana di Rio de Janeiro e della microregione di Itagua\u00ed.\n\u00c8 sede della Universidade Federal Rural do Rio de Janeiro."}
{"id": "1570800", "revid": "1788047", "url": "https://it.wikipedia.org/wiki?curid=1570800", "title": "Canonichesse regolari lateranensi", "text": "Le canonichesse regolari lateranensi sono religiose di voti solenni dedite alla vita contemplativa appartenenti all'ordine dei Canonici regolari della Congregazione del Santissimo Salvatore lateranense: seguono la regola di Sant'Agostino.\nStoria.\nLe origini delle canonichesse regolari lateranensi, come d'altronde quelle dei religiosi del ramo maschile dell'ordine, sono abbastanza confuse: qualcuno ne fa risalire l'istituzione al pontificato di Gelasio I (492-496), ma pi\u00f9 probabilmente ebbero origine dalle grandi riforme dell'istituto canonicale attuate nell'XI secolo, soprattutto ad opera dei papi Gregorio VII e Alessandro II. \nFu in questo periodo che ai canonici si affiancarono le comunit\u00e0 di canonichesse, che ne adottavano la stessa regola e lo stesso abito (tonaca di lana bianca e rocchetto di lino, con un velo nero sul capo).\nTra le canonichesse lateranensi pi\u00f9 illustri meritano di essere ricordate la beata Battistina Vernazza (1497-1587), discepola di santa Caterina da Genova e mistica, e santa Caterina Tom\u00e1s (1531-1574), di Maiorca.\nCarisma e diffusione.\nLe canonichesse regolari lateranensi costituiscono un ordine monastico claustrale e sono dedite a vita di meditazione e preghiera: condividono il carisma dei canonici lateranensi.\nSono organizzate in monasteri autonomi retti da una badessa; le loro case sono aggregate in due federazioni: a quella italiana appartengono i monasteri di Roma, Caldarola, Rivoli, Spoleto e Tagbilaran (Filippine), mentre alla federazione spagnola quelli di Palma di Maiorca, Alicante, Artziniega, Astigarraga, Burgos, Hernani, Ibiza, Palencia, S\u00f3ller e Valencia.\nSono circa 150."}
{"id": "1570804", "revid": "287204", "url": "https://it.wikipedia.org/wiki?curid=1570804", "title": "Cachoeiras de Macacu", "text": "Cachoeiras de Macacu \u00e8 un comune del Brasile nello Stato di Rio de Janeiro, parte della mesoregione Metropolitana di Rio de Janeiro e della microregione di Macacu-Caceribu."}
{"id": "1570806", "revid": "287204", "url": "https://it.wikipedia.org/wiki?curid=1570806", "title": "Rio Bonito", "text": "Rio Bonito \u00e8 un comune del Brasile nello Stato di Rio de Janeiro, parte della mesoregione Metropolitana di Rio de Janeiro e della microregione di Macacu-Caceribu."}
{"id": "1570809", "revid": "1573940", "url": "https://it.wikipedia.org/wiki?curid=1570809", "title": "Ictonyx", "text": "Ictonyx \u00e8 un genere di carnivori che vivono in Africa appartenenti alla famiglia dei Mustelidi (Mustelidae), dove vengono ascritti alla sottofamiglia Ictonychinae. Ne esistono due specie:\nDescrizione.\nCome la maggior parte dei Mustelidi, le specie del genere \"Ictonyx\" hanno un corpo allungato con zampe corte. La zorilla comune presenta una lunghezza testa-tronco di 28-38\u00a0cm e ha una coda lunga 16,5-28\u00a0cm. I maschi pesano da 800 a 1200\u00a0g, le femmine sono significativamente pi\u00f9 leggere, pesando da 420 a 750\u00a0g. La zorilla della Libia ha una lunghezza testa-tronco di 20,7-26\u00a0cm, ha una coda lunga 11,4-18\u00a0cm e pesa 200-600\u00a0g; i maschi sono un po' pi\u00f9 grandi delle femmine. Entrambe le specie si distinguono per la loro colorazione fortemente contrastante con strisce bianche su sfondo nero. Il muso di entrambe le specie \u00e8 corto. La dentatura \u00e8 composta da 34 denti e presenta la seguente formula dentaria: formula_1.\nBiologia.\nLe specie di \"Ictonyx\" sono solitarie e notturne. Si nutrono di roditori, uccelli, piccoli rettili, uova di uccelli e rettili e insetti. Le femmine partoriscono da uno a tre piccoli dopo un periodo di gestazione di 36 o 37 giorni."}
{"id": "1570812", "revid": "287204", "url": "https://it.wikipedia.org/wiki?curid=1570812", "title": "S\u00e3o Jos\u00e9 do Vale do Rio Preto", "text": "S\u00e3o Jos\u00e9 do Vale do Rio Preto \u00e8 un comune del Brasile nello Stato di Rio de Janeiro, parte della mesoregione Metropolitana di Rio de Janeiro e della microregione di Serrana."}
{"id": "1570814", "revid": "287204", "url": "https://it.wikipedia.org/wiki?curid=1570814", "title": "Teres\u00f3polis", "text": "Teres\u00f3polis \u00e8 un comune del Brasile nello Stato di Rio de Janeiro, parte della mesoregione Metropolitana di Rio de Janeiro e della microregione di Serrana.\nStoria.\nNel secolo XVI, prima dell'arrivo dei portoghesi nella regione dove Teres\u00f3polis si localizza oggigiorno, era abitata dagli indios. Nei secoli seguenti, i portoghesi hanno cominciato a comprare delle terre. La regione \u00e8 stata occupata anche da un quilombo, formato da schiavi africani fuggiti dalle piantagione di canna da zucchero vicino a Rio de Janeiro.\nNel 1821, il cittadino britannico George March (nato ed educato in Portogallo) ci ha stabilito una fattoria, che \u00e8 diventata il borgo pi\u00f9 importante tra la corte in Rio de Janeiro e la regione di Gerais (oggigiorno, lo Stato di Minas Gerais). Questa situazione ha permesso un gran sviluppo dell'agricoltura.\nLa famiglia imperiale brasiliana era molto affascinata per la bellezza naturale ed il clima della regione, che si \u00e8 sviluppata lentamente fino a 1855, quando la colonia \u00e8 diventata un villaggio ed \u00e8 stata nominata Freguesia de Santo Antonio de Paquequer.\nLo sviluppo posteriore del villaggio \u00e8 dovuto ai commercianti che viaggiavano da Minas Gerais verso a Rio de Janeiro, e utilizzavano la regione come fermata per riposo. Finalmente, nel 6 luglio del 1891 il villaggio \u00e8 diventato una citt\u00e0 che \u00e8 stata nominata Teres\u00f3polis, un omaggio all'imperatrice Teresa Cristina, sposa dell'imperatore Pietro II del Brasile.\nGeografia fisica.\nComprende il Parco Nazionale di Serra dos \u00d3rg\u00e3os, la cui vegetazione appartiene alla foresta atlantica. La citt\u00e0 \u00e8 circondata da foreste e montagne famose, per cui \u00e8 conosciuta come la capitale nazionale dell'alpinismo. Le montagne pi\u00f9 famose sono:\nTra queste montagne, la pi\u00f9 famosa \u00e8 il Dedo de Deus (il \u201cDito di Dio\u201d).\nIl clima di Teres\u00f3polis \u00e8 classificato come subtropicale umido, con delle estati amene ed umide, cos\u00ec come inverni freddi e secchi.\nTragedia.\nLa crescita senza controllo di Teres\u00f3polis ed altre citt\u00e0 della regione montagnosa vicino a Rio de Janeiro ha provocato la costruzione di un gran numero di case su terreni ripidi o sulle rive dei fiumi. Questa situazione, insieme con una pioggia che in 24 ore ha ecceduto quella che era prevista per tutto il mese, ha provocato una serie d'inondazioni e smottamenti nel 2011. Un numero di 382 persone sono morte e migliaia hanno perso le loro case nell'evento, che \u00e8 stato considerato la peggiore tragedia relazionata al clima nella storia brasiliana."}
{"id": "1570816", "revid": "1869172", "url": "https://it.wikipedia.org/wiki?curid=1570816", "title": "Uro\u0161 II di Rascia", "text": "Figlio di Uro\u0161 I, ascese al trono di Rascia dopo la morte del padre nel 1145. Uro\u0161 I aveva stretto un'alleanza col re d'Ungheria Stefano II, dando in moglie a suo figlio B\u00e9la, la propria figlia Jelena. Nel 1131 Stefano II mor\u00ec, e B\u00e9la divenne re, ma, essendo cieco, fu la stessa Jelena ad avere in mano gran parte del potere, aiutata da Belo\u0161, fratello suo e di Uro\u0161 II. Nel 1141 anche B\u00e9la mor\u00ec e Belo\u0161 fu nominato reggente del giovane G\u00e9za II, e fu insignito del titolo di \"comes palatinus\", il pi\u00f9 importante tra i ranghi dei dignitari di corte. Come reggente, Belo\u0161 strinse un'alleanza ancor pi\u00f9 forte col fratello Uro\u0161 II.\nForte dell'amicizia con l'Ungheria, Uro\u0161, nel 1149 decise di attaccare la Doclea che allora era governata dal principe Radoslav che sedeva sul trono come vassallo dell'Impero bizantino. Per l'attacco, Uro\u0161 approfitt\u00f2 della guerra che era nel frattempo scoppiata tra Costantinopoli e i Normanni di Guglielmo I.\nL'esercito serbo, guidato da Uro\u0161 e da suo fratello Desa, invase la Doclea e conquist\u00f2 diverse citt\u00e0, lasciando a Radoslav il controllo della sola zona costiera. Avuta notizia dei fatti, l'Imperatore Manuele I Comneno part\u00ec da Valona dov'era con l'esercito per imbarcarsi verso l'Italia, e si diresse in Doclea per riconquistarla, lasciando da parte la disputa coi Normanni. Ripresa la Doclea, l'esercito bizantino prosegu\u00ec verso la Rascia conquistando vasti territori. Quando, nel 1150 giunsero le armate ungheresi in supporto ai Serbi, Manuele I aveva ormai preso il controllo della Rascia. Uro\u0161 fu deposto e sostituito con suo fratello Desa. Il regno di Desa fu assai breve: Uro\u0161, infatti chiese perdono all'imperatore e lo ottenne. In cambio della restituzione del trono, dovette promettere 2.000 soldati in supporto all'armata imperiale per le campagne ad Ovest e 500 per quelle ad Est, riconobbe, inoltre, la sovranit\u00e0 bizantina ripudiando l'alleanza con l'Ungheria. \nNel 1151 Manuele I attacc\u00f2 l'Ungheria che non pot\u00e9 contare sull'aiuto serbo: il re G\u00e9za fu costretto a firmare un accordo di pace. La politica filobizantina di Uro\u0161 non piacque alla nobilt\u00e0 che nel 1155 si coalizz\u00f2 contro di lui e lo depose, nominando gran principe suo fratello Desa che per la seconda volta sal\u00ec al trono. L'imperatore, per\u00f2, mand\u00f2 le truppe in Rascia per rovesciare Desa e rimettere sul trono Uro\u0161 per la terza volta. In cambio Desa ottenne di amministrare la regione di Dendra.\nNonostante Uro\u0161 avesse rinunciato ad ogni alleanza con l'Ungheria, il suo modo di governare risult\u00f2 troppo autonomo all'imperatore che nel 1162 ancora una volta lo detronizz\u00f2, questa volta definitivamente, affidando il governo della Rascia nuovamente al fratello Desa."}
{"id": "1570819", "revid": "1896180", "url": "https://it.wikipedia.org/wiki?curid=1570819", "title": "Wii Scacchi", "text": "Wii Scacchi, conosciuto in Giappone come \u00e8 un videogioco di scacchi per Nintendo Wii uscito il 18 gennaio 2008 in Europa che fa parte della \"Serie Wii\". \u00c8 il primo gioco della serie ad utilizzare la funzione Nintendo Wi-Fi Connection.\nModalit\u00e0 di gioco.\nInvece del movimento dell'apposito cursore, il giocatore pu\u00f2 utilizzare le freccette del D-Pad. Si pu\u00f2 anche registrare e rigiocare le partite fatte. \u00c8 possibile sfidare giocatori lontani grazie alla Nintendo Wi-Fi Connection o giocare in multiplayer locale, anche giocando una partita tra un giocatore di Wii Scacchi e uno di World Chess. Si pu\u00f2 anche modificare a proprio piacimento scacchiere e pedine."}
{"id": "1570823", "revid": "30297", "url": "https://it.wikipedia.org/wiki?curid=1570823", "title": "Unione Sportiva Sestese", "text": ""}
{"id": "1570824", "revid": "287204", "url": "https://it.wikipedia.org/wiki?curid=1570824", "title": "Engenheiro Paulo de Frontin", "text": "Engenheiro Paulo de Frontin \u00e8 un comune del Brasile nello Stato di Rio de Janeiro, parte della mesoregione Metropolitana di Rio de Janeiro e della microregione di Vassouras."}
{"id": "1570826", "revid": "74801", "url": "https://it.wikipedia.org/wiki?curid=1570826", "title": "Andrea Vacc\u00e0 Berlinghieri", "text": "Di particolare interesse la sua attenzione verso pi\u00f9 idonee strutture ospedaliere e adeguate strumentazioni chirurgiche.\nBiografia.\nAndrea Vacc\u00e0 Berlinghieri era figlio di Francesco Vacc\u00e0 Berlinghieri (1732\u20131812), professore di medicina all'Universit\u00e0 di Pisa e cugino in primo grado della madre del medico e politico Francesco Chiarenti, futuro \"triumviro\" della Toscana nel 1800-1801.\nEra fratello di Leopoldo Vacc\u00e0 Berlinghieri, militare, politico e diplomatico toscano di idee repubblicane, come Andrea.\nDurante gli studi superiori, Berlinghieri nel 1787 fu inviato a Parigi, insieme al fratello pi\u00f9 grande di quattro anni Leopoldo, a studiare medicina.\nA Parigi ebbe come maestri Pierre Joseph Desault (1744\u20131795) e Jean Louis August Baudelocque (1745\u20131810).\nDopo due anni trascorsi a Parigi, Andrea e suo fratello si recarono a Londra, particolarmente attratti da John Hunter (1728\u20131793). Nel 1791 Andrea torn\u00f2 a Pisa, dove si laure\u00f2 in Medicina e Chirurgia.\nDue anni dopo scrisse \"Reflessioni sul trattato di chirurgia del Sig. Begnamino Bell\" ed inizi\u00f2 a dare lezioni universitarie molto frequentate. Nel 1799 ritorn\u00f2 a Parigi, dove ricevette ulteriori insegnamenti da Philippe Jean Pelletan (1747\u20131829), Baudelocque, Alexis de Boyer (1757\u2013 1833) e Antoine Dubois (1756\u20131837).\nOltre alla medicina si dedic\u00f2 allo studio della chimica, della fisica, della matematica e dell'astronomia.\nDurante la sua permanenza parigina scrisse in lingua francese il \"Trait\u00e9 des maladies v\u00e9n\u00e9riennes\" (Parigi 1800).\nAl suo ritorno a Pisa, Berlinghieri divenne Professore di Chirurgia e fu considerato l'iniziatore della Scuola Medica Chirurgica pisana.\nFu grande amico dell'anatomista Paolo Mascagni (1752\u20131815), del quale pubblic\u00f2 le eccezionali tavole anatomiche.\nNel 1800 sub\u00ec la repressione delle autorit\u00e0 (toscane) essendo stato accusato di collaborazione negli anni prima con gli occupanti francesi (il fratello Leopoldo Vacc\u00e0 Berlinghieri all'epoca era capitano del \"Battaglione etrusco\" all'interno dell'Esercito francese).\nDurante il suo soggiorno pisano il Poeta inglese Percy Bysshe Shelley e sua moglie Mary Shelley ebbero modo di conoscere ed apprezzare l'ormai gi\u00e0 famoso medico pisano, condividendone le passioni nell'Architettura, Poesia ed esoterismo. Il famoso romanzo gotico scritto da Mary Shelley ossia \"Frankenstein\" si ispira ad Andrea Vacc\u00e0 Berlinghieri.\nBerlinghieri \u00e8 stato il primo in Italia a praticare la tecnica di John Hunter nel trattamento chirurgico della fossa poplitea.\nNella sua casa natale in Montefoscoli \u00e8 stata realizzata una casa-museo dove sono esposti, oltre a trattati di medicina in varie lingue, gli antichi ferri chirurgici appartenuti alla famiglia Vacc\u00e0.\nOpere.\nOpere di Andrea Vacc\u00e0 Berlinghieri:"}
{"id": "1570827", "revid": "124884741", "url": "https://it.wikipedia.org/wiki?curid=1570827", "title": "Ferrari 312 B3-74", "text": "La 312 B3-74 fu la vettura della Scuderia Ferrari che corse il Campionato del mondo 1974, e due gare ad inizio 1975. Era pilotata da Clay Regazzoni e da Niki Lauda. Fu progettata da Mauro Forghieri\nIl contesto.\nDopo dieci anni senza alcun titolo vinto, Enzo Ferrari (reduce da seri problemi di salute che lo avevano tenuto molti mesi lontano dalla Scuderia) era determinato a tornare al top della Formula 1. Per iniziare attu\u00f2 alcune modifiche nell'organico della squadra: nell'agosto 1973 richiam\u00f2 Mauro Forghieri, sino ad allora non coinvolto nello sviluppo della vettura di F1 di quell'anno, con la responsabilit\u00e0 di occuparsene, nel tentativo di migliorare le scarsissime prestazioni della 312 B3 progettata sotto la direzione dell'ing. Colombo. Le prime modifiche realizzate da Forghieri si rivelarono buone, ma la stagione era ormai quasi terminata e compromessa, concentrandosi sul 1974.\nIl costruttore modenese decise di reingaggiare Clay Regazzoni, che aveva gi\u00e0 corso per la scuderia nei primi anni '70 ed era reduce da un anno alla BRM. Il Drake chiese anche al pilota svizzero chi volesse come compagno di squadra; questi indic\u00f2 Niki Lauda, suo compagno in BRM. Fu cos\u00ec formata la nuova coppia, licenziando Ickx - con cui i rapporti erano ormai incrinati - e Merzario.\nAltra novit\u00e0 fu il cambio nella direzione sportiva, ove venne assunto il giovane manager Luca Cordero di Montezemolo, che rimarr\u00e0 per tre anni nel ruolo, per poi assumere altri incarichi nel gruppo FIAT e poi diventare (alcuni anni dopo la morte del fondatore) presidente della Ferrari.\nNovit\u00e0 si registrarono anche tra le sponsorizzazioni tecniche: concluso il rapporto con Shell, la scuderia si accord\u00f2 con Agip per la fornitura del carburante, dando inizio a un sodalizio destinato a durare 22 anni.\nLa vettura.\nPur mantenendo la stessa denominazione B3 della monoscocca realizzata nel 1973 sotto la direzione Colombo, la monoposto F1 di Forghieri del 1974 fu una vettura molto diversa dalla precedente. La 312 B3-74 era infatti una vettura piatta e larga, con radiatori laterali, alettone anteriore a tutta larghezza e una vistosa presa d'aria (airscope) sopra il rollbar. Quasi tutte le altre monoposto erano strette e alte, ma la scelta progettuale si rivel\u00f2 molto felice in quanto la nuova Ferrari era in grado di sfruttare meglio l'effetto aerodinamico alla ricerca di maggiore deportanza. Forghieri dichiar\u00f2 poi in alcune occasioni che l'idea gli era venuta lavorando sul progetto della 312P del 1971/72, osservando che la larga e inclinata superficie della carrozzeria della vettura del mondiale marche otteneva una deportanza maggiore della vettura di formula uno che montava lo stesso motore 3 litri 12 cilindri \"piatto\".\nLa vettura presentava un serbatoio della benzina pi\u00f9 capiente, grazie all'aggiunta di un ulteriore vano alle spalle del sedile, che andava ad aggiungersi ai due laterali. L'abitacolo venne realizzato in posizione pi\u00f9 avanzata rispetto alla vettura precedente, con la pedaliera a ridosso del muso.\nEsemplari costruiti.\nI telai numero 13 e 17 non furono costruiti, probabilmente per scaramanzia, mentre il telaio 20 venne costruito dopo che era stata avviata la costruzione dei primi esemplari \"laboratorio\" della nuova Ferrari 312 T, che esordir\u00e0 solo nel 1975 (telai 18 e 19). I primi tre telai vennero modificati in Ferrari \"scollando\" alcuni pannelli per spostare la posizione di guida\nI risultati.\nPer la prima volta dopo vari anni vennero ottenuti importanti risultati, come tre vittorie e vari piazzamenti. Tutto questo non bast\u00f2 alla squadra di Maranello per conquistare entrambi i titoli, piloti e costruttori, il cui esito rimase incerto per tutti e due fino all'ultima gara, quando n\u00e9 Regazzoni, n\u00e9 Lauda riuscirono a conquistare punti. Va detto, per\u00f2, che la vera svolta nel mondiale avvenne a Monza, quando la Ferrari si trovava in vantaggio di sei punti sulla McLaren, ma in gara ambedue i piloti di Maranello si ritirarono e Fittipaldi, pilota della scuderia inglese giunse secondo rimettendo in gioco il mondiale.\nLa Ferrari pu\u00f2 per\u00f2 recriminare varie occasioni perse per vincere, causate dalla forse eccessiva rivalit\u00e0 tra i due piloti. Di rilievo l'episodio avvenuto al Gran Premio di Monaco, quando Regazzoni e Lauda si trovavano rispettivamente in prima e seconda posizione; il pilota austriaco infastid\u00ec pi\u00f9 volte il compagno di squadra portandolo all'errore e causandone un testacoda. Regazzoni recuper\u00f2 poi fino al quarto posto, ma furono gettati alle ortiche ben sei punti, che forse, avrebbero permesso allo svizzero di vincere il mondiale.\nUn'altra occasione in cui si scatenarono alcune polemiche fu proprio nell'ultimo gran premio dell'anno, negli Stati Uniti. Durante le prove del sabato Regazzoni ruppe pi\u00f9 volte il motore, ma il muletto non fu destinato a lui, bens\u00ec al compagno di squadra Lauda, che era ormai fuori dalla lotta per il mondiale, mentre lo svizzero era a pari punti con Fittipaldi. Alla fine entrambi i piloti Ferrari si ritirarono, mentre Fittipaldi conquist\u00f2 tre punti che gli fecero vincere il mondiale (per la seconda volta)."}
{"id": "1570828", "revid": "729019", "url": "https://it.wikipedia.org/wiki?curid=1570828", "title": "Castel Sant'Erasmo", "text": "Castel Sant'Erasmo o Castel Wehrburg (ted.: \"Wehrburg\" o anche \"Werberg\") \u00e8 un castello duecentesco che si trova a Prissiano (\"Prissian\"), una frazione del comune di Tesimo in provincia autonoma di Bolzano.\nCostruito nella prima met\u00e0 del XIII secolo (prima citazione nel 1229) dai Wehrburg, nel 1300 il castello pass\u00f2, per matrimonio, ai Murentheiner, nobile famiglia della vicina Andriano. Nel 1353 ritorn\u00f2 ai Wehrburg, i quali con Reinbrecht von Wehrburg e la sua consorte Katharina von Greifenstein sono attestati ancora nel 1355, ma poco pi\u00f9 di 50 anni dopo, nel 1411 fu nuovamente e definitivamente conquistato dai Murentheiner. Questi la mantennero fino al 1798, quando la famiglia si estinse.\nDa allora e per circa un secolo rimase in uno stato di sostanziale abbandono, finch\u00e9 fu acquistato e ristrutturato da Albert von Eperjessey, ambasciatore austrungarico in Iran. Pass\u00f2 poi ai Rudston Brown.\nNel 1957 il castello \u00e8 stato acquistato da un albergatore e trasformato in hotel.\nIl nome italiano, imposto durante il fascismo, \u00e8 dovuto alla cappella dedicata a Sant'Erasmo, eretta nel XV secolo e rinnovata due secoli pi\u00f9 tardi."}
{"id": "1570832", "revid": "16758", "url": "https://it.wikipedia.org/wiki?curid=1570832", "title": "Castel Wehrburg", "text": ""}
{"id": "1570833", "revid": "16758", "url": "https://it.wikipedia.org/wiki?curid=1570833", "title": "Wehrburg", "text": ""}
{"id": "1570834", "revid": "767487", "url": "https://it.wikipedia.org/wiki?curid=1570834", "title": "Giuseppe Tamborini", "text": "Carriera.\nCalciatore.\nGioc\u00f2 in Serie A con Sampdoria, Roma e .\n'Nazionale'\nEgli vanta una sola presenza a livello di squadre nazionali. Edmondo Fabbri lo schier\u00f2 nella squadra che il 20 novembre 1963, ad Ankara pareggi\u00f2 2-2 (1-0) con la Turchia la gara d'andata del primo turno delle qualificazioni olimpiche.\nTamborini era stato anche inserito nella rosa dei 22 giocatori che, nel settembre 1964, si stavano preparando per la partecipazione ai Giochi Olimpici di Tokyo, poi non effettuata per l'imputazione di professionismo rivolta ad alcuni componenti da parte del C.I.O. (Comitato Olimpico Internazionale), bench\u00e9 essi fossero formalmente in regola con le norme della F.I.F.A.\nAllenatore.\nAllen\u00f2 l'Angizia Luco all'inizio della stagione 1985-1986, in Serie C2, venendo poi sostituito a campionato in corso da Giuseppe Scafati."}
{"id": "1570835", "revid": "1305772", "url": "https://it.wikipedia.org/wiki?curid=1570835", "title": "My Heart Will Go On", "text": "My Heart Will Go On \u00e8 una canzone registrata dalla cantante canadese C\u00e9line Dion e utilizzata come tema principale del film diretto da James Cameron, \"Titanic\", basato su un racconto dell'omonimo transatlantico britannico che affond\u00f2 nel 1912 in mezzo all'Oceano Atlantico Settentrionale dopo essersi scontrato con un iceberg. La musica della canzone \u00e8 stata composta da James Horner mentre i testi sono stati scritti da Will Jennings. La produzione \u00e8 stata curata da Walter Afanasieff con la collaborazione dello stesso Horner.\nPubblicato come quarto singolo promozionale del quinto album in studio in lingua inglese della Dion, \"Let's Talk About Love\" (1997), e come unico singolo della colonna sonora del film, la power ballad d'amore divenne un successo internazionale raggiungendo la numero uno delle classifiche di tutto il mondo, tra cui Australia, Austria, Belgio, Canada, Danimarca, Finlandia, Francia, Germania, Irlanda, Italia, Paesi Bassi, Norvegia, Scozia, Spagna, Svezia, Svizzera, Regno Unito e Stati Uniti d'America. \"My Heart Will Go On\" \u00e8 stato pubblicato in Australia e Germania l'8 dicembre 1997 e nel resto del mondo tra gennaio e febbraio 1998. La canzone vinse nel 1998 un \"Oscar\" e un \"Golden Globe\" nella categoria Miglior canzone originale e un anno dopo trionf\u00f2 ai \"Grammy Award\" in quattro categorie\u02d0 Registrazione dell'Anno, Canzone dell'Anno, Miglior Interpretazione Vocale Femminile Pop e Miglior Canzone scritta appositamente per un Film o Televisione.\nDiventando uno dei singoli pi\u00f9 venduti di tutti i tempi, \"My Heart Will Go On\" \u00e8 considerata la canzone firma di C\u00e9line Dion. Il brano \u00e8 stato anche inserito nella lista delle Canzoni del Secolo (\"Songs of the Century\") dalla Recording Industry Association of America e dalla National Endowment for the Arts. Il videoclip musicale \u00e8 stato diretto da Bille Woodruff e pubblicato alla fine del '97. La Dion interpret\u00f2 la canzone alla cerimonia di premiazione dei \"Billboard Music Award\" del 2017 per celebrare il ventesimo anniversario dall'uscita del film. Con un fatturato mondiale stimato in 18 milioni di copie, \u00e8 diventato il secondo singolo pi\u00f9 venduto da una artista femminile nella storia e l'ottavo assoluto.\nAntefatti.\nIl contratto stipulato tra la Sony Music Entertainment e i produttori musicali del film, prevedeva solo la realizzazione della colonna sonora composta da James Horner e non anche la produzione di una canzone con cui terminare il film, anche perch\u00e9 il regista di \"Titanic\", James Cameron, non era affatto d'accordo a far terminare la sua opera con un brano pop. Tommy Mottola, allora a capo della Sony, disse che Cameron fece pressione per provare ad avere qualcosa che sarebbe stato un ulteriore potente strumento di marketing, anche se era scettico sul fatto che una canzone pop avrebbe funzionato nel suo film drammatico. Anche Il vicepresidente della Sony Music Soundtrax, Glen Brunman era in disaccordo a far cantare una canzone pop soprattutto alla Dion, dichiarando\u02d0 \"No song, no C\u00e9line.\"\nLa scelta di C\u00e9line.\nHorner scelse per la canzone C\u00e9line Dion perch\u00e9 aveva gi\u00e0 lavorato in passato con l'artista canadese ma anche perch\u00e9 si ricord\u00f2 del provino che le fece fare per il tema che aveva scritto per il film d'animazione \"Fievel conquista il West.\" L'interpretazione della cantante gli piacque ma fu scartata a causa della sua poca notoriet\u00e0 (in quel periodo C\u00e9line si era da poco affacciata sul mercato discografico statunitense) ma quella voce gli rimase in testa e cos\u00ec trov\u00f2 il modo per riscattarsi, mostrando il suo piano riguardo a \"My Heart Will Go On\" al suo collaboratore Simon Franglen:\nQuando C\u00e9line ascolt\u00f2 per la prima volta la canzone interpretata da Horner al pianoforte in una suite del Caesars Palace non ne volle sapere di inciderla\u02d0 primo perch\u00e9 non le piacque come il compositore la stava cantando, secondo perch\u00e9 era appena uscita dal successo di \"Because You Loved Me\" e poi di \"Beauty and the Beast\" e non aveva alcuna intenzione di registrare un'altra canzone per un ennesimo film perch\u00e9 pensava che stesse spingendo la fortuna e la sua carriera su brani a tema di film. Ma Ren\u00e9 riusc\u00ec a persuaderla e a convincerla a registrare il demo. C\u00e9line registr\u00f2 la canzone in una sola notte in una sola ripresa audio in uno studio di registrazione di New York davanti ai suoi produttori.\nRegistrazione.\nComposizione.\nLa canzone \u00e8 scritta nella tonalit\u00e0 di Mi maggiore, anche se il leitmotiv (come sentito nell'introduzione) \u00e8 nella relativa tonalit\u00e0 di Do diesis minore. Le strofe seguono la progressione di accordi di Mi, Si, La, Mi, Si. Il ritornello ha la progressione di accordi di Do\u266fm, Si, La, Si. La canzone modula in Fa minore nel ritornello finale e termina con l'accordo di La bemolle maggiore. Particolarmente enfatizzato \u00e8 l'arrangiamento strumentale; l'uso del flauto \u00e8 prominente, supportato dall'uso melodico di archi e chitarre ritmiche. La canzone presenta sia strumenti acustici che elettronici. La performance vocale di C\u00e9line Dion \u00e8 descritta come \"emotiva\" e \"impegnativa\" dalla Pandora Radio.\nProduzione.\nDi \"My Heart Will Go On\" furono realizzate due versioni, la prima \u00e8 quella che appare nei titoli di coda del film mentre l'altra versione \u00e8 quella prodotta da Walter Afanasieff per essere distribuita come singolo radiofonico. Quest'ultima versione vinse il \"Grammy\" Award per la Registrazione dell'Anno nel 1999. Riguardo all'incontro con il suo collega Horner e al suo lavoro, Afanasieff dichiar\u00f2 in un'intervista a \"Billboard\u02d0\"\nAfanasieff produsse e registr\u00f2 da zero l'intera traccia, curando l'orchestra, i timpani, le voci di sottofondo, l'assolo di chitarra e la batteria gigante. Quando il lavoro stava per terminare, l'etichetta discografica gli ordin\u00f2 di accettare James Horner come suo collaboratore e co-produttore del singolo:\nLa versione originale, ovvero quella che appare nell'album della colonna sonora del film e che viene riprodotta nei titoli di coda del film, fu prodotta da James Horner e Simon Franglen ed \u00e8 il demo originale della canzone. Questa versione ha una durata di poco pi\u00f9 di cinque minuti e ha un finale prolungato con dei vocalizzi segmentati della Dion pi\u00f9 lunghi. La \"Soundtrack Version\" fu mixata da Franglen che mix\u00f2 anche l'intera colonna sonora, espandendo il demo e aggiungendo l'orchestra al ritornello finale.\nLa versione singolo di \"My Heart Will Go On\", cio\u00e8 quella rilasciata per le radio e prodotta da Afanasieff, ha l'aggiunta di archi e chitarra elettrica, oltre a parti ri-arrangiate. Questa versione, della durata di poco pi\u00f9 di quattro minuti e mezzo, appare sia sul maxi singolo a 4 tracce che sull'album della Dion, \"Let's Talk About Love\". All'apice della popolarit\u00e0 della canzone, alcune stazioni radio negli Stati Uniti e nel Regno Unito suonarono una versione modificata della canzone, che aggiunse dei momenti drammatici nel dialogo dei personaggi principali, Jack e Rose, del film, inserita tra le linee vocali della cantante.\nContenuti e pubblicazioni.\n\"My Heart Will Go On\" fu pubblicata in Asia, Australia, Europa, America Latina e Sud Africa su un CD singolo contenente altri brani della Dion utilizzati come temi d'amore in altri film come \"Because You Loved Me\", \"When I Fall in Love\" e \"Beauty and the Beast\". In Australia e in Europa fu rilasciata una versione del singolo contenente la \"Soundtrack Version\" del tema d'amore e altre tracce come \"Have a Heart\", \"Nothing Broken but My Heart\" e \"Where Does My Heart Beat Now.\" Molti produttori, come Tony Moran o Richie Jones, realizzarono delle versioni dance remix di \"My Heart Will Go On,\" pubblicate in varie edizioni e versioni del CD singolo. Negli Stati Uniti e in alcuni paesi europei il singolo fu accompagnato da tracce lato B tratte dalla colonna sonora del film, come \"Rose\" o \"Southampton.\"\n\"My Heart Will Go On\" oltre ad essere pubblicata sull'album di C\u00e9line Dion del 1997, \"Let's Talk About Love\" e sull'album \"Titanic: Music from the Motion Picture\" appare anche in tutte le raccolte musicali, sia registrate in studio sia registrate dal vivo, della cantante canadese.\nIl tema d'amore di \"Titanic\" \u00e8 stato inserito nel 1999 nel primo greatest hits della Dion, \"All the Way... A Decade of Song\", e nel 2008 nella seconda raccolta di successi in lingua inglese, \".\" Nel 1998 fu rilasciato dalla Epic Records l'album \"VH1 Divas Live,\" il quale conteneva l'esibizione dal vivo di \"My Heart Will Go On.\" Dopo il tour promozionale dell'album pubblicato da C\u00e9line nel 1997, la cantante pubblic\u00f2 un album live intitolato \"Au c\u0153ur du stade\" (1999) e contenente il famoso brano in questione. Altri album live in cui fu inserita la canzone sono\u02d0 \"A New Day... Live in Las Vegas\" (2004), \"\" (2010) e \"C\u00e9line une seule fois / Live 2013\" (2014).\n\"My Heart Will Go On\" appare in altre compilation di C\u00e9line Dion\u02d0 \"Complete Best\" (2008), \"Un peu de nous\" (2017) e \"The Best So Far... 2018 Tour Edition\" (2018).\nVideoclip musicale.\nC\u00e9line Dion per realizzare il videoclip del suo nuovo singolo scelse come regista Billie Woodruff, noto per aver diretto molti videoclip per artisti di R&amp;B e hip-hop come Joe, per il quale diresse nove videoclip musicali dal 1994, e Toni Braxton, con cui lavor\u00f2 dieci volte dal 1996:\nIl videoclip fu girato a Los Angeles in due giorni ed \u00e8 stato realizzato con scene tratte dal film \"Titanic\" che si alternano a scene in cui C\u00e9line, vestita di bianco, canta sulla prua della nave con sfondo i colori del tramonto. Le scene del film che s'intervallano sono l'incontro tra i due protagonisti del film, la scena in cui Rose posa nuda, le tragiche scene dell'affondamento della nave e altre ancora. Il videoclip termina con le riprese della Dion con alle spalle un cielo stellato.\nIl videoclip musicale \u00e8 stato pubblicato nella raccolta pubblicata da C\u00e9line nel 2001, \"All the Way... A Decade of Song &amp; Video.\"\nRecensioni da parte della critica.\nIl brano interpretato da C\u00e9line Dion ottenne un'accoglienza mista da parte dei critici musicali. L'editore di \"AllMusic\", Stephen Thomas Erlewine, scrisse che questa canzone \"brilla nel modo pi\u00f9 brillante\" contrassegnandola come una canzone di spicco. Heather Phares di \"AllMusic\", valut\u00f2 il singolo con 4 stelle su 5 e scrisse riguardo l'interpretazione della cantante: \"In effetti, le sue esibizioni a \"VH1 Divas Live\", ai \"Grammy Award del\" 1998... e nel suo album del 1997 \"Let's Talk About Love\" hanno cementato \"My Heart Will Go On\" come la quintessenza dello stile ampio e romantico di Dion.\" \"Yahoo\u01c3\" descrisse la canzone come una \"power ballad emotiva che ha perfettamente catturato la bramosia romantica [del Titanic]\". Su \"Vulture\" fu scritto che \u00e8 una canzone potente e ha \"uno dei pi\u00f9 gloriosi cambiamenti chiave nella storia della musica registrata\", e che \"la sua eredit\u00e0 \u00e8 eclissata solo dalla canzone \"I Will Always Love You\" \" di Whitney Houston \"certamente molto superiore\". \"The Washington Post\" apprezz\u00f2 il modo in cui la canzone non fu appena contrassegnata alla fine del film di tre ore, ma ha un motivo lirico che \u00e8 gi\u00e0 stato inserito nei momenti chiave della storia d'amore del film per creare una narrazione musicale.\nNegli ultimi anni, \"My Heart Will Go On\" non si \u00e8 rivelato popolare tra i lettori della rivista \"Rolling Stone\"; n\u00e9 \u00e8 diventato popolare con Kate Winslet, che ha interpretato Rose DeWitt Bukater - il protagonista immaginario della canzone - nel film. Nel 2011, \"Rolling Stone\" la consider\u00f2 la settima canzone peggiore degli anni '90, scrivendo\u02d0\"La canzone di C\u00e9line Dion e il film sono invecchiati molto male, ma se tu fossi una ragazzina di 13 anni nel 1997 le probabilit\u00e0 sono molto alte che questa canzone ti farebbe piangere gli occhi. Ora probabilmente ti fa solo rabbrividire.\" La Winslet dichiar\u00f2 che la canzone le faceva venire la sensazione di \"vomitare\", a causa della tendenza della gente a iniziare a suonarla quando era in giro: \"Vorrei poter dire, 'Oh ascoltatela tutti! \u00c8 la canzone di C\u00e9line Dion!' Ma io no, devo solo sedermi l\u00ec, sai, con tipo una faccia tesa con un enorme rotolamento interiore\". \"The Atlantic\" attribu\u00ec il declino della popolarit\u00e0 della canzone alla sua sovraesposizione e aggiunse che nel corso degli anni ci sono state molte parodie dei testi della canzone sostenendo che \"My Heart Will Go On and on and on and on\". \"Vulture\" scrisse\u02d0\"\u00e8 diventato di moda non gradire la canzone perch\u00e9 incapsula la maggior parte di tutto ci\u00f2 che gli spettatori un tempo entusiasti non amano di \"Titanic\": \u00e8 obsoleto, scadente e eccessivamente drammatico\". L'11 settembre 2010, Matthew Wilkening di AOL Radio classific\u00f2 il brano alla numero 11 della sua lista delle \"100 peggiori canzoni di sempre\", dichiarando una nuova regola: \"D'ora in poi, l'usignolo canadese, e non il capitano, deve affondare con questa nave\".\nSuccesso commerciale.\n\"My Heart Will Go On\" \u00e8 il pi\u00f9 grande successo della carriera di C\u00e9line Dion ed \u00e8 uno dei singoli pi\u00f9 venduti della storia, avendo venduto oltre 18 milioni di copie in tutto il mondo. Negli Stati Uniti fu distribuito un numero limitato di copie. Indipendentemente da ci\u00f2, il singolo debutt\u00f2 alla numero uno della \"Billboard Hot 100\", vendendo 360.000 copie, e vi rimase in prima posizione per due settimane consecutive. Inoltre, la canzone trascorse dieci settimane alla numero uno della \"Billboard Hot 100 Airplay.\" A dimostrazione della popolarit\u00e0 ottenuta nelle radio, la canzone ha battuto il record per aver raccolto il pi\u00f9 vasto pubblico radiofonico di sempre, raccogliendo 117 milioni di ascoltatori nel febbraio 1998. Il singolo fu certificato disco d'oro dalla RIAA ad un mese di distanza dalla pubblicazione negli Stati Uniti.\nIn Canada il brano della Dion ebbe un successo crescente. Il 26 gennaio 1998 \"My Heart Will Go On\" debutt\u00f2 alla posizione numero 85 della classifica \"RPM 100 Hit Tracks.\" Una settimana dopo il singolo fece una scalata velocissima posizionandosi alla numero dieci. Il 2 marzo la canzone raggiunse, dopo due settimane in decima, una in nona e una in quarta posizione, la numero uno della classifica dei singoli pi\u00f9 venduti in Canada. Il singolo rimase sei settimane consecutive in prima posizione fino al 6 aprile 1998. Il tema d'amore del film \"Titanic\" entr\u00f2 anche nella classifica Adult Contemporary stilata dal periodico \"RPM.\" Nella prima settimana si posizion\u00f2 in 46\u00aa posizione e dopo cinque settimane raggiunse la numero uno della classifica. Anche nella \"RPM Adult Contemporary Tracks\" il singolo rimase per sei settimane consecutive in prima posizione. Il 16 marzo \"My Heart Will Go On\" fu scavalcato per una sola settimana dal brano \"The Mummers' Dance\" della cantautrice canadese Loreena McKennitt, e una settimana dopo si riposizion\u00f2 alla numero uno rimanendovi per altre due settimane. In totale il singolo fu primo in Canada per otto settimane nella classifica Adult Contemporary.\nIl singolo raggiunse la prima posizione in molte altre classifiche statunitensi, tra cui la \"Hot Adult Contemporary Tracks\" (10 settimane), la \"Mainstream Top 40\" (10 settimane), la \"Latin Pop Songs\" (4 settimane), la \"Hot Latin Pop Airplay\" (1 settimana) e la \"Hot Latin Tracks\" (1 settimana). In quest'ultima classifica \"My Heart Will Go On\" \u00e8 la prima canzone in lingua non spagnola a occupare una posizione e per di pi\u00f9 la numero uno. Grazie a questo successo C\u00e9line fu premiata con un \"Billboard Latin Music Award\" per il traguardo raggiunto e per la rarit\u00e0 del successo.\nA livello internazionale, il singolo ottenne un successo fenomenale, trascorrendo molte settimane al primo posto in vari paesi, tra cui 17 settimane nella classifica \"Eurochart Hot 100 Singles\", 15 settimane in Svizzera, 13 settimane in Francia e Germania, 11 settimane nei Paesi Bassi e Svezia, dieci settimane in Belgio Vallonia, Danimarca, Italia e Norvegia, sette settimane in Belgio Fiandre, sei settimane in Irlanda, quattro settimane in Australia e Austria, due settimane in Spagna e nel Regno Unito e una settimana in Finlandia.\n\"My Heart Will Go On\" \u00e8 uno dei singoli che ha ottenuto pi\u00f9 successo in Germania dove fu certificato quattro volte disco di platino. Il singolo vendette oltre 1,2 milioni di copie in Francia ed ottenne il disco di diamante. Inoltre, la canzone \u00e8 stata certificata triplo disco di platino in Belgio, doppio disco di platino in Australia, Paesi Bassi, Norvegia, Svezia e Svizzera, disco di platino in Grecia e disco d'oro in Austria. \"My Heart Will Go On\" fu distribuito due volte in Giappone. L'edizione pubblicata nel gennaio 1998 vendette 205.300 copie e fu certificata doppio disco di platino. La seconda edizione, quella rilasciata nel giugno 1998, vendette 111.920 copie e fu certificata disco d'oro.\nNel Regno Unito, \"My Heart Will Go On\" ha venduto 1.681.023 copie (dati aggiornati a settembre 2017), diventando il secondo singolo pi\u00f9 venduto in Gran Bretagna da C\u00e9line Dion dopo \"Think Twice\" (1995) della stessa Dion. Il brano fu il secondo singolo pi\u00f9 venduto del 1998 nel Regno Unito Bretagna dietro \"Believe\" di Cher. Questo rese C\u00e9line l'unica artista solista ad avere venduto pi\u00f9 di un milione di copie con due singoli in Gran Bretagna, un record che rimase fino all'inizio del 2012 quando Rihanna pubblic\u00f2 \"Only Girl (in the World)\" nel 2010 e \"We Found Love\" nel 2011. Il 25 maggio 2019 \"My Heart Will Go On\" \u00e8 stato certificato triplo disco di platino; dopo i dati aggiornati delle vendite il singolo risulta aver venduto 1.800.000 copie.\nPremi e riconoscimenti.\n\"My Heart Will Go On\" nel 1998 vinse l\"'Academy Award\" alla miglior canzone originale. Nello stesso anno e nella stessa categoria la canzone fu premiata anche ai \"Golden Globe\". Il tema del film \"Titanic\" domin\u00f2 la 41\u00aa edizione dei \"Grammy Award\" vincendo in quattro categorie\u02d0 Registrazione dell'Anno (prima volta vinta da un artista canadese), Canzone dell'Anno, Migliore interpretazione vocale pop femminile e Miglior canzone scritta appositamente per un film, televisione o altri media audio-visivi.\nLa canzone vinse anche un \"Japan Gold Disc Award\" come Canzone dell'Anno e un \"Billboard Music Award\" nella categoria Soundtrack Single of the Year.\nNel 2001 \"My Heart Will Go On\" fu inserita anche nella lista delle \"Songs of the Century,\" ovvero le canzoni del secolo. Nel 2002 C\u00e9line Dion ricevette uno Special Award nella cerimonia annuale di premiazione dei \"Billboard Latin Music Award\" per \"My Heart Will Go On\" come prima canzone in inglese ad essere entrata nella classifica \"Hot Latin Tracks\" di \"Billboard\".\nInterpretazioni dal vivo.\nDal 1997 in poi C\u00e9line Dion, in ogni sua ospitata televisiva o concerto, ha sempre interpretato la canzone tema del film \"Titanic.\" Il brano fu presentato nel 1997 in molti programmi televisivi americani come \"The Rosie O'Donnel Show, The Tonight Show with Jay Leno\" e anche nella serata di gala annuale dell'UNICEF. Il 1\u00ba gennaio 1998 C\u00e9line interpret\u00f2 \"My Heart Will Go On\" nel programma condotto da Matt Lauer, \"The Today Show.\"\nIl 25 febbraio 1998 C\u00e9line cant\u00f2 il suo nuovo singolo durante la 40\u00aa edizione dei \"Grammy Award\" e un mese dopo nella 70\u00aa edizione della cerimonia di premiazione degli \"Academy Awards\"; in quell'occasione la Dion indoss\u00f2 il Cuore dell'Oceano, il famoso diamante blu che appare nel film \"Titanic\". Il 28 febbraio la Dion fu ospite nell'ultima serata della 48\u00aa edizione del \"Festival di Sanremo\" dove present\u00f2 per la prima volta in Italia il suo nuovo singolo\".\" Il 14 aprile and\u00f2 in onda su VH1 il \"VH1 Divas Live: An Honors Concert For The VH1 Save The Music Foundation,\" un concerto benefico dove furono riunite cinque dive della musica internazionale tra le quali C\u00e9line Dion che cant\u00f2 oltre a \"The Reason\" e \"River Deep, Mountain High\" anche \"My Heart Will Go On.\" Il 9 giugno C\u00e9line si esib\u00ec a Modena nel concerto benefico annuale \"Pavarotti &amp; Friends for the children of Liberia,\" dove cant\u00f2 insieme a Luciano Pavarotti sulle note di \"I Hate You Then I Love You.\" Il 25 novembre in occasione dello speciale televisivo \"These Are Special Times\" distribuito dalla CBS, la cantante canadese interpret\u00f2 oltre alle canzoni del suo album natalizio anche il tema del film di James Cameron. Il 14 settembre 2002 all'Arie Crown Theater di Chicago, C\u00e9line partecip\u00f2 al \"The Concert For World Children's Day\", dove cant\u00f2 \"My Heart Will Go On\" con al pianoforte il presentatore e anche direttore d'orchestra David Foster. L'esibizione fu registrata e pubblicata sul DVD \"The Concert For World Children's Day.\"\n\"My Heart Will Go On\" dal 1998 in poi \u00e8 stata interpretata in ogni tour intrapreso dalla Dion e anche nei due residency show di Las Vegas, \"A New Day...\" e \"Celine.\"\nMolte di queste interpretazioni dal vivo sono state immortalate e pubblicate su alcuni home video della cantante, come\u02d0 \"Au c\u0153ur du stade\" (1999), \"Live in Las Vegas: A New Day...\" (2007), ' (2010), ' (2010), \"C\u00e9line une seule fois / Live 2013\" (2014).\nImpatto artistico.\nDopo l'enorme successo del singolo, molte case e studi cinematografici tentarono di duplicare il successo ottenuto grazie a delle nuove canzoni a tema. Di fatto, in varie colonne sonore di film usciti nelle sale successivamente a \"Titanic\" figuravano singoli di artisti famosi, che mantenevano lo stile della ballad romantica simile alla canzone e allo stile di C\u00e9line Dion.\n\u00c8 il caso di \"I Don't Want to Miss a Thing\" degli Aerosmith tratta dal film \"Armageddon - Giudizio finale\" o \"There You'll Be\" di Faith Hill di \"Pearl Harbor\". Entrambe seguirono le tracce del tema del film di Cameron, una canzone d'amore per una storia tragica. In ogni caso, nessuno di quei brani riusc\u00ec ad avvicinarsi al successo di \"My Heart Will Go On\" pur ottenendo comunque un buon successo commerciale.\nLa canzone dopo il successo ottenuto divenne \"l'eredit\u00e0 indelebile del film\" e ad ogni ascolto di essa induce a ricordare il blockbuster e l'hype che lo circonda. La rivista \"USA Today\" concord\u00f2 sul fatto che la canzone sar\u00e0 per sempre legata al colossal \"Titanic\". \"The Washington Post\" scrisse che \"\u00e8 il matrimonio tra musica e immagine a rendere la canzone e il film pi\u00f9 grandi della somma delle loro parti\".\n\"The Atlantic\" afferm\u00f2 che \"la sua popolarit\u00e0 non derivava dal fatto di essere stata rappresentata in eventi come i balli del liceo, matrimoni e funerali, ma essendo stata collocata in modo indelebile nella cultura pop attraverso numerosi spettacoli radiofonici, altoparlanti e altri media.\"\nC\u00e9line Dion dichiar\u00f2\u02d0\"\"My Heart Will Go On\" mi ha dato l'opportunit\u00e0 di essere associata a un classico che vivr\u00e0 per sempre\".\nFormati e tracce.\nCD Singolo Promo (Argentina) (Columbia\u02d0 2-000368)\nCD Singolo Promo (Australia; Europa) (Epic\u02d0 SAMP 1010; Columbia\u02d0 SAMPCS 4802)\nCD Singolo Promo (Australia) (Sony Music\u02d0 SAMP1041)\nCD Singolo (Asia; Australia) (Columbia\u02d0 COL 665315.2; Epic\u02d0 665354 2)\nCD Maxi Singolo \"Dance Mixes\" (Asia; Giappone) (Columbia\u02d0 COL 665915.2; Epic\u02d0 ESCA 7299)\nCD Singolo \"The Remixes\" (Australia) (Epic\u02d0 665354 5)\nCD Singolo (Australia) (Epic\u02d0 665547 5)\nCD Singolo Promo (Brasile) (Epic\u02d0 899.464/2-488468)\nCD Maxi Singolo (Brasile; Europa) (Epic\u02d0 249009 5; Columbia\u02d0 COL 665315 2)\nCD Maxi Singolo \"Dance Mixes\" (Brasile) (Epic\u02d0 44.050/2-490288)\nCD Singolo (Corea del Sud) (Columbia\u02d0 CPK-1890)\nCD Singolo \"Dance Mixes\" (Corea del Sud; Malesia) (Columbia\u02d0 CPK-1914; Columbia\u02d0 665915 2)\nCD Singolo (Europa) (Columbia\u02d0 COL 665315 1)\nCD Singolo (Europa) (Columbia\u02d0 COL 665315 3)\nCD Singolo (Europa) (Columbia\u02d0 COL 665315 9)\nCD Singolo (Europa; Regno Unito) (Epic\u02d0 665547 5)\nCD Maxi Singolo \"Dance Mixes\" (Europa; Sud Africa) (Columbia\u02d0 COL 665315 5; Columbia\u02d0 CDSIN263I)\nCD Singolo (Francia) (Columbia\u02d0 COL 665478 1)\nCD Singolo Promo (Germania) (Columbia\u02d0 11-004802-17)\nCD Mini Singolo (Giappone) (Epic\u02d0 ESDA 7177)\nCD Singolo Promo (Messico; Regno Unito) (Columbia\u02d0 PRCD 97178; Epic\u02d0 XPCD2235)\nCD Maxi Singolo \"Dance Mixes\" (Messico) (Columbia\u02d0 CDMIX 658679)\nCD Singolo \"At The Movies\" EP (Regno Unito) (Epic\u02d0 665547 2)\nCD Singolo (Thailandia; Sud Africa) (Columbia\u02d0 COL 665315.2; Columbia\u02d0 CDSIN 239 I)\nCD Singolo Promo (Stati Uniti) (550 Music\u02d0 BSK 3742)\nCD Singolo (Stati Uniti) (550 Music\u02d0 36K 78825)\nLP Singolo 12\" \"Dance Mixes\" (Europa) (Columbia\u02d0 665315 8)\nLP Singolo 12\" EP (Francia) (Columbia\u02d0 COL 665315 6)\nLP Singolo Promo 12\" \"The Celine Dion 12\" Boat Disco Collection\" (Regno Unito) (Epic\u02d0 XPR 3229)\nLP Singolo Promo 12\" \"The Celine Dion 12\" Boat Disco Collection\" (Regno Unito) (Epic\u02d0 XPR 3236)\nLP Singolo Promo 12\" (Stati Uniti) (550 Music\u02d0 B2S 41125)\nMC Singolo (Asia; Australia) (Columbia\u02d0 COL 665315.4; Epic\u02d0 665354 8)\nMC Singolo \"Dance Mixes\" (Canada; Indonesia) (Sony Music\u02d0 665915.4; Columbia\u02d0 665315.4)\nMC Singolo (Malesia) (Columbia\u02d0 665315 4)\nMC Singolo \"Dance Mixes\" (Malesia; Thailandia) (Columbia\u02d0 665915.4; Columbia\u02d0 665315.4)\nMC Singolo (Regno Unito) (Epic\u02d0 665547 4)\nMC Singolo (Stati Uniti) (550 Music\u02d0 36T 78825)\nMD Singolo (Giappone) (Epic\u02d0 ESYA 1126)\nCrediti e personale.\nRegistrazione\nPersonale"}
{"id": "1570837", "revid": "289247", "url": "https://it.wikipedia.org/wiki?curid=1570837", "title": "My heart will go on", "text": ""}
{"id": "1570839", "revid": "92719", "url": "https://it.wikipedia.org/wiki?curid=1570839", "title": "Skunk", "text": ""}
{"id": "1570845", "revid": "1391549", "url": "https://it.wikipedia.org/wiki?curid=1570845", "title": "Contea di Alcona", "text": "La contea di Alcona, in inglese Alcona County, \u00e8 una contea dello Stato del Michigan, negli Stati Uniti. La popolazione al censimento del 2000 era di 11 719 abitanti. Il capoluogo di contea \u00e8 Harrisville."}
{"id": "1570846", "revid": "1543377", "url": "https://it.wikipedia.org/wiki?curid=1570846", "title": "Contea di Alger", "text": "La contea di Alger, in inglese Alger County, \u00e8 una contea dello Stato del Michigan, negli Stati Uniti. La popolazione al censimento del 2000 era di 9 862 abitanti. Il capoluogo di contea \u00e8 Munising."}
{"id": "1570847", "revid": "436907", "url": "https://it.wikipedia.org/wiki?curid=1570847", "title": "Cactus (Piante Grasse)", "text": "Cactus \u00e8 un album in studio del supergruppo italiano Piante Grasse, pubblicato nel 2001 dalla Vibrarecords.\nIl supergruppo era costituito dall'unione tra i componenti del gruppo Uomini di Mare, ovvero Fabri Fibra e Lato con Nesly Rice come collaboratore, e del gruppo Men in Skratch, cio\u00e8 DJ Myke, DJ Aladyn e DJ Yaner (quest'ultimo come collaboratore)."}
{"id": "1570848", "revid": "1543377", "url": "https://it.wikipedia.org/wiki?curid=1570848", "title": "Contea di Allegan", "text": "La contea di Allegan, in inglese Allegan County, \u00e8 una contea dello Stato del Michigan, negli Stati Uniti. La popolazione al censimento del 2000 era di 105 665 abitanti. Il capoluogo di contea \u00e8 Allegan."}
{"id": "1570849", "revid": "1543377", "url": "https://it.wikipedia.org/wiki?curid=1570849", "title": "Contea di Alpena", "text": "La contea di Alpena, in inglese Alpena County, \u00e8 una contea dello Stato del Michigan, negli Stati Uniti. La popolazione al censimento del 2000 era di 31 314 abitanti. Il capoluogo di contea \u00e8 Alpena."}
{"id": "1570850", "revid": "61051", "url": "https://it.wikipedia.org/wiki?curid=1570850", "title": "Contea di Antrim (Michigan)", "text": "La contea di Antrim, in inglese Antrim County, \u00e8 una contea dello Stato del Michigan, negli Stati Uniti. La popolazione al censimento del 2000 era di 23 110 abitanti. Il capoluogo di contea \u00e8 Bellaire.\nGeografia fisica.\nTerritorio.\nSecondo l'US Census Bureau, la contea ha una superficie totale di 1.560 km\u00b2, di cui 1.230 km\u00b2 \u00e8 terra e 330 km\u00b2 (il 21%) \u00e8 acqua.\nLa contea \u00e8 considerata parte del Northern Michigan. I ghiacciai hanno modellato l'area, creando un ecosistema regionale unico.\nUna grande parte della zona \u00e8 la cosiddetta pianura di risucchio del Grayling, che consiste in un'ampia pianura, comprese le creste sabbiose, morene del ghiacciaio; l'ecosistema prevalente \u00e8 il pino, una foresta di pini bianchi e rossi e foreste di latifoglie nordiche. I grandi laghi furono creati dall'azione glaciale.\nStoria.\nLa contea fu formata nel 1840 come contea di Meegisee.\nMeegisee (che significa \"aquila\") era il nome di un capo di Chippewa che firm\u00f2 il trattato di Chicago del 1821 e il trattato di Mississinwas del 1826.\nFu ribattezzata Antrim County nel 1843, uno dei nomi irlandesi o scozzesi irlandesi dati a cinque contee ribattezzate del Michigan in quel momento, presumibilmente in ossequio al crescente numero di coloni irlandesi e scozzesi irlandese presenti nel Michigan in quel momento. Nel testo dell'atto legislativo del 1843, il nome fu scritto in modo errato, \"Antim\".\nNel 1863 fu organizzato l'amministrazione della contea. Il capoluogo era originariamente situato a Elk Rapids, ma fu trasferito a Bellaire nel 1904 dopo 25 anni di contenzioso. Nel 1950 la sua popolazione era di 10.721.\nSociet\u00e0.\nEvoluzione demografica.\nA partire dal censimento del 2010, sono residenti 23.580 persone, 8.890 famiglie in casa di propriet\u00e0 e 6.925 famiglie residenti nella contea.\nLa densit\u00e0 di popolazione era di 19 persone per km\u00b2. Erano presenti 17.824 unit\u00e0 abitative con una densit\u00e0 media di 45 abitazioni ogni km\u00b2. Il 96,8% della popolazione era bianco, 1,0% nativo americano, 0,2% asiatico, 0,2% nero o afroamericano, 0,4% di altra razza e 1,4% di due o pi\u00f9 razze.\nL'1,7% erano ispanici o latini (di qualsiasi razza).\nIl 20,2% erano di lingua tedesca, il 13,4% di idioma inglese, l'8,9% di irlandesi, il 6,9% di francese o il francese canadese o il cajun, il 6,9% di polacchi e il 6,4% di antenati americani.\nVi erano 9.222 famiglie, di cui il 26% aveva bambini di et\u00e0 inferiore ai 18 anni che vivevano con loro, il 57.30% erano coppie sposate che vivevano insieme, l'8,30% aveva una donna senza un marito e il 30% non era una famiglia.\nIl 25,3% di tutte le famiglie era composto da una sola persona e l'11,50% di queste era una persona che viveva da sola e che aveva 65 anni o pi\u00f9. La dimensione media della famiglia era di 2,36 in un'abitazione e la dimensione media della famiglia era di 2,78.\nNella contea, la popolazione era distribuita con il 21,10% sotto i 18 anni, il 6,30% da 19 a 24, il 3,9% da 25 a 44, il 31,1% da 45 a 64 e il 22,2% con un'et\u00e0 pari o superiore a 65 anni . L'et\u00e0 media era di 47 anni. Per ogni 100 femmine c'erano 99.80 maschi."}
{"id": "1570851", "revid": "1543377", "url": "https://it.wikipedia.org/wiki?curid=1570851", "title": "Contea di Arenac", "text": "La contea di Arenac, in inglese Arenac County, \u00e8 una contea dello Stato del Michigan, negli Stati Uniti. La popolazione al censimento del 2000 era di 17\u00a0269 abitanti. Il capoluogo di contea \u00e8 Standish."}
{"id": "1570852", "revid": "1543377", "url": "https://it.wikipedia.org/wiki?curid=1570852", "title": "Contea di Baraga", "text": "La contea di Baraga, in inglese Baraga County, \u00e8 una contea dello Stato del Michigan, negli Stati Uniti. La popolazione al censimento del 2000 era di 8 746 abitanti. Il capoluogo di contea \u00e8 L'Anse."}
{"id": "1570854", "revid": "1543377", "url": "https://it.wikipedia.org/wiki?curid=1570854", "title": "Contea di Barry (Michigan)", "text": "La contea di Barry, in inglese Barry County, \u00e8 una contea dello Stato del Michigan, negli Stati Uniti. La popolazione al censimento del 2000 era di 56 755 abitanti. Il capoluogo di contea \u00e8 Hastings."}
{"id": "1570855", "revid": "1543377", "url": "https://it.wikipedia.org/wiki?curid=1570855", "title": "Contea di Bay (Michigan)", "text": "La contea di Bay, in inglese Bay County, \u00e8 una contea dello Stato del Michigan, negli Stati Uniti. La popolazione al censimento del 2000 era di 110 157 abitanti. Il capoluogo di contea \u00e8 Bay City."}
{"id": "1570856", "revid": "1602064", "url": "https://it.wikipedia.org/wiki?curid=1570856", "title": "\u00c1ngel Albino Corzo", "text": "Angel Albino Corzo \u00e8 uno dei 118 comuni dello stato del Chiapas, Messico; si estende per un'area di 1.749,81\u00a0km\u00b2 con una popolazione di 28.883 abitanti secondo il censimento del 2005.\nConfina a nord e a ovest con il comune La Concordia, a est con Chicomuselo e a sud con il comune di Siltepec e con quello di Mapastepec.\nStoria.\nLe sue origine sono abbastanza recenti e risalgo al 1925 quando ci fu il primo insediamento di contadini provenienti dai paese vicini come \"Montecristo de Guerrero\"; nel 1933 viene creato il comune di Angel Albino Corzo con Jaltenango de la Paz come capoluogo; dopo alcuni cambiamenti di nome, finalmente nel 1980 durante il governo di \"Don Juan Sabines Guti\u00e9rrez\", il comune torna alla sua corrente denominazione.\nDal 1983, in seguito alla divisione del \"Sistema de Planeaci\u00f3n\", \u00e8 ubicata nella regione economica \"IV: Frailesca\".\nLocalit\u00e0 principali.\nA capo del comune c'\u00e8 la citt\u00e0 di Jaltenango de la Paz con 9.594 abitanti; tra le altre localit\u00e0 citiamo:"}
{"id": "1570857", "revid": "1543377", "url": "https://it.wikipedia.org/wiki?curid=1570857", "title": "Contea di Benzie", "text": "La contea di Benzie, in inglese Benzie County, \u00e8 una contea dello Stato del Michigan, negli Stati Uniti. La popolazione al censimento del 2000 era di 15 998 abitanti. Il capoluogo di contea \u00e8 Beulah."}
{"id": "1570858", "revid": "2126836", "url": "https://it.wikipedia.org/wiki?curid=1570858", "title": "Agro caleno", "text": "Agro Caleno \u00e8 una zona territoriale della Provincia di Caserta, situata nell'Alto casertano.\nGeografia.\nL'Agro Caleno ha una superficie di ed \u00e8 caratterizzata dalla presenza ad Est del massiccio dei Monti Trebulani, e ad Ovest dalla Pianura del Vulcano di Roccamonfina, una delle terre pi\u00f9 fertili di tutta la Campania. Ha un'altitudine che varia dai 4 ai 1.037 del Monte Maggiore.\nI comuni che fanno parte dell'Agro sono:\nStoria.\nCales, l'antica Cales era una citt\u00e0 maestosa, \u201curbs egregia\u201d secondo Strabone e \u201ccivitas magna\u201d secondo Cicerone e Polibio: contava oltre 20\u00a0000 famiglie e una popolazione di circa 65\u00a0000 abitanti.\nGi\u00e0 nel III secolo a.C. la citt\u00e0 aveva una moneta propria, il \u201ccaleno\u201d.\nEra nota nel mondo romano per le sue botteghe artigiane e per la produzione di ceramiche a vernice nera, esportata anche in Spagna; secondo Catone, a Cales era attiva anche un'industria di strumenti agricoli.\nOrazio, Strabone, Plinio, Giovenale e Frontino la decantarono per l'eccellente qualit\u00e0 del suo vino e delle sue acque.\nLa citt\u00e0, nel suo periodo di massimo splendore, occupava una superficie di oltre 60 ettari, era racchiusa da mura e difesa da un fossato profondo oltre i 20 metri; il suo territorio si estendeva dall'attuale Calvi Risorta fino a Pignataro Maggiore, Sparanise e Giano Vetusto.\nCales, situata lungo la Via Latina, divent\u00f2 nel III secolo a.C. divent\u00f2 capitale dalla Campania romana, e dopo il 267 a.C. fu sede di questura e chiamata a vigilare sui porti della Campania e della Magna Grecia.\nIl periodo di massimo splendore fu dal II secolo a.C. al I secolo d.C., tanto da diventare Municipio romano nell'81 a.C.\nMa la sua storia \u00e8 molto pi\u00f9 antica. Cales \u00e8 pi\u00f9 antica di Roma.\nLa leggenda vuole che sia stata fondata da Calai, figlio della ninfa Orizia e di Borea, uno dei mitici eroi della spedizione degli Argonauti; secondo Virgilio, Cales accorse in difesa di Turno contro Enea.\nNel 2500 a.C., Cales era una delle principali citt\u00e0 del popolo degli Ausoni, nel IX secolo a.C. arrivarono gli Etruschi e poi i Sanniti. Fu conquistata dai Romani nel 335 a.C. ad opera del console Marco Valerio Corvo. Secondo quanto narra Tito Livio, la conquista di Cales avvenne nel mese di dicembre durante le feste saturnali, complice un certo Marco Fabio, che fuggito dalle prigioni calene, avvert\u00ec il console dello stato di ubriachezza dei soldati.\nNel V secolo d.C. divenne sede vescovile e assoggettata al ducato longobardo di Benevento, nell'863 fu castaldato della contea di Capua.\nNell'872 fu distrutta dai saraceni, e in et\u00e0 angioino-aragonese inizi\u00f2 la costruzione del castello, nell'area del preesistente castrum longobardo."}
{"id": "1570860", "revid": "1543377", "url": "https://it.wikipedia.org/wiki?curid=1570860", "title": "Contea di Berrien (Michigan)", "text": "La contea di Berrien, in inglese Berrien County, \u00e8 una contea dello Stato del Michigan, negli Stati Uniti. La popolazione al censimento del 2000 era di 162 453 abitanti. Il capoluogo di contea \u00e8 St. Joseph."}
{"id": "1570862", "revid": "123696667", "url": "https://it.wikipedia.org/wiki?curid=1570862", "title": "Quotidiano Puglia", "text": "Il Quotidiano di Puglia \u00e8 stato un giornale fondato il 16 giugno 1979 da Mario Gismondi, ex caporedattore della Gazzetta del Mezzogiorno ed ex direttore del Corriere dello Sport.\nIn formato tabloid, ha rappresentato per tanto tempo il secondo giornale in edicola pi\u00f9 vecchio della regione, dopo la Gazzetta del Mezzogiorno. Ha cessato le pubblicazioni nel 2012, dopo la morte del direttore (avvenuta il 13 aprile)."}
{"id": "1570864", "revid": "1793900", "url": "https://it.wikipedia.org/wiki?curid=1570864", "title": "Contea di Branch", "text": "La contea di Branch, in inglese Branch County, \u00e8 una contea dello Stato del Michigan, negli Stati Uniti. La popolazione al censimento del 2000 era di 45 787 abitanti. Il capoluogo di contea \u00e8 Coldwater. Nel territorio della contea scorre il fiume Fawn."}
{"id": "1570867", "revid": "1543377", "url": "https://it.wikipedia.org/wiki?curid=1570867", "title": "Contea di Cass (Michigan)", "text": "La contea di Cass, in inglese \"Cass County\", \u00e8 una contea dello Stato del Michigan, negli Stati Uniti. La popolazione al censimento del 2000 era di abitanti. Il capoluogo di contea \u00e8 Cassopolis."}
{"id": "1570870", "revid": "1543377", "url": "https://it.wikipedia.org/wiki?curid=1570870", "title": "Contea di Charlevoix", "text": "La contea di Charlevoix, in inglese Charlevoix County, \u00e8 una contea dello Stato del Michigan, negli Stati Uniti. La popolazione al censimento del 2000 era di 26 090 abitanti. Il capoluogo di contea \u00e8 Charlevoix."}
{"id": "1570871", "revid": "1543377", "url": "https://it.wikipedia.org/wiki?curid=1570871", "title": "Contea di Cheboygan", "text": "La contea di Cheboygan, in inglese Cheboygan County, \u00e8 una contea dello Stato del Michigan, negli Stati Uniti. La popolazione al censimento del 2000 era di 26\u00a0448 abitanti. Il capoluogo di contea \u00e8 Cheboygan."}
{"id": "1570872", "revid": "834", "url": "https://it.wikipedia.org/wiki?curid=1570872", "title": "Contea di Chippewa (Michigan)", "text": "La contea di Chippewa, in inglese Chippewa County, \u00e8 una contea dello Stato del Michigan, negli Stati Uniti. La popolazione al censimento del 2000 era di 38 543 abitanti. Il capoluogo di contea \u00e8 Sault Ste. Marie."}
{"id": "1570874", "revid": "1543377", "url": "https://it.wikipedia.org/wiki?curid=1570874", "title": "Contea di Clare (Michigan)", "text": "La contea di Clare, in inglese Clare County, \u00e8 una contea dello Stato del Michigan, negli Stati Uniti. La popolazione al censimento del 2000 era di 31 252 abitanti. Il capoluogo di contea \u00e8 Harrison."}
{"id": "1570875", "revid": "1543377", "url": "https://it.wikipedia.org/wiki?curid=1570875", "title": "Contea di Clinton (Michigan)", "text": "La contea di Clinton, in inglese Clinton County, \u00e8 una contea dello Stato del Michigan, negli Stati Uniti. La popolazione al censimento del 2000 era di 64 753 abitanti. Il capoluogo di contea \u00e8 St. Johns."}
{"id": "1570876", "revid": "1543377", "url": "https://it.wikipedia.org/wiki?curid=1570876", "title": "Contea di Crawford (Michigan)", "text": "La contea di Crawford, in inglese Crawford County, \u00e8 una contea dello Stato del Michigan, negli Stati Uniti. La popolazione al censimento del 2000 era di 14,273 abitanti. Il capoluogo di contea \u00e8 Grayling."}
{"id": "1570878", "revid": "1573940", "url": "https://it.wikipedia.org/wiki?curid=1570878", "title": "Contea di Delta (Michigan)", "text": "La contea di Delta, in inglese Delta County, \u00e8 una contea dello Stato del Michigan, negli Stati Uniti. La popolazione al censimento del 2000 era di 38 520 abitanti. Il capoluogo di contea \u00e8 Escanaba"}
{"id": "1570879", "revid": "149485", "url": "https://it.wikipedia.org/wiki?curid=1570879", "title": "Contea di Dickinson (Michigan)", "text": "La contea di Dickinson, in inglese Dickinson County, \u00e8 una contea dello Stato del Michigan, negli Stati Uniti. La popolazione al censimento del 2000 era di 27 473 abitanti. Il capoluogo di contea \u00e8 Iron Mountain."}
{"id": "1570880", "revid": "1573940", "url": "https://it.wikipedia.org/wiki?curid=1570880", "title": "Contea di Eaton", "text": "La contea di Eaton, in inglese Eaton County, \u00e8 una contea dello Stato del Michigan, negli Stati Uniti. La popolazione al censimento del 2000 era di 103 655 abitanti. Il capoluogo di contea \u00e8 Charlotte."}
{"id": "1570881", "revid": "1543377", "url": "https://it.wikipedia.org/wiki?curid=1570881", "title": "Contea di Emmet (Michigan)", "text": "La contea di Emmet, in inglese Emmet County, \u00e8 una contea dello Stato del Michigan, negli Stati Uniti. La popolazione al censimento del 2000 era di 31 437 abitanti. Il capoluogo di contea \u00e8 Petoskey."}
{"id": "1570882", "revid": "1573940", "url": "https://it.wikipedia.org/wiki?curid=1570882", "title": "Contea di Gladwin", "text": "La contea di Gladwin, in inglese Gladwin County, \u00e8 una contea dello Stato del Michigan, negli Stati Uniti. La popolazione al censimento del 2000 era di 26\u00a0023 abitanti. Il capoluogo di contea \u00e8 Gladwin."}
{"id": "1570884", "revid": "1793900", "url": "https://it.wikipedia.org/wiki?curid=1570884", "title": "Contea di Gogebic", "text": "La contea di Gogebic, in inglese Gogebic County, \u00e8 una contea dello Stato del Michigan, negli Stati Uniti. La popolazione al censimento del 2000 era di 17 370 abitanti. Il capoluogo di contea \u00e8 Bessemer."}
{"id": "1570886", "revid": "287204", "url": "https://it.wikipedia.org/wiki?curid=1570886", "title": "Smith &amp; Wesson", "text": "La Smith &amp; Wesson \u00e8 un'azienda statunitense di armi da fuoco leggere fondata negli USA nel 1852 da Horace Smith e Daniel B. Wesson.\nStoria.\nLa nascita e i primi prodotti.\nHorace Smith e Daniel Wesson fondarono la loro azienda nel 1852 a Norwich, Connecticut, con l'obiettivo di commercializzare una pistola con meccanismo di ripetizione a leva che utilizzasse una cartuccia autocontenuta (che comprendesse cio\u00e8 polvere, palla e innesco).\nIl primo modello non ebbe successo, e nel 1854 la compagnia ebbe grossi problemi finanziari che costrinsero i due soci a vendere tutto al produttore di camicie Oliver Winchester il quale seppe sfruttare meglio l'idea del sistema di azionamento a leva e, basandosi su di esso, cre\u00f2 poi le carabine Winchester. Nel 1856 Smith e Wesson formarono la loro seconda societ\u00e0 per produrre una piccola rivoltella disegnata per utilizzare la cartuccia calibro .22 Rimfire (cio\u00e8 a percussione anulare) che avevano brevettato nell'agosto del 1854. Quest'arma fu la prima a utilizzare munizioni autocontenute ad avere un certo successo.\nIl XIX secolo e l'affermazione.\nSuccessivamente la casa mise in produzione una pistola a rotazione, \"(modello 1867)\" con la canna ribaltabile verso l'alto per mezzo di una cerniera disposta superiormente sul castello, in modo che i bossoli potessero essere tolti, tramite una bacchetta di ferro situata sotto la canna, asportando il tamburo.\nNotevole fu anche il modello 1870 la medesima pistola, ma con un estrattore a stella, che agiva contemporaneamente su tutti i bossoli, per effetto della spinta data da una molla, non appena si girava la canna sulla sua cerniera. In tal modo l'operazione del togliere i bossoli e inserire altre cartucce, era notevolmente accelerata in confronto al precedente sistema.\nSegu\u00ec poi una serie di modelli di notevole successo tutti basati su questo meccanismo ma con il ribaltamento della canna verso il basso e di calibri maggiori. Tra questi particolarmente popolari furono il modello \"American\" e il modello \"Schofield\" (una variante della Smith &amp; Wesson 3) del 1875 entrambi in calibro .44 Smith &amp; Wesson. La Schofield venne fabbricata anche in calibro .45 per cercare di contrastare il successo della Colt Single Action Army, soprattutto presso l'esercito ma l'operazione non riusc\u00ec o riusc\u00ec solo in parte, data la fama che la Colt si era ormai conquistata sia tra i militari sia tra i civili.\nIl successo nel XX secolo.\nIl successo arriv\u00f2 all'inizio del XX secolo, durante il quale la Smith &amp; Wesson ebbe un contratto con le forze armate russe; per produrre rispettando i tempi di consegna, fu costretta a uscire dal mercato civile per alcuni anni; questo per\u00f2 avvantaggi\u00f2 la concorrenza su altri mercati. Altro grosso contratto la ebbe con le forze armate messicane. Negli anni 30 assieme alla Winchester svilupp\u00f2 su apposita richiesta dell'F.B.I. una munizione ad alta potenza e alto potere perforante in grado di bucare le spesse lamiere delle auto dell'epoca e comunque essere ancora ben potente su un uomo. L'idea nacque per contrastare la nuova criminalit\u00e0 organizzata e i molti rapinatori di banche che dopo la crisi del 1929 imperversavano nella nazione. Questo calibro nato nel 1935 si chiama 357 Magnum e fu camerato per la prima volta in pistole di telaio N, estremamente grande in rapporto al calibro, ma la metallurgia dell'epoca non permetteva di resistere a elevate pressioni senza elevati spessori, mentre oggi con le stesse dimensioni il numero dei colpi \u00e8 stato aumentato da 6 a 8 colpi. Il 357 Magnum divenne il calibro commerciale pi\u00f9 potente del mondo. Col passare di 20 anni il miglioramento della metallurgia consent\u00ec grazie agli studi e alle sperimentazioni del grande tiratore e cacciatore, nonch\u00e9 scrittore e giornalista del settore Elmer Keith, la creazione di un nuovo calibro, il 44 Magnum che per decenni avrebbe regnato incontrastato come calibro pi\u00f9 potente in commercio. Di fatto un allargamento del 357 Magnum, sfruttando lo stesso telaio N che in principio era nato per munizioni di calibro 44 Special con potenza equivalente a un 45 Long Colt.\nTuttavia l'azienda nel corso degli anni ha fatto passi da gigante, un suo grande successo lo ottenne nel 1955 con lo sviluppo del modello 19 con il telaio \"K\" e in calibro .357 Magnum, essa fu realizzata con l'intento di ottenere un'arma innovativa e molto potente ma in dimensioni, peso, bilanciamento e maneggevolezza nettamente migliori per uso di polizia. L'artefice di quest'arma assieme alla S&amp;W, fu Bill Jordan, poliziotto e noto esperto tiratore.\nNel corso degli anni per\u00f2 ci si rese conto che i modelli col telaio \"K\" non erano sufficientemente resistenti per subire una dieta di .357 Magnum e quindi venne realizzato un nuovo telaio \"L\" molto pi\u00f9 resistente del precedente.\nEsempi di armi costituite da questo telaio sono le 686 e le 586 in 357 Magnum che la fecero da padrone nelle competizioni sportive degli anni 80 e 90 grazie alla diffusione di sport che si ispirano al tiro di combattimento. Ma il telaio N ha avuto una terza primavera con pistole come la 625, in calibro 45 A.C.P., che lo vede favorito nelle suddette competizioni.\nAnni 2000.\nA met\u00e0 degli anni 90 munizioni molto pi\u00f9 potenti del 44 Magnum si diffusero in revolver commerciali togliendo alla S&amp;W la palma di aver creato il revolver commerciale pi\u00f9 potente al mondo, ma la S&amp;W si riscatt\u00f2 all'inizio degli anni 2000 con 2 nuovi calibri, il 460 S&amp;W Magnum e 500 S&amp;W Magnum, quest'ultimo attualmente detiene questo titolo tra le armi commerciali."}
{"id": "1570887", "revid": "287204", "url": "https://it.wikipedia.org/wiki?curid=1570887", "title": "Contea di Grand Traverse", "text": "La contea di Grand Traverse (in inglese \"Grand Traverse County\") \u00e8 una contea dello Stato del Michigan, negli Stati Uniti. La popolazione al censimento del 2000 era di 77 654 abitanti. Il capoluogo di contea \u00e8 Traverse City."}
{"id": "1570889", "revid": "767487", "url": "https://it.wikipedia.org/wiki?curid=1570889", "title": "Contea di Gratiot", "text": "La contea di Gratiot, in inglese Gratiot County, \u00e8 una contea dello Stato del Michigan, negli Stati Uniti. La popolazione al censimento del 2000 era di 42 285 abitanti. Il capoluogo di contea \u00e8 Ithaca."}
{"id": "1570890", "revid": "1573940", "url": "https://it.wikipedia.org/wiki?curid=1570890", "title": "Contea di Hillsdale", "text": "La contea di Hillsdale, in inglese Hillsdale County, \u00e8 una contea dello Stato del Michigan, negli Stati Uniti. La popolazione al censimento del 2000 era di 46 527 abitanti. Il capoluogo di contea \u00e8 Hillsdale."}
{"id": "1570891", "revid": "74801", "url": "https://it.wikipedia.org/wiki?curid=1570891", "title": "Contea di Houghton", "text": "La contea di Houghton, in inglese Houghton County, \u00e8 una contea dello Stato del Michigan, negli Stati Uniti. La popolazione al censimento del 2000 era di abitanti. Il capoluogo di contea \u00e8 Houghton.\nIdrografia.\nNel territorio della contea, scorre il fiume Sante."}
{"id": "1570892", "revid": "1573940", "url": "https://it.wikipedia.org/wiki?curid=1570892", "title": "Contea di Huron (Michigan)", "text": "La contea di Huron, in inglese Huron County, \u00e8 una contea dello Stato del Michigan, negli Stati Uniti. La popolazione al censimento del 2000 era di 36 079 abitanti. Il capoluogo di contea \u00e8 Bad Axe."}
{"id": "1570893", "revid": "1573940", "url": "https://it.wikipedia.org/wiki?curid=1570893", "title": "Contea di Ingham", "text": "La contea di Ingham, in inglese Ingham County, \u00e8 una contea dello Stato del Michigan, negli Stati Uniti. La popolazione al censimento del 2000 era di 279 320 abitanti. Il capoluogo di contea \u00e8 Mason.\nInfrastrutture e trasporti.\nLa citt\u00e0 capoluogo, Mason, \u00e8 servita dall'Aeroporto Mason Jewett Field."}
{"id": "1570896", "revid": "1504506", "url": "https://it.wikipedia.org/wiki?curid=1570896", "title": "Duca della Bassa Lorena", "text": ""}
{"id": "1570897", "revid": "339392", "url": "https://it.wikipedia.org/wiki?curid=1570897", "title": "Anum", "text": ""}
{"id": "1570901", "revid": "1573940", "url": "https://it.wikipedia.org/wiki?curid=1570901", "title": "Contea di Ionia", "text": "La contea di Ionia, in inglese Ionia County, \u00e8 una contea dello Stato del Michigan, negli Stati Uniti. La popolazione al censimento del 2000 era di 61\u00a0518 abitanti. Il capoluogo di contea \u00e8 Ionia."}
{"id": "1570902", "revid": "124984006", "url": "https://it.wikipedia.org/wiki?curid=1570902", "title": "Federazione italiana delle associazioni partigiane", "text": "La Federazione italiana delle associazioni partigiane (FIAP) \u00e8 una federazione di partigiani, che raccoglie tutte le associazioni partigiane, ed in particolare quelle di \"Giustizia e Libert\u00e0\", che si richiamavano all'insegnamento di Carlo Rosselli (il Socialismo liberale) e quindi ai valori del riformismo, della democrazia e del liberalismo, ed \u00e8 nata nel 1949, dalla scissione dall'ANPI (Associazione Nazionale Partigiani d'Italia).\nStoria.\nDopo la Liberazione tutti i partigiani avevano aderito ad un'unica associazione, l'A.N.P.I., retta da un consiglio composto dai rappresentanti delle varie formazioni che avevano operato in tempo di guerra (Brigate Garibaldi, Giustizia e Libert\u00e0, Autonome, Brigate Matteotti, Brigate Mazzini, cattoliche).\nMa gi\u00e0 nel primo congresso nazionale a Roma, nel 1947, esplodevano le contraddizioni fra le diverse motivazioni che avevano ispirato la partecipazione alla Guerra di liberazione. Sostanzialmente tra quelli che volevano un'Italia libera in un regime democratico -parlamentare e la scelta dell'Occidente, e quelli che volevano anche qualcosa di pi\u00f9, una modifica radicale dello stato, anche con mezzi decisi, e lo schieramento con l'URSS ed i regimi bolscevichi/post bolscevichi che si estendono a tutti i paesi dell'Est con il supporto dell'Armata Rossa.\nDall'ANPI, nel 1948, per primi uscirono i cattolici e gli autonomi che costituirono la Federazione italiana volontari della libert\u00e0 (FIVL), presieduta dapprima dal generale Raffaele Cadorna jr, poi da Enrico Mattei, quindi da Paolo Emilio Taviani; segu\u00ec, l'anno successivo, nel 1948 la FIAP legata alle componenti di \"Giustizia e Libert\u00e0\" di Ferruccio Parri, presidente del Consiglio del primo Governo dopo la Liberazione.\nLa FIAP venne costituita ufficialmente il 9 gennaio 1949 con la partecipazione di circa dodicimila partigiani, veterani della Resistenza, precedentemente iscritti all'ANPI, di cui non condividevano l'atteggiamento filo-sovietico, provenienti dalle formazioni:\nCome accadde in maniera analoga ai sindacati (UIL e CISL), staccatisi dalla CGIL per divergenze sulla politica internazionale e interna, in epoca contemporanea, dopo la fine della guerra fredda, \u00e8 frequente che FIAP, ANPI e FIVL diano vita manifestazioni congiunte in ricordo della Resistenza e in altre occasioni.\nNel 2021 in occasione della Festa della Repubblica, la FIAP assieme ad altre nove associazioni partigiane e dei deportati (tra cui l'ANPI e la FIVL) ha dato vita al Forum della associazione antifasciste e della Resistenza, con lo scopo di perpetuare la memoria del valore della Guerra di Liberazione e dei valori costituzionali.\nStruttura.\nPresidenti dal 1948 ad oggi:\nLa FIAP, per la sua attivit\u00e0, ha avuto il riconoscimento di Ente Morale con decreto del presidente della Repubblica del 20 novembre 1963.\nTra le sue figure di spicco: Antonio Greppi, sindaco di Milano, Ezio Vigorelli (Ministro del Lavoro), Norberto Bobbio, Piero Calamandrei, Leo Valiani, Alessandro Galante Garrone, Nuto Revelli, Giuliano Vassalli, Giorgio Spini e Gaetano Arf\u00e9.\nIl consiglio federale, massimo organo delle Federazione, ha rinnovato, nella seduta del 6 novembre 2009, le cariche sociali confermando alla presidenza Francesco Berti Arnoaldi Veli e chiamando nell'ufficio di presidenza Mario Artali (vice presidente vicario), Guido Bersellini e Renzo Biondo.\nDella presidenza d'onore sono stati chiamati a far parte: Vittore Bocchetta, Giorgio Benvenuto, Fernanda Contri, Dino Fiorot, Mauro Ferri, Antonio Maccanico, Carlo Ripa di Meana e Giorgio Ruffolo.\nAttivit\u00e0.\nIniziative istituzionali conformi alle finalit\u00e0 sociali (raduni, cerimonie, attivit\u00e0 ricreative, tutela degli iscritti...).\nLa FIAP pubblica numerose pubblicazioni di natura storica e culturale ed una rivista bimestrale arrivata ormai al XXXVII anno di vita, \"Lettera ai Compagni\" diretta prima da Ferruccio Parri poi da Aldo Aniasi e poi, ancora oggi, da Gino Morrone. Queste pubblicazioni oltre ad essere rivolte agli associati vengono distribuite ai centri culturali, alle istituzioni pubbliche, alle universit\u00e0 e alle biblioteche."}
{"id": "1570903", "revid": "1573940", "url": "https://it.wikipedia.org/wiki?curid=1570903", "title": "Contea di Iosco", "text": "La contea di Iosco, in inglese Iosco County, \u00e8 una contea dello Stato del Michigan, negli Stati Uniti. La popolazione al censimento del 2000 era di 27 339 abitanti. Il capoluogo di contea \u00e8 Tawas City."}
{"id": "1570905", "revid": "77639", "url": "https://it.wikipedia.org/wiki?curid=1570905", "title": "Indipendente", "text": ""}
{"id": "1570906", "revid": "1573940", "url": "https://it.wikipedia.org/wiki?curid=1570906", "title": "Contea di Iron (Michigan)", "text": "La contea di Iron, in inglese Iron County, \u00e8 una contea dello Stato del Michigan, negli Stati Uniti. La popolazione al censimento del 2000 era di 13\u00a0138 abitanti. Il capoluogo di contea \u00e8 Crystal Falls."}
{"id": "1570908", "revid": "1573940", "url": "https://it.wikipedia.org/wiki?curid=1570908", "title": "Contea di Isabella", "text": "La contea di Isabella, in inglese Isabella County, \u00e8 una contea dello Stato del Michigan, negli Stati Uniti. La popolazione al censimento del 2000 era di 63 351 abitanti. Il capoluogo di contea \u00e8 Mt. Pleasant. \u00c8 famosa soprattutto per la trasmissione \"L'incredibile Dr. Pol\"."}
{"id": "1570909", "revid": "1573940", "url": "https://it.wikipedia.org/wiki?curid=1570909", "title": "Contea di Jackson (Michigan)", "text": "La contea di Jackson, in inglese Jackson County, \u00e8 una contea dello Stato del Michigan, negli Stati Uniti. La popolazione al censimento del 2000 era di 158 422 abitanti. Il capoluogo di contea \u00e8 Jackson."}
{"id": "1570910", "revid": "1573940", "url": "https://it.wikipedia.org/wiki?curid=1570910", "title": "Contea di Kalamazoo", "text": "La contea di Kalamazoo, in inglese Kalamazoo County, \u00e8 una contea dello Stato del Michigan, negli Stati Uniti. La popolazione al censimento del 2000 era di 238 603 abitanti. Il capoluogo di contea \u00e8 Kalamazoo.\nGeografia fisica.\nTerritorio.\nSecondo l'US Census Bureau, la contea ha una superficie totale di 1.500 km\u00b2, di cui 1.460 km\u00b2 \u00e8 terreno e 49 km\u00b2 (3,2%) sono superficie acquatica.\nStoria.\nLa Contea di Kalamazoo fu creata nel 1830, anche se la sua data di fondazione \u00e8 sconosciuta. Il villaggio di Kalamazoo (allora noto come Bronson) divenne il capoluogo della contea nel 1831.\nIl nome presumibilmente significa \"il miraggio o fiume riflettente\" e il nome originale indiano era \"Kikalamazoo\".\nSociet\u00e0.\nEvoluzione demografica.\nA partire dal censimento degli Stati Uniti del 2010, c'erano 250.331 persone residenti nella contea.\nL'80,1% erano bianchi non ispanici, 11,1% neri o afroamericani, 2,2% asiatici, 0,5% nativi americani e 3,0% di due o pi\u00f9 razze.\nIl 4,0% erano ispanici o latini (senza distinzione di razza).\nA partire dal censimento del 2000, c'erano 238.603 persone, 93.479 famiglie e 5756 famiglie residenti nella contea. La densit\u00e0 di popolazione era di 164 persone/km\u00b2. C'erano 99.250 unit\u00e0 abitative con una densit\u00e0 media di 68 ogni km\u00b2.\nLa composizione razziale della contea era 84,57% bianca, 9,73% nera o afroamericana, 0,41% nativa americana, 1,83% asiatica, 0,03% pacifica islandese, 1,27% di altre razze e 2,15% di due o pi\u00f9 razze.\nIl 2,64% della popolazione era ispanica o latina di senza distinzione.\nIl 18,3% delle persone era di lingua tedesca, l'11,5% olandese, il 10,3% inglese, l'8,4% irlandese e il 7,2% americano.\nIl 93,7% parlava inglese e il 2,8% spagnolo come prima lingua.\nVi erano 93.479 famiglie, di cui il 30,40% aveva figli con meno di 18 anni che vivevano con loro, il 47,70% erano coppie sposate che vivevano insieme, l'11,00% erano nubili e il 38,00% erano non-famiglie. Il 28,00% di tutte le famiglie era composto da una sola persona e l'8,50% sono costituite da persone sole e con almeno 65 anni. La media dei componenti che vivono nella stessa casa \u00e8 2,43 e la dimensione media della famiglia era 3,00.\nNella contea, la popolazione era distribuita con il 24,10% sotto i 18 anni, il 15,20% dai 18 ai 24, il 28,20% dal 25 al 44, il 21,10% dai 45 ai 64 e l'11,40% con un'et\u00e0 pari o superiore a 65 anni . L'et\u00e0 media era di 33 anni. Per ogni 100 femmine c'erano 93.6 maschi. Per ogni 100 femmine di et\u00e0 compresa tra 18 e oltre, c'erano 90.5 maschi.\nIl reddito medio per una famiglia nella contea era $ 42.022, e il reddito medio per una famiglia era $ 53.953. I maschi avevano un reddito mediano di $ 39,611 contro $ 27,965 per le femmine. Il reddito pro capite per la contea era di $ 21.739. Circa il 6,50% delle famiglie e il 12,00% della popolazione erano al di sotto della soglia di povert\u00e0, tra cui il 12,30% di quelli di et\u00e0 inferiore ai 18 anni e il 6,30% di quelli di et\u00e0 pari o superiore a 65 anni.\nInfrastrutture e trasporti.\nAeroporti.\nL'area metropolitana di Kalamazoo e Battle Creek \u00e8 servita dall'aeroporto internazionale di Kalamazoo/Battle Creek."}
{"id": "1570912", "revid": "1573940", "url": "https://it.wikipedia.org/wiki?curid=1570912", "title": "Contea di Kalkaska", "text": "La contea di Kalkaska, in inglese Kalkaska County, \u00e8 una contea dello Stato del Michigan, negli Stati Uniti. La popolazione al censimento del 2000 era di 16.571 abitanti. Il capoluogo di contea \u00e8 Kalkaska."}
{"id": "1570913", "revid": "1573940", "url": "https://it.wikipedia.org/wiki?curid=1570913", "title": "Contea di Kent (Michigan)", "text": "La contea di Kent, in inglese Kent County, \u00e8 una contea dello Stato del Michigan, negli Stati Uniti. La popolazione al censimento del 2000 era di 593 898 abitanti. Il capoluogo di contea \u00e8 Grand Rapids."}
{"id": "1570914", "revid": "767487", "url": "https://it.wikipedia.org/wiki?curid=1570914", "title": "Contea di Keweenaw", "text": "La contea di Keweenaw, in inglese Keweenaw County, \u00e8 una contea dello Stato del Michigan, negli Stati Uniti. La popolazione al censimento del 2000 era di 2 301 abitanti. Il capoluogo di contea \u00e8 Eagle River."}
{"id": "1570915", "revid": "767487", "url": "https://it.wikipedia.org/wiki?curid=1570915", "title": "Contea di Lake (Michigan)", "text": "La contea di Lake, in inglese Lake County, \u00e8 una contea dello Stato del Michigan, negli Stati Uniti. La popolazione al censimento del 2000 era di 11 333 abitanti. Il capoluogo di contea \u00e8 Baldwin."}
{"id": "1570916", "revid": "1573940", "url": "https://it.wikipedia.org/wiki?curid=1570916", "title": "Contea di Lapeer", "text": "La contea di Lapeer, in inglese Lapeer County, \u00e8 una contea dello Stato del Michigan, negli Stati Uniti. La popolazione al censimento del 2000 era di 87 904 abitanti. Il capoluogo di contea \u00e8 Lapeer."}
{"id": "1570917", "revid": "287204", "url": "https://it.wikipedia.org/wiki?curid=1570917", "title": "Contea di Leelanau", "text": "La contea di Leelanau, in inglese Leelanau County, \u00e8 una contea dello Stato del Michigan, negli Stati Uniti. La popolazione al censimento del 2000 era di 21 119 abitanti. Il capoluogo di contea \u00e8 Leland."}
{"id": "1570918", "revid": "1573940", "url": "https://it.wikipedia.org/wiki?curid=1570918", "title": "Contea di Lenawee", "text": "La contea di Lenawee, in inglese Lenawee County, \u00e8 una contea dello Stato del Michigan, negli Stati Uniti. La popolazione al censimento del 2000 era di 101 786 abitanti. Il capoluogo di contea \u00e8 Adrian.\nComuni presenti:"}
{"id": "1570919", "revid": "767487", "url": "https://it.wikipedia.org/wiki?curid=1570919", "title": "Deus otiosus", "text": "Il deus otiosus (dal latino \"dio ozioso\") \u00e8 l'essere creatore che d\u00e0 vita al mondo, all'umanit\u00e0 e a tutte le istituzioni pi\u00f9 importanti all'interno di una religione, ma che in seguito non si rende pi\u00f9 partecipe della vita del suo operato: una divinit\u00e0 che si chiude nella sua perfezione.\nQuesta \u00e8 stata una prospettiva autorevole nella storia delle religioni e della filosofia. Dio, dopo la creazione, ne avrebbe delegato il governo a degli spiriti naturali o a degli esseri intermedi. Nel mondo greco antico, il \"primo motore immobile\" di Aristotele ne pu\u00f2 essere considerato un classico esempio, mentre gli \"dei\" di Epicuro sono indifferenti per\u00f2 senza aver mai svolto alcuna attivit\u00e0 creatrice.\nNel deismo illuminista la religione razionale ha recuperato questo concetto d'un Creatore dell'Universo che non interviene e non interferisce pi\u00f9 con la sua opera.\nIl monoteismo ebraico, cristiano e islamico si fondano sulla figura di un Dio creatore del mondo che se ne prende cura.\nIl \"deus otiosus\" non va confuso n\u00e9 col \"deus absconditus\" della teologia negativa e della teologia dialettica di Karl Barth, n\u00e9 col \"deus ignotus\" (\u03b4\u03b5\u1f78\u03c2 \u1f04\u03b3\u03bd\u03c9\u03c3\u03c4\u03bf\u03c2) a cui fa riferimento san Paolo in : \u00abAllora Paolo, alzatosi in mezzo all'Are\u00f2pago, disse: \"Cittadini ateniesi, vedo che in tutto siete molto timorati degli d\u00e8i. Passando infatti e osservando i monumenti del vostro culto, ho trovato anche un'ara con l'iscrizione: Al Dio ignoto. Quello che voi adorate senza conoscere, io ve lo annunzio\".\u00bb"}
{"id": "1570920", "revid": "287204", "url": "https://it.wikipedia.org/wiki?curid=1570920", "title": "Contea di Livingston (Michigan)", "text": "La contea di Livingston, in inglese Livingston County, \u00e8 una contea dello Stato del Michigan, negli Stati Uniti. La popolazione al censimento del 2000 era di 156 951 abitanti. Il capoluogo di contea \u00e8 Howell."}
{"id": "1570921", "revid": "767487", "url": "https://it.wikipedia.org/wiki?curid=1570921", "title": "Contea di Luce", "text": "La contea di Luce, in inglese Luce County, \u00e8 una contea dello Stato del Michigan, negli Stati Uniti. La popolazione al censimento del 2000 era di 7 024 abitanti. Il capoluogo di contea \u00e8 Newberry."}
{"id": "1570922", "revid": "1573940", "url": "https://it.wikipedia.org/wiki?curid=1570922", "title": "Contea di Mackinac", "text": "La contea di Mackinac, in inglese Mackinac County, \u00e8 una contea dello Stato del Michigan, negli Stati Uniti. La popolazione al censimento del 2000 era di 11 943 abitanti. Il capoluogo di contea \u00e8 St. Ignace."}
{"id": "1570924", "revid": "1573940", "url": "https://it.wikipedia.org/wiki?curid=1570924", "title": "Contea di Macomb", "text": "La contea di Macomb, in inglese Macomb County, \u00e8 una contea dello Stato del Michigan, negli Stati Uniti. La popolazione al censimento del 2000 era di 788 149 abitanti. Il capoluogo di contea \u00e8 Mount Clemens."}
{"id": "1570926", "revid": "767487", "url": "https://it.wikipedia.org/wiki?curid=1570926", "title": "Pathfinder - La leggenda del guerriero vichingo", "text": "Pathfinder - La leggenda del guerriero vichingo (\"Pathfinder\") \u00e8 un film del 2007 diretto da Marcus Nispel.\nFilm d'azione vagamente ispirato a \"L'arciere di ghiaccio\", pellicola norvegese del 1987.\nTrama.\nGhost \u00e8 il figlio del capo di una banda di berserker vichinghi alla ricerca di una nuova terra in Nord America. Dopo aver compiuto varie scorrerie e massacri, il suo clan si dirige verso nuovi villaggi indigeni con l'intento di continuare la sua opera di razzia, ma resta vittima di una tempesta che distrugge la sua drakkar uccidendo tutti tranne il giovane Ghost. Il ragazzo viene fortunosamente trovato da una donna indigena che riesce a introdurlo ai costumi e alla cultura del suo popolo. Una volta raggiunta la maturit\u00e0, Ghost, come i membri maschi della sua nuova trib\u00f9, desidera ardentemente diventare un guerriero, ma incontra le resistenze del capo-trib\u00f9 che non lo considera abbastanza maturo spiritualmente da assumersi questo compito. Solo quando si sar\u00e0 liberato dai demoni del suo passato, gli dice l'anziano saggio, allora verr\u00e0 considerato in tutto e per tutto un uomo.\nPurtroppo il destino non sembra favorire Ghost: infatti, una nuova banda di terribili vichinghi giunge dalla Scandinavia con gli abituali propositi di sterminio e di conquista. Accorgendosi per primo del pericolo dal momento che riconosce le imbarcazioni vichinghe, Ghost tenta di avvisare la gente del suo villaggio, ma arriva troppo tardi; tutti gli indigeni sono stati massacrati, inclusa sua madre. Catturato dagli odiati nemici, viene riconosciuto come un \"membro\" della loro razza, ma riesce a scappare. Inseguito come una preda, sfrutta le conoscenze del territorio per confondere i vichinghi e alla fine si rifugia in un altro villaggio indigeno. Qui prega il capo-trib\u00f9 di scappare con tutti gli abitanti del luogo, ma i maschi pi\u00f9 giovani intendono restare ad affrontare gli \"uomini-drago\"; Ghost decide, quindi, di fronteggiare personalmente questi guerrieri vichinghi per scoprire a quale popolo appartiene veramente, ed in questo viene affiancato dalla figlia del capo-trib\u00f9.\nDopo che i guerrieri indigeni sono caduti vittima di una trappola ingegnata dallo stesso Ghost, lui, insieme al capo-trib\u00f9 e alla figlia di lui vengono catturati dai vichinghi; il capo di questi vuole sapere dove siano situati gli altri insediamenti indigeni, ma il capo-trib\u00f9 non cede n\u00e9 alle minacce, n\u00e9 alla tortura, e per questo viene brutalmente giustiziato. Quando anche la figlia sta per subire la stessa sorte, Ghost preferisce rivelare l'ubicazione dell'altro villaggio.\nGuidandoli verso la localit\u00e0, Ghost dice al signore vichingo che l'unico modo per raggiungere il villaggio \u00e8 arrampicarsi su un versante della montagna e da l\u00ec proseguire per una stretto sentiero: inoltre, per evitare che gli uomini possano cadere nel burrone sottostante, consiglia di legarsi tutti con una fune. Il vichingo accoglie con fiducia questo consiglio, credendo che Ghost abbia finalmente compreso di appartenere alla sua razza, ma alla fine questa decisione si rivela un fatale errore: dopo averli ingannati, Ghost fa in modo che l'ultimo uomo della fila cada nella gola, trascinando con s\u00e9 i compagni legati. Il guerriero vichingo, infuriato per il tradimento, riesce a liberarsi della fune cercando di uccidere Ghost, ma dopo un breve scontro quest'ultimo riesce a sopraffarlo, facendolo pericolosamente pendere da un appiglio scivoloso. Senza speranza di sopravvivere, il vichingo chiede a Ghost di dargli una morte onorata con la spada, da fiero membro della sua razza: a questo punto Ghost comprende a quale popolo appartenga veramente, e lascia cadere impietosamente il suo nemico senza trafiggerlo con la spada.\nDistribuzione.\nIl film ha debuttato negli Stati Uniti il 13 aprile 2007, ed in Italia il 24 agosto 2007.\nMerchandise.\nLa Dark Horse Comics ha prodotto una graphic novel basata sul film, intitolata \"Pathfinder\"."}
{"id": "1570932", "revid": "110157", "url": "https://it.wikipedia.org/wiki?curid=1570932", "title": "Museo etnografico Alfredo Majorano", "text": "Il Museo etnografico \"Alfredo Majorano\" \u00e8 sito nel centro storico di Taranto, nel settecentesco Palazzo Pantaleo (Rampa Pantaleo N\u00b06).\nNel museo sono presenti diverse testimonianze delle tradizioni popolari della citt\u00e0 di Taranto e della sua provincia raccolte dallo studioso Alfredo Majorano (1902-1984) e dalla moglie Elena Spinelli.\nGran parte del materiale \u00e8 stato donato dallo studioso al Comune di Taranto a partire dal 1978 e poi dalla vedova in anni pi\u00f9 recenti. La ricca collezione ha come tema conduttore la \"ritualit\u00e0 magico-religiosa nel tarantino\".\nIl museo raccoglie importanti documentazioni del patrimonio culturale immateriale, come le registrazioni della pizzica effettuate da Majorano negli anni cinquanta ed altre testimonianze sul fenomeno del tarantismo, studiato dall'etnologo Ernesto De Martino.\nIl museo \u00e8 stato a lungo diretto da Alberto Mario Cirese (1921 - 2011), uno dei pi\u00f9 importanti studiosi delle tradizioni popolari italiane della seconda met\u00e0 del Novecento. Per questa collaborazione \u00e8 stata anche conferita a Cirese la cittadinanza onoraria di Taranto. Attualmente il museo \u00e8 diretto dal Prof. Antonio Basile."}
{"id": "1570934", "revid": "287204", "url": "https://it.wikipedia.org/wiki?curid=1570934", "title": "Contea di Manistee", "text": "La contea di Manistee, in inglese Manistee County, \u00e8 una contea dello Stato del Michigan, negli Stati Uniti. La popolazione al censimento del 2000 era di 24 527 abitanti. Il capoluogo di contea \u00e8 Manistee. Nel suo territorio si trova la Manistee National Forest."}
{"id": "1570936", "revid": "74801", "url": "https://it.wikipedia.org/wiki?curid=1570936", "title": "Contea di Marquette (Michigan)", "text": "La contea di Marquette, in inglese Marquette County, \u00e8 una contea dello Stato del Michigan, negli Stati Uniti. La popolazione al censimento del 2000 era di abitanti. Il capoluogo di contea \u00e8 Marquette.\nComunit\u00e0 della Contea di Marquette.\nVillaggi (\"Villages\").\nNessuno"}
{"id": "1570937", "revid": "287204", "url": "https://it.wikipedia.org/wiki?curid=1570937", "title": "Contea di Mason (Michigan)", "text": "La contea di Mason, in inglese Mason County, \u00e8 una contea dello Stato del Michigan, negli Stati Uniti. La popolazione al censimento del 2000 era di 28 274 abitanti. Il capoluogo di contea \u00e8 Ludington."}
{"id": "1570938", "revid": "1573940", "url": "https://it.wikipedia.org/wiki?curid=1570938", "title": "Contea di Mecosta", "text": "La contea di Mecosta, in inglese Mecosta County, \u00e8 una contea dello Stato del Michigan, negli Stati Uniti. La popolazione al censimento del 2000 era di 40 553 abitanti. Il capoluogo di contea \u00e8 Big Rapids."}
{"id": "1570939", "revid": "1391549", "url": "https://it.wikipedia.org/wiki?curid=1570939", "title": "Contea di Menominee (Michigan)", "text": "La contea di Menominee (in inglese Menominee County) \u00e8 una contea dello Stato del Michigan, negli Stati Uniti. La popolazione al censimento del 2000 era di 25,326 abitanti. Il capoluogo di contea \u00e8 Menominee."}
{"id": "1570940", "revid": "287204", "url": "https://it.wikipedia.org/wiki?curid=1570940", "title": "Contea di Midland (Michigan)", "text": "La contea di Midland, in inglese Midland County, \u00e8 una contea dello Stato del Michigan, negli Stati Uniti. La popolazione al censimento del 2000 era di abitanti. Il capoluogo di contea \u00e8 Midland."}
{"id": "1570941", "revid": "287204", "url": "https://it.wikipedia.org/wiki?curid=1570941", "title": "Fyris\u00e5n", "text": "Il Fyris\u00e5n (\"fiume Fyris\") \u00e8 un fiume nella provincia svedese dell'Uppland, che scorre attraverso Uppsala e sfocia nel lago M\u00e4laren.\nPrima era chiamato fiume Full o fiume Sala (\"Sala\" si riferiva alla reggia dei re svedesi a Gamla Uppsala), ma il suo nome fu cambiato nel XVII secolo in memoria del Fyrisvellir, le piane paludose che sono state da tempo bonificate per la coltivazione ma che sono famose nella mitologia norrena. Negli anni trenta il fiume fu oggetto di studio da parte del geografo Filip Hjulstr\u00f6m il quale dedic\u00f2 al fiume una monografia nella quale espose alcuni importanti principi generali di idrologia.\nLe navi possono risalire il fiume dal M\u00e4laren ad Uppsala, dove due chiuse impediscono un'ulteriore risalita. Nell'estate del 2007 \u00e8 stata iniziata la costruzione di una scala per pesci per rendere possibile a pesci potamodromi di oltrepassare le chiuse e raggiungere i luoghi in cui possono deporre le uova. Durante l'ultimo giorno di aprile, gli studenti tentano di navigare attraverso le chiuse per mezzo di zattere fatte a mano, con risultati prevedibili."}
{"id": "1570942", "revid": "287204", "url": "https://it.wikipedia.org/wiki?curid=1570942", "title": "Contea di Missaukee", "text": "La contea di Missaukee, in inglese Missaukee County, \u00e8 una contea dello Stato del Michigan, negli Stati Uniti. La popolazione al censimento del 2000 era di 14 478 abitanti. Il capoluogo di contea \u00e8 Lake City."}
{"id": "1570943", "revid": "287204", "url": "https://it.wikipedia.org/wiki?curid=1570943", "title": "Contea di Montcalm", "text": "La contea di Montcalm, in inglese Montcalm County, \u00e8 una contea dello Stato del Michigan, negli Stati Uniti. La popolazione al censimento del 2000 era di 61 266 abitanti. Il capoluogo di contea \u00e8 Stanton."}
{"id": "1570944", "revid": "1573940", "url": "https://it.wikipedia.org/wiki?curid=1570944", "title": "Contea di Montmorency", "text": "La contea di Montmorency, in inglese Montmorency County, \u00e8 una contea dello Stato del Michigan, negli Stati Uniti. La popolazione al censimento del 2000 era di 10 315 abitanti. Il capoluogo di contea \u00e8 Atlanta."}
{"id": "1570946", "revid": "287204", "url": "https://it.wikipedia.org/wiki?curid=1570946", "title": "Contea di Muskegon", "text": "La contea di Muskegon, in inglese Muskegon County, \u00e8 una contea dello Stato del Michigan, negli Stati Uniti. La popolazione al censimento del 2000 era di 170 200 abitanti. Il capoluogo di contea \u00e8 Muskegon."}
{"id": "1570948", "revid": "1573940", "url": "https://it.wikipedia.org/wiki?curid=1570948", "title": "Contea di Newaygo", "text": "La contea di Newaygo, in inglese Newaygo County, \u00e8 una contea dello Stato del Michigan, negli Stati Uniti. La popolazione al censimento del 2000 era di 477.874 abitanti. Il capoluogo di contea \u00e8 White Cloud."}
{"id": "1570950", "revid": "287204", "url": "https://it.wikipedia.org/wiki?curid=1570950", "title": "Contea di Oceana", "text": "La contea di Oceana, in inglese Oceana County, \u00e8 una contea dello Stato del Michigan, negli Stati Uniti. La popolazione al censimento del 2000 era di 26 873 abitanti. Il capoluogo di contea \u00e8 Hart."}
{"id": "1570952", "revid": "287204", "url": "https://it.wikipedia.org/wiki?curid=1570952", "title": "Contea di Ogemaw", "text": "La contea di Ogemaw, in inglese Ogemaw County, \u00e8 una contea dello Stato del Michigan, negli Stati Uniti. La popolazione al censimento del 2000 era di 21 645 abitanti. Il capoluogo di contea \u00e8 West Branch."}
{"id": "1570954", "revid": "767487", "url": "https://it.wikipedia.org/wiki?curid=1570954", "title": "Contea di Ontonagon", "text": "La contea di Ontonagon, in inglese Ontonagon County, \u00e8 una contea dello Stato del Michigan, negli Stati Uniti. La popolazione al censimento del 2000 era di 7 818 abitanti. Il capoluogo di contea \u00e8 Ontonagon."}
{"id": "1570955", "revid": "114325", "url": "https://it.wikipedia.org/wiki?curid=1570955", "title": "Fyris", "text": ""}
{"id": "1570956", "revid": "287204", "url": "https://it.wikipedia.org/wiki?curid=1570956", "title": "Fyrisan", "text": ""}
{"id": "1570957", "revid": "35804", "url": "https://it.wikipedia.org/wiki?curid=1570957", "title": "Museo della ceramica di Grottaglie", "text": "Il Museo della Ceramica di Grottaglie \u00e8 ospitato presso il Castello Episcopio.\n\u00c8 il pi\u00f9 importante museo pugliese sul tema dell'arte delle ceramiche e rappresenta il connubio tra quest'antichissima arte e la cittadina jonica.\nAttualmente nel Museo possono visitarsi ben 5 differenti sezioni, cos\u00ec suddivise:"}
{"id": "1570958", "revid": "123466867", "url": "https://it.wikipedia.org/wiki?curid=1570958", "title": "Tracy Bond", "text": "Teresa Bond (nata Draco, precedentemente Di Vicenzo), detta Tracy, \u00e8 uno dei personaggi principali del romanzo di Ian Fleming \"Al servizio segreto di sua maest\u00e0\" del 1963. \u00c8 una Bond girl del film \"Agente 007 - Al servizio segreto di Sua Maest\u00e0\" del 1969, dove \u00e8 interpretata da Diana Rigg.\nBiografia.\nTracy nasce dal matrimonio fra il \"capu\" della Mafia corsa, Marc-Ange Draco, e sua moglie, una donna inglese. Dopo la morte della madre, viene mandata a terminare il ciclo scolastico in Svizzera. Diviene, da adolescente, la pupilla del padre sebbene inizi a divenire nota in quanto protagonista della cronache mondane di tutto il mondo. Verr\u00e0 poi definita dal suo stesso padre una \"ragazza cattiva\". Si sposa per la prima volta con un conte italiano, tale Giulio Di Vicenzo, che in seguito morir\u00e0 in un incidente d'auto, ma scopre che questi la tradisce e, fortemente sollecitata dal padre, ottiene il divorzio, sebbene incinta.\nQuando il bambino muore, pochi mesi dopo il parto, cade in una profonda depressione, che la porta a tentare ripetutamente il suicidio. Proprio durante un tentativo di suicidio il suo destino si unisce a quello della spia britannica James Bond. Lui la salva in extremis e viene assoldato dal padre di lei per distrarla dalla tristezza. Sebbene rifiuti, fra i due si rivela esserci vero amore che culmina con il matrimonio.\nMa, non appena partiti per il viaggio di nozze, durante una sosta in cui 007 toglie i fiori dalla sua Aston Martin, addobbata per l'occasione, Tracy viene uccisa per sbaglio (al posto del vero obbiettivo, cio\u00e8 Bond) dall'acerrimo nemico di suo marito, Ernst Stavro Blofeld, la cui segretaria spara un colpo di mitraglia sulla loro macchina, mentre l'affianca e la supera. Raggiunto da un poliziotto che chiede dell'accaduto, James Bond non pu\u00f2 far altro che mormorare che non \u00e8 successo niente: \u00abSta riposando, proseguiamo subito... Non c'\u00e8 nessuna fretta, vede? Abbiamo tutto il tempo del Mondo...\u00bb, mentre le bacia la fede e le dita della mano."}
{"id": "1570959", "revid": "74801", "url": "https://it.wikipedia.org/wiki?curid=1570959", "title": "Contea di Osceola (Michigan)", "text": "La contea di Osceola, in inglese Osceola County, \u00e8 una contea dello Stato del Michigan, negli Stati Uniti. La popolazione al censimento del 2000 era di abitanti. Il capoluogo di contea \u00e8 Reed City."}
{"id": "1570960", "revid": "180324", "url": "https://it.wikipedia.org/wiki?curid=1570960", "title": "Teresa Di Vicenzo", "text": ""}
{"id": "1570961", "revid": "287204", "url": "https://it.wikipedia.org/wiki?curid=1570961", "title": "Contea di Oscoda", "text": "La contea di Oscoda, in inglese Oscoda County, \u00e8 una contea dello Stato del Michigan, negli Stati Uniti. La popolazione al censimento del 2000 era di 9 418 abitanti. Il capoluogo di contea \u00e8 Mio."}
{"id": "1570962", "revid": "1573940", "url": "https://it.wikipedia.org/wiki?curid=1570962", "title": "Contea di Otsego (Michigan)", "text": "La contea di Otsego, in inglese Otsego County, \u00e8 una contea dello Stato del Michigan, negli Stati Uniti. La popolazione al censimento del 2000 era di 23 301 abitanti. Il capoluogo di contea \u00e8 Gaylord."}
{"id": "1570964", "revid": "1391549", "url": "https://it.wikipedia.org/wiki?curid=1570964", "title": "Contea di Ottawa (Michigan)", "text": "La contea di Ottawa (in inglese Ottawa County) \u00e8 una contea dello Stato del Michigan, negli Stati Uniti. La popolazione al censimento del 2000 era di 238 314 abitanti. Il capoluogo di contea \u00e8 Grand Haven.\nCitt\u00e0, villaggi, township e comunit\u00e0 non incorporate.\nCitt\u00e0\nVillaggi\nComunit\u00e0 non incorporate\nTownship"}
{"id": "1570966", "revid": "1543377", "url": "https://it.wikipedia.org/wiki?curid=1570966", "title": "Contea di Presque Isle", "text": "La contea di Presque Isle, in inglese Presque Isle County, \u00e8 una contea dello Stato del Michigan, negli Stati Uniti. La popolazione al censimento del 2000 era di 14 411 abitanti. Il capoluogo di contea \u00e8 Rogers City."}
{"id": "1570968", "revid": "1543377", "url": "https://it.wikipedia.org/wiki?curid=1570968", "title": "Contea di Roscommon (Michigan)", "text": "La contea di Roscommon, in inglese Roscommon County, \u00e8 una contea dello Stato del Michigan, negli Stati Uniti. La popolazione al censimento del 2000 era di 25 469 abitanti. Il capoluogo di contea \u00e8 Roscommon."}
{"id": "1570970", "revid": "48344", "url": "https://it.wikipedia.org/wiki?curid=1570970", "title": "Aleutians West", "text": ""}
{"id": "1570971", "revid": "1543377", "url": "https://it.wikipedia.org/wiki?curid=1570971", "title": "Contea di Saginaw", "text": "La contea di Saginaw, in inglese Saginaw County, \u00e8 una contea dello Stato del Michigan, negli Stati Uniti. La popolazione al censimento del 2000 era di 210 039 abitanti. Il capoluogo di contea \u00e8 Saginaw."}
{"id": "1570975", "revid": "1543377", "url": "https://it.wikipedia.org/wiki?curid=1570975", "title": "Contea di Sanilac", "text": "La contea di Sanilac, in inglese Sanilac County, \u00e8 una contea dello Stato del Michigan, negli Stati Uniti. La popolazione al censimento del 2000 era di 44 547 abitanti. Il capoluogo di contea \u00e8 Sandusky."}
{"id": "1570978", "revid": "1573940", "url": "https://it.wikipedia.org/wiki?curid=1570978", "title": "Chiesa di Sant'Alenixedda", "text": "Sant'Alenixedda \u00e8 una piccola chiesa medievale di Cagliari, sita tra il quartiere Europeo e il quartiere CEP.\nStoria e descrizione.\nIl tempio, la cui edificazione si fa risalire al primo quarto del XIV secolo , presenta una pregevole facciata a capanna, in stile gotico, costruita in pietra calcarea. Il prospetto \u00e8 chiuso tra le due paraste angolari e suddiviso in tre specchi da due lesene a fascio, che inquadrano il semplice portale, attualmente privo di architrave, sormontato da un arco ogivale, con estradosso rimarcato da una cornice aggettante e l'intradosso decorato a dentelli. Sopra il portale si apre un piccolo oculo. Completano la decorazione della facciata una serie di archetti pensili ogivali, che includono all'interno altrettanti archetti trilobati, poggianti su peducci scolpiti. All'apice del prospetto si eleva un campanile a vela. Il resto della chiesa venne rifatto in et\u00e0 moderna e non presenta elementi artistici di rilievo.\n\"Alenixedda\", in lingua sarda, \u00e8 il diminutivo di \"Aleni\" (in italiano Elena). La chiesetta \u00e8 dunque dedicata a sant'Elena Imperatrice; l'utilizzo del vezzeggiativo \"sant'Alenixedda\" per indicarla, deriva probabilmente dalla necessit\u00e0 di distinguere la chiesetta dall'altro non lontano luogo di culto, pi\u00f9 grande, ugualmente dedicato a sant'Elena ."}
{"id": "1570979", "revid": "49980", "url": "https://it.wikipedia.org/wiki?curid=1570979", "title": "Fonoassorbimento", "text": ""}
{"id": "1570981", "revid": "47767", "url": "https://it.wikipedia.org/wiki?curid=1570981", "title": "Mal'Ganis", "text": ""}
{"id": "1570984", "revid": "1566286", "url": "https://it.wikipedia.org/wiki?curid=1570984", "title": "Mimmo Palmara", "text": "Biografia.\nFrequenta i corsi di recitazione presso l'Accademia nazionale d'arte drammatica, di Roma, diplomandosi nel 1949. Particolarmente conosciuto fin dagli anni cinquanta, recita in alcune piccole produzioni del filone peplum molto in voga in quegli anni. \nSuccessivamente, si dedica al genere western lavorando con i pi\u00f9 acclamati registi dell'epoca. In questo periodo, firma le sue partecipazioni con lo pseudonimo \"Dick Palmer\".\nEsaurita l'ondata degli spaghetti-western, Palmara si dedica al doppiaggio - fondando nel 1967 una sua compagnia di doppiaggio, la SINC Cinematografica - e alla partecipazione in film polizieschi degli anni settanta."}
{"id": "1570995", "revid": "123095001", "url": "https://it.wikipedia.org/wiki?curid=1570995", "title": "Ditale", "text": "Il ditale \u00e8 un piccolo oggetto usato per proteggere le dita mentre si cuce.\nSi infila sul dito medio o indice e lo si usa per spingere la cruna dell'ago attraverso gli strati del materiale da cucire, generalmente tessuto o cuoio.\nStoria.\nIl ditale \u00e8 usato da millenni, con forme differenti in relazione al tipo di materiale da cucire, adeguandosi man mano allo sviluppo della struttura dell'ago.\nI primi risalgono al neolitico e non si infilavano sulle dita, venivano tenuti nel palmo della mano e la proteggevano dalla cruna degli aghi, che allora erano molto grossi simili a spilloni o punteruoli. Erano fatti di pietra, bronzo e ferro.\nAttrezzi simili si sono usati per la cucitura di vele o pelli fino al XVII secolo.\nIl ditale vero e proprio compare pi\u00f9 di duemila anni fa, con forma ad anello aperto sulla punta con incisioni concave distribuite sulla fascia. Anelli in ferro sono stati rinvenuti in Cina.\nIl ditale chiuso si diffonde nel medioevo con forme bombate o ogivali. Se realizzati in metallo, anche se non prezioso, erano comunque costosi; quelli economici erano fatti di \"cuir bouilli\", cio\u00e8 pelle bollita.\nNei secoli seguenti vennero prodotti con materiali preziosi, si trasformarono in piccoli oggetti ornamentali, oltre che strumenti d'uso preziosi gioielli da esibire. Con scritte, disegni e motti, in smalto e porcellana, diventano oggetti commemorativi e da collezione.\nAll'inizio del XIX secolo cominci\u00f2 la produzione industriale, il metallo diventa sottile, la punta abbastanza piatta e la distribuzione dei buchetti regolare.\nMateriali.\nI ditali moderni sono realizzati in acciaio inossidabile ma possono essere costruiti con:"}
{"id": "1570996", "revid": "1652134", "url": "https://it.wikipedia.org/wiki?curid=1570996", "title": "Lucy Walter", "text": "L'amante del principe.\nLucy Walter nacque attorno al 1630 in una famiglia della piccola nobilt\u00e0 gallese da William Walter (morto nel 1650) ed Elizabeth Prothero (morta nel 1652), che era nipote del cortigiano John Vaughan, I conte di Carbery che aveva servito sia Giacomo I d'Inghilterra che suo figlio Carlo I d'Inghilterra. Si crede che ella sia nata al Castle Roch, in Galles, che venne distrutto nel 1644 dai Roundhead; in quell'occasione Lucy venne dirottata a Londra e poi a L'Aia.\nNell'estate del 1648 questa giovane gallese, senza un gran nome, ma di bell'aspetto, attrasse lo sguardo di Carlo II d'Inghilterra, allora solo Principe di Galles, che si trovava a L'Aia in quello stesso periodo. Di solito si ritiene che Lucy sia stata la prima vera amante di Carlo II, anche se c'\u00e8 chi crede che gi\u00e0 due anni prima il giovane principe s'intrattenesse segretamente con qualcuna. Il fratello di Carlo II, James Stewart, duca di York, ebbe a dire che Lucy non aveva molto spirito, ma era bella e aveva una buona dose d'arguzia, dote comune, a suo dire, fra le donne che intraprendevano la stessa strada. Nell'agosto 1649 il diarista John Evelyn viaggi\u00f2 con lei nella carrozza di Henry Wilmot, I conte di Rochester e di lei disse che era una donna bella, mora ed ardita, ma piuttosto insipida. In quell'estate Lucy fu a Parigi e al castello di Saint-Germain-en-Laye con Carlo, che poi and\u00f2 con lei all'isola di Jersey.\nNel giugno 1650 Carlo riaccompagn\u00f2 Lucy a L'Aia prima di imbarcarsi per la Scozia e durante la sua assenza ella ebbe una relazione con Theobald Taaffe, I conte di Carlingford con cui ebbe una figlia, Mary, che nacque l'anno seguente. Dopo aver subito una cocente sconfitta alla battaglia di Worcester, Carlo fugg\u00ec sul continente e disse a Lucy che la loro relazione era finita. A tutta prima ella cerc\u00f2 di convincere il vescovo John Cosin di essere cambiata, ma, non ottenendo risultati, pass\u00f2 i successivi quattro anni viaggiando sul Continente e passando da uno scandalo all'altro, causando parecchio imbarazzo alla corte inglese in esilio. Ai primi di giugno 1656, mentre era a Colonia, degli amici del re si recarono da lei, offrendole 400\u00a3 di pensione annua se fosse tornata in Inghilterra con i figli. Lucy accett\u00f2 e salp\u00f2 da Flessinga; tornata a Londra trov\u00f2 casa sopra il negozio di un barbiere nei pressi di Somerset House. Le spie del Lord Protettore la identificarono come una sospetta spia e, poco dopo essere tornata a casa, lei e la sua cameriera vennero tratte agli arresti e mandate presso la Torre di Londra. Poco dopo, il 16 luglio 1656, venne prosciolta e chiese di poter tornare nei Paesi Bassi; da qui si rec\u00f2 a Bruxelles, dove riprese il suo stravagante stile di vita. Qualunque suo tentativo di usare il figlio per avere presa su Carlo fall\u00ec, anche se, quando nel 1658 vi fu un raffazzonato tentativo di rapire suo figlio, Lucy acconsent\u00ec a porre il bambino sotto la tutela di un tutore reale. Nel settembre 1658, dopo essersi confessata al vescovo Cosin, mor\u00ec a Parigi per una malattia venerea e venne sepolta nella capitale francese.\nI figli.\nLucy ebbe due figli:\nIl presunto matrimonio.\nFra il 1673 e il 1681 durante la crisi di successione venne fabbricata ad arte la leggenda che vorrebbe che Lucy avesse sposato legalmente Carlo II, venne asserito che il contratto di matrimonio era conservato in una scatola nera in possesso di Sir Gilbert Gerard, I baronetto di Fiskerton, genero del vescovo Cosin. Gerald venne convocato di fronte al Consiglio privato di sua maest\u00e0 e asser\u00ec di non essere a conoscenza di nessun contratto di matrimonio cosa che, per altro, Carlo II aveva sempre negato. Erede di Carlo rimase quindi il fratello che divenne poi Giacomo II d'Inghilterra con grande dispetto e preoccupazione del partito protestante che temevano l'aperta fede cattolica di Giacomo.\nNel 1970 la romanziera Elizabeth Goudge pubblic\u00f2 il romanzo \"The Child From the Sea\" in cui Lucy era la protagonista."}
{"id": "1570998", "revid": "1543377", "url": "https://it.wikipedia.org/wiki?curid=1570998", "title": "Contea di Shiawassee", "text": "La contea di Schiawassee, in inglese Schiawassee County, \u00e8 una contea dello Stato del Michigan, negli Stati Uniti. La popolazione al censimento del 2000 era di 71\u00a0687 abitanti. Il capoluogo di contea \u00e8 Corunna."}
{"id": "1570999", "revid": "1543377", "url": "https://it.wikipedia.org/wiki?curid=1570999", "title": "Contea di Schoolcraft", "text": "La contea di Schoolcraft, in inglese Schoolcraft County, \u00e8 una contea dello Stato del Michigan, negli Stati Uniti. La popolazione al censimento del 2000 era di 8 903 abitanti. Il capoluogo di contea \u00e8 Manistique."}
{"id": "1571000", "revid": "1543377", "url": "https://it.wikipedia.org/wiki?curid=1571000", "title": "Contea di St. Clair (Michigan)", "text": "La contea di St. Clair, in inglese St. Clair County, \u00e8 una contea dello Stato del Michigan, negli Stati Uniti. La popolazione al censimento del 2000 era di 164 235 abitanti. Il capoluogo di contea \u00e8 Port Huron."}
{"id": "1571003", "revid": "1793900", "url": "https://it.wikipedia.org/wiki?curid=1571003", "title": "Contea di St. Joseph (Michigan)", "text": "La contea di St. Joseph, in inglese St. Joseph County, \u00e8 una contea dello Stato del Michigan, negli Stati Uniti. La popolazione al censimento del 2000 era di 62 422 abitanti. Il capoluogo di contea \u00e8 Centreville. Nel territorio della contea scorre il fiume Fawn."}
{"id": "1571004", "revid": "1543377", "url": "https://it.wikipedia.org/wiki?curid=1571004", "title": "Contea di Tuscola", "text": "La contea di Tuscola, in inglese Tuscola County, \u00e8 una contea dello Stato del Michigan, negli Stati Uniti. La popolazione al censimento del 2000 era di 58 266 abitanti. Il capoluogo di contea \u00e8 Caro."}
{"id": "1571005", "revid": "1543377", "url": "https://it.wikipedia.org/wiki?curid=1571005", "title": "Contea di Van Buren (Michigan)", "text": "La contea di Van Buren, in inglese Van Buren County, \u00e8 una contea dello Stato del Michigan, negli Stati Uniti. La popolazione al censimento del 2000 era di 76 263 abitanti. Il capoluogo di contea \u00e8 Paw Paw."}
{"id": "1571006", "revid": "1543377", "url": "https://it.wikipedia.org/wiki?curid=1571006", "title": "Contea di Washtenaw", "text": "La contea di Washtenaw, in inglese Washtenaw County, \u00e8 una contea dello Stato del Michigan, negli Stati Uniti. La popolazione al censimento del 2000 era di 322 895 abitanti. Il capoluogo di contea \u00e8 Ann Arbor."}
{"id": "1571008", "revid": "729019", "url": "https://it.wikipedia.org/wiki?curid=1571008", "title": "Castello di Hohenzollern", "text": "Il castello di Hohenzollern, in tedesco \"Burg Hohenzollern\" \u00e8 un castello non lontano dalla citt\u00e0 di Tubinga, in Germania. Appartenne e fu fatto costruire dalla nobile famiglia prussiana degli Hohenzollern, che visse qui dall'Alto Medioevo alla prima guerra mondiale.\nPosizione geografica.\nIl castello si trova sulla sommit\u00e0 del Monte Hohenzollern ad un'altitudine di 855 metri, al di sopra dell'abitato di Hechingen e nel territorio del comune di Bisingen.\nStoria e descrizione.\nCostruito originariamente nella prima parte dell'XI secolo, venne completamente distrutto dopo un assedio di dieci mesi nel 1423 da parte dell'unione di alcune citt\u00e0 sveve. Un secondo castello, pi\u00f9 ampio, venne costruito dal 1454 al 1461 e serv\u00ec come rifugio alla famiglia Hohenzollern in periodo di guerra, anche durante la guerra dei trent'anni.\nAlla fine del XVIII secolo tuttavia si inizi\u00f2 a pensare che il castello avesse perso la sua importanza strategica e cadde gradualmente in abbandono. Ci\u00f2 port\u00f2 al crollo di diversi edifici. Oggi dell'originario edificio medievale rimane solo la cappella. La terza ricostruzione del castello, come lo vediamo oggi, venne effettuata tra il 1846 e il 1867 dal re Federico Guglielmo IV in stile neogotico a scopi principalmente celebrativi del prestigio della casata Hohenzollern."}
{"id": "1571011", "revid": "1543377", "url": "https://it.wikipedia.org/wiki?curid=1571011", "title": "Contea di Wexford (Michigan)", "text": "La contea di Wexford, in inglese Wexford County, \u00e8 una contea dello Stato del Michigan, negli Stati Uniti. La popolazione al censimento del 2000 era di 30 484 abitanti. Il capoluogo di contea \u00e8 Cadillac."}
{"id": "1571017", "revid": "1543377", "url": "https://it.wikipedia.org/wiki?curid=1571017", "title": "Raimondo Viale", "text": "Biografia.\nRaimondo Viale nasce nel 1907 a Limone Piemonte in provincia di Cuneo. All'et\u00e0 di 23 anni, viene ordinato sacerdote e viene assegnato come vicecurato alla parrocchia di Borgo San Dalmazzo. Negli anni '30 il suo impegno culturale e sociale lo porta in contrasto con le autorit\u00e0 fasciste.\nCondanna al confino.\nCon l'avvicinarsi dell'entrata in guerra dell'Italia, il clima politico si fa sempre pi\u00f9 teso. Don Viale, dal pulpito, condanna la scelta della guerra come \u201cun'inutile strage\u201d, tentando di marcare le distanze tra la posizione della Chiesa e quella del governo fascista. A pochi giorni dall'inizio delle ostilit\u00e0 con la Francia, pronuncia, durante un'omelia, un duro discorso contro la guerra, in seguito al quale \u00e8 arrestato e condannato a quattro anni di confino in Molise, presso la localit\u00e0 di Agnone.\nScontati i 15 mesi di confino, rientra a Borgo San Dalmazzo.\nL'aiuto agli ebrei.\nIl 19 settembre, giorno della strage di Boves, don Viale accoglie nella canonica la salma trafugata di don Mario Ghibaudo e, rischiando un'ulteriore rappresaglia tedesca, aiuta i familiari a portarla nel cimitero di Borgo. Dopo l'8 settembre 1943, arrivano gli ebrei dalla Francia, dalla residenza \u201cobbligata \u201c di Saint Martin V\u00e9subie. Solo 400 si presentano alle SS, ubbidendo al bando del capitano Muller, gli altri si nascondono dandosi alla macchia. 349 di essi sono catturati dalle autorit\u00e0 militari tedesche che li attendono a Valdieri, e vengono rinchiusi nel centro di raccolta di Borgo San Dalmazzo, in un ex caserma degli Alpini. Don Viale si prodiga in ogni modo per alleviare le loro sofferenze. La mattina del 21 novembre 1943, i 349 prigionieri iniziano il loro viaggio verso Auschwitz (soltanto 9 di essi sopravviveranno). Il cardinal Maurilio Fossati, arcivescovo di Torino, lo incoraggia a continuare in questa direzione, offrendogli anche aiuti materiali che hanno permesso a molti ebrei di raggiungere Genova tramite Monsignor Francesco Repetto e attraverso i contatti con la centrale della DELASEM di Genova, dove li accoglie in Vescovado per poi avviarli verso la Svizzera o il Centro Italia.\nLa resistenza non violenta \u00e8, per\u00f2, per don Viale un atteggiamento quotidiano, costante, deciso, in ogni situazione e in ogni episodio in cui viene coinvolto; come la presenza accanto ai tredici partigiani giustiziati nel cimitero di Borgo il 2 maggio 1944, come la falsa confessione al giovane partigiano sconosciuto, liberato grazie al suo intervento.\nNell'agosto del 1944 fu costretto a darsi alla clandestinit\u00e0.\nMorte.\nDon Viale mor\u00ec il 25 settembre del 1984.\nRiconoscimenti.\nUna piazza \u00e8 a lui intitolata a Borgo San Dalmazzo il 20 settembre 1998. Il 7 agosto 2000 riceve l'onorificenza Giusto tra le nazioni dall'istituto Yad Vashem di Gerusalemme."}
{"id": "1571028", "revid": "599013", "url": "https://it.wikipedia.org/wiki?curid=1571028", "title": "Hr\u00f3kr", "text": "Hr\u00f3kr \u00e8 un personaggio della saga norrena chiamata \"Hr\u00f3lfs saga kraka ok kappa hans\". \u00c8 figlio di S\u00e6vil Jarl e Sign\u00fd, sorella maggiore dei due re danesi Hro\u00f0gar e Halga (chiamati nella saga \"Hr\u00f3arr\" e \"Helgi\").\nSuo nonno Halfd\u00e1n era stato ucciso dal fratello Fr\u00f3\u00f0i, e Hr\u00f3arr e Helgi dovettero cercare rifugio presso un vecchio di nome Vivil, finch\u00e9 non furono abbastanza grandi da vendicare la morte del padre.\nQuando Hr\u00f3arr e Helgi uccisero lo zio Fr\u00f3\u00f0i, ottennero il trono di Danimarca. Tuttavia Hr\u00f3arr rinunci\u00f2 ad essere re e si trasfer\u00ec in Northumbria, dove spos\u00f2 \u00d6gn figlia del re Nor\u00f0ri; Helgi divenne perci\u00f2 l'unico re di Danimarca e diede in dono al fratello un prezioso anello, cimelio di famiglia.\nTuttavia un altro membro della famiglia desiderava una parte dell'eredit\u00e0 di Halfdan, il figlio della sua figlia primogenita, cio\u00e8 Hr\u00f3kr. Si rec\u00f2 prima da Helgi, che per\u00f2 rifiut\u00f2 di dargli un terzo del regno; poi and\u00f2 in Northumbria a reclamare almeno l'anello di Hr\u00f3arr. Quando questi rifiut\u00f2 di darglielo, Hr\u00f3kr chiese di poterlo almeno vedere, poi l'afferr\u00f2 e lo gett\u00f2 nell'acqua; Hr\u00f3arr si infuri\u00f2 moltissimo, fece tagliare i piedi di Hr\u00f3kr e lo risped\u00ec indietro alle sue navi. Hr\u00f3kr non riusc\u00ec a sopportare un tale affronto, cos\u00ec torn\u00f2 con una grande armata e uccise Hr\u00f3arr; Helgi vendic\u00f2 poi il fratello tagliando anche le braccia di Hr\u00f3kr.\nIl figlio di Hr\u00f3arr, Agnar (forse identificabile con Hre\u00f0ric e Hro\u00f0mund del \"Beowulf\"), in seguito recuper\u00f2 l'anello prezioso e con quest'impresa guadagn\u00f2 grande fama; si dice che Agnar sia diventato anche pi\u00f9 grande del padre, e molto si parla di lui nelle antiche saghe."}
{"id": "1571031", "revid": "287204", "url": "https://it.wikipedia.org/wiki?curid=1571031", "title": "Hrokr", "text": ""}
{"id": "1571034", "revid": "113744389", "url": "https://it.wikipedia.org/wiki?curid=1571034", "title": "Adriano Bolzoni", "text": "Biografia.\nInizi\u00f2 la carriera come giornalista, facendosi conoscere per i suoi reportage dal fronte della seconda guerra mondiale (aveva aderito alla Repubblica Sociale Italiana). Successivamente, collabor\u00f2 con Il Borghese e il Secolo d'Italia, divenendo quindi direttore del \"Reporter\", che acquis\u00ec notevole fama in quegli anni.\nNegli anni cinquanta inizi\u00f2 a scrivere sceneggiature per piccoli film di livello regionale. L'occasione gli si present\u00f2 durante il \"boom\" del genere spaghetti-western, periodo durante il quale Bolzoni avrebbe firmato le sue pi\u00f9 apprezzate e conosciute sceneggiature.\nContemporaneamente si dedic\u00f2 alla regia, dirigendo 4 film negli anni sessanta.\nTerminata l'ondata western, Bolzoni si dedic\u00f2 a film d'avventura e d'azione.\nScrisse diversi saggi storico-politici."}
{"id": "1571042", "revid": "486946", "url": "https://it.wikipedia.org/wiki?curid=1571042", "title": "Contea di Giaffa e di Ascalona", "text": ""}
{"id": "1571045", "revid": "126257", "url": "https://it.wikipedia.org/wiki?curid=1571045", "title": "Antonio Busca", "text": "Biografia.\nNato a Milano, si form\u00f2 artisticamente sotto la guida di Carlo Francesco Nuvolone e collabor\u00f2 con Ercole Procaccini nella sua citt\u00e0 natale e a Torino. Durante il 1648-1649, sotto la guida di Procaccini, Busca si occup\u00f2 di affrescare la \"Cappella del Crocifisso\" nella chiesa di San Marco a Milano, assieme a Johann Christoph Storer, a Il Moncalvo e a Luigi Pellegrini Scaramuccia.\nNel 1650-1651 viaggi\u00f2 sino a Roma per lavorare con Giovanni Ghisolfi abbandonando alcuni dei suoi lavori a Sacro Monte di Orta. A causa dei problemi di gotta, non riusc\u00ec mai a dedicarsi con vigore ad un solo progetto lasciando cos\u00ec molte opere incompiute."}
{"id": "1571048", "revid": "498579", "url": "https://it.wikipedia.org/wiki?curid=1571048", "title": "Catherine Pegge", "text": "Dal sovrano ebbe due figli, Charles FitzCharles, I conte di Plymouth e Catherine FitzCharles.\nFiglia di esponenti di classi sociali elevate, segu\u00ec la famiglia nell'esilio presso la citt\u00e0 belga di Bruges e fu proprio in questa citt\u00e0 che inizi\u00f2 la sua relazione con il sovrano."}
{"id": "1571049", "revid": "767487", "url": "https://it.wikipedia.org/wiki?curid=1571049", "title": "Pride and Glory - Il prezzo dell'onore", "text": "Pride and Glory - Il prezzo dell'onore (\"Pride and Glory\") \u00e8 un film del 2008 diretto da Gavin O'Connor.\nIl film, presentato in concorso al Festival Internazionale del Film di Roma 2008, \u00e8 stato distribuito nelle sale italiane il 31 ottobre 2008.\nTrama.\nRay Tierney \u00e8 un agente di polizia di New York. Una sera va a una partita di football fra i poliziotti di New York e quelli di Detroit, dove si trovano anche suo fratello Francis, anch'egli poliziotto, e sua sorella Megan con i suoi nipotini. Subito dopo la fine della partita Francis riceve una chiamata in cui viene informato che 4 suoi agenti sono stati uccisi in un raid a Washington Heights; Francis e Ray, assieme al loro cognato Jimmy Egan, anch'egli poliziotto del NYPD, si recano subito sul luogo del massacro e vedono un bagno di sangue. Iniziando le indagini, Ray scopre che uno spacciatore di droga, nonostante fosse ferito, \u00e8 riuscito a scappare. In un negozio, Ray interroga un bambino ispanico di nome Manny, che gli dice di aver visto quell'uomo correre in strada e salire in macchina, e riconosce l'identikit che Ray gli mostra: il colpevole si chiama Angel Tezo.\nJimmy scopre che il luogotenente di Tezo, Coco Dominguez, \u00e8 a New York dalla sua famiglia; fa irruzione nel suo appartamento e lo picchia per farsi dire dov'\u00e8 Tezo. Arrivato nel posto indicato, Ray chiama i rinforzi, avendo udito degli spari provenire dall'edificio. Entrato nel palazzo trova Jimmy con gli agenti Eddie Carbone e Kenny Dugan, che si scoprono essere corrotti e responsabili del massacro dei loro colleghi, che stanno torturando Tezo, che muore ucciso da alcuni colpi di pistola sparati da Jimmy con la pistola sottratta a Ray sul momento.\nRay e Jimmy, vengono convocati dagli Affari Interni per depositare le loro versioni sulla morte di Tezo. Ray afferma di non aver sparato a Tezo, ma non dice che \u00e8 stato Jimmy. Quest'ultimo invece afferma che \u00e8 stato Ray a sparare. La commissione, credendo a Jimmy, arresta Ray.\nFrancis riceve la chiamata delle sommosse nel quartiere abitato dagli ispanici ed \u00e8 costretto ad andare sul luogo mentre Ray va da Jimmy. Alla fine Francis arresta Kenny, evitando cos\u00ec che la folla lo uccida; intanto Ray e Jimmy si prendono a pugni, e Jimmy sta quasi per ucciderlo, strangolandolo ma Ray riesce a liberarsi e a stenderlo. Portandolo ammanettato alle volanti della polizia di suo fratello, i due si imbattono in un gruppo di ispanici, capeggiati da Coco. Riconoscendo Jimmy, gli uomini vogliono ucciderlo; Ray tenta di fermarli ma sono in troppi e Jimmy, pervaso dai sensi di colpa per aver disonorato la proprio famiglia e vedendo ormai prossima la sua fine, si lascia ammazzare.\nProduzione.\nGavin O'Connor ha scritto la sceneggiatura assieme a Joe Carnahan, ma aveva iniziato a scrivere lo script assieme al fratello Greg nel 1999, poco dopo il completamento di \"In cerca d'amore\". I fratelli O'Connor hanno scritto una storia dai tratti personali, rendendo omaggio al padre, detective della polizia di New York.\nLa stesura della sceneggiatura sub\u00ec notevoli ritardi allungando sempre di pi\u00f9 i tempi di produzione, O'Connor sostenne che una delle cause primarie per il ritardo furono gli attentati dell'11 settembre 2001, che resero poco opportuno, in quel periodo, affrontare il tema della corruzione nel corpo della polizia.\nFinalmente nel dicembre del 2007 la New Line Cinema avvi\u00f2 la produzione della pellicola, con parte del cast cambiato, Nick Nolte fu sostituito da Jon Voight per interpretare il patriarca di una famiglia di poliziotti."}
{"id": "1571050", "revid": "71433", "url": "https://it.wikipedia.org/wiki?curid=1571050", "title": "Pride and Glory (film)", "text": ""}
{"id": "1571064", "revid": "1904508", "url": "https://it.wikipedia.org/wiki?curid=1571064", "title": "Procaccini (famiglia)", "text": "I Procaccini furono una famiglia di pittori bolognesi attivi soprattutto in Lombardia tra XVI e XVII secolo."}
{"id": "1571066", "revid": "1048993", "url": "https://it.wikipedia.org/wiki?curid=1571066", "title": "Rod Cameron", "text": "Biografia.\nAttivo dalla fine degli anni trenta agli anni settanta, nella sua carriera apparve in circa 120 film.\nDopo aver esordito come stuntman e controfigura di Fred MacMurray, lavor\u00f2 sotto contratto prima con la Paramount Pictures e in seguito con la Universal Pictures. Tra le sue interpretazioni all'inizio degli anni quaranta, sono da ricordare quelle nella commedia \"Un colpo di fortuna\" (1940) e nelle pellicole d'avventura \"Giubbe rosse\" (1940) e \"Salom\u00e8\" (1945). Il personaggio di Rex Bennett, eroe rude e virile che Cameron imperson\u00f2 in \"Secret Service in Darkest Africa\" (1943) pu\u00f2 essere considerato il prototipo del moderno Indiana Jones.\nBench\u00e9 abbia recitato in pellicole di diversi generi, come thriller, horror, fantascienza, Cameron \u00e8 particolarmente conosciuto per i suoi ruoli in pellicole western, quasi sempre a basso budget, che lo fecero diventare una vera e propria star del genere durante gli anni quaranta e cinquanta. \nSempre negli anni cinquanta partecip\u00f2 a diverse produzioni televisive di successo, come la serie poliziesca \"City Detective\", di cui interpret\u00f2 61 episodi dal 1953 al 1955, nel ruolo del poliziotto newyorkese Bart Grant, il telefilm western \"State Trooper\" (105 episodi), in cui imperson\u00f2 Rod Blake, uno sceriffo del Nevada impegnato a risolvere casi di omicidio, contese tra minatori e tra rancheri, e la serie \"Coronado 9\", in cui interpret\u00f2 Dan Adams, un detective della Marina degli Stati Uniti. \nCameron mor\u00ec nel 1983, dopo una lunga lotta contro il cancro. Solo dopo la sua scomparsa \u00e8 stato inserito nella Hollywood Walk of Fame, al numero 1720 di Vine Street, per il suo contributo alla televisione."}
{"id": "1571067", "revid": "117384779", "url": "https://it.wikipedia.org/wiki?curid=1571067", "title": "Real Statte", "text": "Il F.C. Real Statte \u00e8 una squadra italiana di calcio a 5 femminile di Statte (TA). Milita nella Serie A, la massima serie del campionato italiano di calcio a 5 femminile.\nStoria.\nLa societ\u00e0 nasce nel 1994 per volont\u00e0 di Tony Marzella (attuale allenatore della squadra).\nIn questi anni il Real Statte ha ottenuto diversi importanti risultati sia a livello regionale sia a livello nazionale.\nLa squadra si \u00e8 laureata per ben 3 volte campione d'Italia ed \u00e8 il club pi\u00f9 titolato del calcio a 5 femminile in Italia."}
{"id": "1571074", "revid": "287204", "url": "https://it.wikipedia.org/wiki?curid=1571074", "title": "Esotropia essenziale infantile", "text": "Lesotropia essenziale infantile \u00e8 un disturbo della visione binoculare caratterizzato dalla deviazione verso l'interno di uno od entrambi gli occhi. Tale anomalia rientra nelle forme di strabismo. \nStoria.\nNel 1988, l'oftalmologo Americano Gunter K. Von Noorden aveva per primo descritto un caso di esotropia essenziale infantile, elencando . Helveston nel 1993 sullo studio di Von Noorden ha perfezionato l'elenco delle caratteristiche di tale anomalia oculistica. \nEpidemiologia.\nSi manifesta nell'et\u00e0 infantile e precisamente entro il sesto mese.\nTerapie.\nOltre alla cura di eventi quali nistagmo latente, ipermetropia e ambliopia, il trattamento \u00e8 chirurgico e avviene tramite recessione dei muscoli mediali, con il quale si indeboliscono, e se successivamente si riscontra ancora un residuo di esotropia si pu\u00f2 optare per la resezione. \nRecenti studi medici stanno cercando di comprendere se al precoce intervento corrisponde un intervento definitivo.\nBibliografia.\n' Paolo Nucci. Lo strabismo: clinica e terapia. Manuale per oftalmologi ed ortottisti. Editore Fabiano|"}
{"id": "1571076", "revid": "1718925", "url": "https://it.wikipedia.org/wiki?curid=1571076", "title": "Matita", "text": "Una matita (o lapis) \u00e8 uno strumento per disegnare e per scrivere. La matita comune \u00e8 solitamente un bastoncino di legno con un'anima in grafite; esiste anche il cosiddetto portamine o matita a mine in cui si inseriscono mine di materiale colorato che si differenziano per grandezza (0,5\u00a0mm, 0,7\u00a0mm ecc.).\nEtimologia.\nI vocaboli italiani \"lapis\" e \"matita\" derivano entrambi dal latino \"lapis haematites\" che significa \"pietra di ematite\": prima della scoperta della grafite venivano infatti utilizzati, con funzioni analoghe, bastoncini di carbone o di ematite (un ossido di ferro).\nStoria.\nLa matita moderna fu creata nella seconda met\u00e0 del XVI secolo, dopo la scoperta a Cumberland, in Inghilterra, di miniere del minerale detto grafite. Fu scoperto un giacimento di grafite estremamente pura e solida che venne inizialmente utilizzata per segnare il bestiame.\nL'attuale costruzione della matita e del lapis costituiti da un'anima di grafite e materiale colorato inseriti in un profilo cilindrico o esagonale di legno, tipicamente pioppo, viene attribuita a due italiani, Simonio e Lyndiana Bernacotti.\nIn Toscana permane la dicitura \"Lapis\" per indicare le matite comuni in grafite.\nLa maggioranza delle matite prodotte negli USA in et\u00e0 contemporanea \u00e8 di colore giallo. La tradizione ebbe inizio nel 1890 quando L. &amp; C. Hardtmuth in Austria-Ungheria introdusse la marca Koh-I-Noor Hardtmuth, dal nome di un celebre diamante indiano. Il colore giallo voleva attirare l'attenzione sulla qualit\u00e0 del lapis, sulla provenienza (asiatica) della grafite e sui colori della casa d'Asburgo (giallo-nero).\nCaratteristiche.\nDescrizione.\nLa matita comune si presenta come un bastoncino di legno, solitamente a sezione esagonale per una corretta impugnatura, al cui interno \u00e8 inserita un'anima di materiale colorato chiamata mina. Un'estremit\u00e0 della matita si appuntisce in maniera da rimuovere il rivestimento di legno e far emergere la punta della mina per poter cos\u00ec tracciare il colore. La punta della matita si effettua con uno strumento a lama detto temperamatite o temperino. L'utilizzo del temperino \u00e8 necessario periodicamente, perch\u00e9 la mina si consuma all'uso ed \u00e8 necessario far la punta per far s\u00ec che la matita lasci un tratto preciso.\nLa matita pu\u00f2 avere la mina composta prevalentemente di grafite e il tratto sar\u00e0 dunque grigio scuro, o con un tratto pi\u00f9 chiaro. Le matite colorate prendono anche se non in modo del tutto corretto, il nome di pastelli, e per i differenti utilizzi che hanno si distinguono dalla matita. Alcune delle matite comuni, destinate ad uso domestico e didattico, presentano una piccola gomma per cancellare all'estremit\u00e0 non appuntita per cancellare velocemente.\nEsiste un tipo particolare di matita chiamata portamine, costituito da una struttura in plastica o in metallo leggero contenente una serie di sottili mine di grafite o materiale colorato. Premendo il pulsante all'estremit\u00e0 del portamine, viene fatta fuoriuscire una mina. Le mine di questo tipo hanno diametri da 0.3 - 0.5 - 0.7 millimetri che non devono essere temperate e nel portamine se ne possono inserire pi\u00f9 di una; le mine di maggior diametro, da 1 a 6 millimetri, possono essere inserite solo una alla volta e all'occorrenza devono essere appuntite con un temperamine.\nDurezza.\nEsistono diversi tipi di matite, a seconda delle caratteristiche di durezza e di composizione della mina.\nLe matite da disegno si differenziano in 22 tipologie: EE (morbidissima), EB, 9B, 8B, 7B, 6B, 5B, 4B, 3B, 2B, B (morbida) HB (media), F, H, 2H, 3H, 4H, 5H, 6H, 7H, 8H, 9H (durissima)\nLe matite pi\u00f9 morbide permettono di ottenere un nero intenso (spesso indispensabili nei disegni artistici), mentre quelle pi\u00f9 dure vengono prevalentemente utilizzati nel disegno tecnico.\nLa durezza della mina dipende dalla sua composizione. Una mina per matita \u00e8 generalmente una miscela di polveri di grafite e di argilla che richiede un trattamento di cottura. Una maggiore quantit\u00e0 di argilla rende la mina pi\u00f9 dura e produce un segno pi\u00f9 chiaro.\nUn particolare tipo di matita da disegno artistico \u00e8 il carboncino, dal tratto molto morbido, il quale consente una grande possibilit\u00e0 di gradazione dei toni. Matite pi\u00f9 spesse e con la punta anche grezza sono utilizzati nella falegnameria e nell'edilizia in generale per riportare velocemente misure e rilevamenti.\nIn base alla durezza, una matita pu\u00f2 essere destinata a usi diversi:\nUtilizzo.\nLe matite e i lapis, assieme ad altri oggetti abitualmente utilizzati per la scrittura, quali la gomma, il temperamatite, le penne, vengono solitamente custodite in un astuccio.\nLe matite vengono utilizzate per scrivere quasi esclusivamente su carta. Il loro tratto lascia una traccia relativamente debole, tanto che pu\u00f2 essere facilmente rimossa con strumenti come la gomma per cancellare. Per questa sua propriet\u00e0, sono adatti soprattutto per il disegno, sia artistico che tecnico, e come mezzo veloce e cancellabile di scrittura.\nLe matite colorate sono destinate ai disegni artistici, e costituiscono una tecnica vera e propria. Un particolare tipo di matite, le matite copiative, sono utilizzate in tutte le votazioni italiane."}
{"id": "1571077", "revid": "1534511", "url": "https://it.wikipedia.org/wiki?curid=1571077", "title": "Almo Collegio Borromeo", "text": "L'Almo Collegio Borromeo, fondato nel 1561 da Carlo Borromeo, ha sede a Pavia ed \u00e8 il collegio di merito pi\u00f9 antico d'Italia tuttora in attivit\u00e0. Il collegio \u00e8 legalmente riconosciuto dal Ministero dell'istruzione, dell'universit\u00e0 e della ricerca come ente di alta qualificazione culturale. Aderisce dal 1997 alla conferenza dei collegi universitari di merito e figura tra gli enti fondatori dell'istituto universitario di studi superiori (IUSS) di Pavia.\nFinalit\u00e0 e servizi.\nIl collegio Borromeo venne creato per ospitare giovani promettenti che si trovassero in condizione di disagio economico, finalit\u00e0 che tutt'ora caratterizza la \"Fondazione Collegio Borromeo\". Per la sua fondazione furono soppressi due conventi e i loro beni conferiti al collegio. Fin dalle origini: Il 10 maggio 2009 \u00e8 stata inaugurata la sezione femminile, adiacente all'edificio storico. Il collegio Borromeo accoglie studenti e studentesse dell'universit\u00e0 di Pavia, selezionati tramite un concorso pubblico annuale. I servizi offerti dall'Almo Collegio, oltre al vitto e all'alloggio, riguardano attivit\u00e0 di formazione parallela e integrativa a quella universitaria. L'ammissione al collegio Borromeo consente l'accesso ai corsi ordinari dell'istituto universitario di studi superiori (IUSS) di Pavia, secondo le norme del relativo bando di concorso. \nDal 2010 \u00e8 attivo un accordo di scambio con il Corpus Christi College di Cambridge che permette agli alunni del Collegio la possibilit\u00e0 di un'esperienza all'estero presso l'universit\u00e0 di Cambridge. Il collegio dispone anche di un coro e un'orchestra e dal 2012 \u00e8 sede della Pavia Cello Academy.\nArchitettura.\nL'edificio che ospita il collegio, disegnato da Pellegrino Tibaldi, \u00e8 realizzato in stile manieristico con un lato esposto sul Ticino e circondato dai giardini e orti borromaici. Sulle diverse facciate di questo \"palazzo per la sapienza\", cos\u00ec definito dal Vasari, campeggiano numerosi gli stemmi ed emblemi delle casate Borromeo e Medici. Il progetto venne proseguito da Francesco Maria Richini e completato, entro gli anni '20 del Seicento, con due corpi di fabbrica sul lato orientale, protesi verso il giardino all'italiana. Dell\u2019architetto milanese sono anche i disegni della fontana barocca posta in fondo al giardino e quello della cancellata in ferro battuto che separa il cortile dal giardino all'italiana. Un ulteriore intervento architettonico di rilievo fu quello di Giuseppe Pollack al quale fu affidato, in seguito all'abbattimento nel 1819 dell'adiacente chiesa romanica di san Giovanni in Borgo, il compito di completare la facciata meridionale del collegio seguendo il modello delle altre. Sul terreno acquisito a seguito della demolizione si estende il giardino all'inglese, affacciato sul Ticino e su piazza del Collegio Borromeo. Risulta inoltre connesso con l\u2019area degli orti borromaici: un'ampia zona derivante da progressivi acquisti e annessioni di terreni un tempo appartenuti a conventi e istituzioni caritatevoli.\nLe stanze e gli spazi del palazzo sono cos\u00ec distribuiti nei diversi piani: \nSul lato meridionale si trovano due sezioni separate: \"Sangiovannino basso\" e \"Sangiovannino alto\", sempre destinate ad alloggi per gli studenti.\nSono state ricavate, nel XIX secolo, dalla demolizione della chiesa di san Giovanni in Borgo e risultano connesse al corpo principale dell'edificio rispettivamente a livello del Mezzanino e del piano nobile.\nLe stanze del palazzo sono anche classificate a seconda dei diversi lati dell'edificio: \nSale di rappresentanza.\nLa Sala bianca, posta al piano nobile, lato Richini del Collegio, \u00e8 utilizzata per seminari e conferenze. Ospita circa 100 persone ed \u00e8 caratterizzata da alte porte lignee settecentesche in verde pastello e lamina dorata. Quadri dei patroni del Collegio, membri della famiglia Borromeo, ne decorano le pareti.\nIl Salone degli affreschi, adiacente alla sala bianca, prende il nome da una serie d'affreschi che illustrano diversi momenti della vita di Carlo Borromeo, fondatore del Collegio. Ha una capienza di circa 200 persone e viene utilizzato per congressi, convegni e concerti. Sulle pareti orientale e occidentale, non affrescate, \u00e8 appesa una serie di quadri rappresentanti cardinali della famiglia Borromeo di varie epoche. Gli affreschi, dovuti a Cesare Nebbia, Federico Zuccari ed aiuti, furono realizzati all'inizio del '600 su commissione di Federico Borromeo; coprono la parete d'ingresso (Nord), quella di fondo (Sud) e il soffitto del salone. Gli affreschi parietali di dimensioni maggiori si riferiscono alla nomina cardinalizia di Carlo Borromeo e a vari episodi relativi alla peste del 1576-1577, detta \"peste di San Carlo\". Un elenco non esaustivo delle rappresentazioni del Salone degli affreschi include:\nLa Cappella.\nLa Cappella, dedicata a Santa Giustina, la patrona dei Borromeo, e a San Carlo Borromeo, fu ultimata nel 1581 ed \u00e8 regolarmente officiata.\u00a0 Esternamente presenta un\u2019importante portale secentesco in marmo, sormontato dal busto di San Carlo. La volta a botte \u00e8 decorata con gli affreschi pi\u00f9 antichi del Palazzo, realizzati dal pittore Giovanni Battista Muttoni nel 1579, in stile tardomanierista, e rappresentano quattro scene dell\u2019Antico Testamento, inserite in quadrature prospettiche e incorniciature multiple ed esuberanti, fitte di ornati geometrici, bordure di frutti e verdure e decorazioni a grottesca. Le pareti sono affrescate nel 1909 da Manlio Oppio, Osvaldo Bignami: nei quattro tondi si affacciano i Santi Patroni del Collegio e degli studenti universitari. Il pavimento \u00e8 quello originale cinquecentesco, in cotto lombardo, con le tipiche venature bicrome che ricordano il legno, mentre la cantoria fu aggiunta nel XIX secolo.\nAlloggi.\nGli alloggi degli studenti sono distribuiti tra i seguenti piani: ammezzato (\"Mezzanino\"), piano nobile (\"Nobile\"), secondo ammezzato (\"Paradiso\") e mansarda (\"Iperuranio\"). Sul lato meridionale si trovano inoltre le sezioni separate del piano ammezzato (\"Sangiovannino basso\") e del piano nobile (\"Sangiovannino alto\"). Gli alloggi degli alunni sono inoltre classificati a seconda dei diversi lati dell'edificio: \"Piazza\" sul lato occidentale; \"Vicolo\" sul lato settentrionale; \"Giardino\", \"Sangiovannino basso\" e \"Sangiovannino alto\" sul lato meridionale.\nGiardini.\nI due giardini del Collegio riflettono l'estetica e il clima culturale delle epoche in cui furono realizzati. Quello all'italiana, del XVI-XVII secolo, \u00e8 caratterizzato da basse siepi regolari disposte geometricamente, simmetriche rispetto all'asse centrale che va dal portale in ferro alla fontana, entrambi del Richini. Quello all'inglese, del XIX secolo, ha disposizione irregolare e le specie vegetali sono diverse e diversamente collocate, per produrre un effetto \"naturale\" caro all'estetica romantica. Gli orti borromaici, ampia area verde ad est del Collegio, lo isolano dal contesto urbano circostante e rendono i due giardini oasi di pace e silenzio incastonate nella citt\u00e0 di Pavia."}
{"id": "1571078", "revid": "54193", "url": "https://it.wikipedia.org/wiki?curid=1571078", "title": "Enotrio Ladenarda", "text": ""}
{"id": "1571079", "revid": "1543377", "url": "https://it.wikipedia.org/wiki?curid=1571079", "title": "Barbara Palmer", "text": "Barbara Palmer fu ritratta pi\u00f9 volte, in particolare dal pittore di corte sir Peter Lely. Per la sua stravaganza, il temperamento scorretto e la promiscuit\u00e0, il diarista John Evelyn la descrisse come la \"maledizione della nazione\".\nSi convert\u00ec al cattolicesimo dall'anglicanesimo nel 1663.\nInfanzia.\nNata Barbara Villiers presso la chiesa di St. Margaret a Westminster fu l'unica figlia di William Villiers, II visconte Grandison (1614-1642) e di sua moglie Mary Bayning, figlia del I visconte Bayning, un facoltoso commerciante.\nIl nonno paterno di Barbara era fratellastro di George Villiers, I duca di Buckingham. Il 20 settembre 1643, il padre di Barbara, mor\u00ec nella guerra civile inglese per una ferita riportata nella battaglia di Newbury, mentre lottava per i realisti. Aveva investito la sua considerevole fortuna sui cavalli e munizioni per il suo reggimento di cavalieri lasciando la figlia piccola e la vedova in condizioni precarie. Poco dopo la morte di lord Grandison, la madre di Barbara, lady Mary si rispos\u00f2 con Charles Villiers, II conte di Anglesey, un cugino del defunto marito.\nDopo l'esecuzione del 1649 di re Carlo I, l'impoverita famiglia Villiers trasfer\u00ec segretamente la propria fedelt\u00e0 a suo figlio, Carlo. Ogni anno, il 29 maggio, giorno del compleanno del nuovo re, la giovane Barbara, insieme con la sua famiglia, scendeva nella cantina della loro casa nel buio totale e clandestinamente beveva alla sua salute. A quel tempo, Carlo stava vagando per il continente, esiliato e senza un soldo.\nMatrimonio.\nNonostante fosse considerata una delle dame pi\u00f9 affascinanti del regno, Barbara non ebbe grande fortuna in amore. La prima relazione che intrattenne fu con Philip Stanhope, II conte di Chesterfield; i due interruppero la loro relazione quando Philip dimostr\u00f2 di essere interessato a sposare donne pi\u00f9 facoltose. Cos\u00ec il 14 aprile 1659 Barbara spos\u00f2 Roger Palmer, contro il volere della famiglia dello sposo. Il matrimonio non ebbe fortuna tanto che i due si separarono nel 1662 dopo la nascita del primo figlio senza per\u00f2 ottenere il divorzio. Barbara e Roger rimasero sposati sino alla morte di lui anche se non \u00e8 certo che tutti i figli della donna siano stati legittimi.\nBarbara divenne amante di Carlo II nel 1660, nel pieno del suo matrimonio, durante l'esilio di Carlo dall'Inghilterra a causa degli sconvolgimenti seguenti la decapitazione di re Carlo I. Come ricompensa, il re nomin\u00f2 Roger Palmer barone di Limerick e conte di Castlemaine nel 1661. Dei sei figli che Barbara partor\u00ec, si pensa che cinque siano stati figli di Carlo.\nSplendore e declino.\nBarbara incontr\u00f2 in Edward Hyde, importante sostenitore del re, un acceso oppositore; egli, per esempio, imped\u00ec alla donna di divenire dama di corte della moglie del re, Caterina di Braganza. In ogni caso, nel 1662, Barbara aveva pi\u00f9 influenza sulla vita di corte della stessa regina.\nBen presto per\u00f2 la sua posizione inizi\u00f2 a vacillare, poich\u00e9 si diceva che il re avesse intrattenuto una relazione con Frances Stewart. Nel dicembre del 1663 Barbara annunci\u00f2 la sua conversione al cattolicesimo romano. Non ci \u00e8 noto con chiarezza il motivo di questa conversione; le ipotesi pi\u00f9 attendibili sono due: alcuni sostengono che la donna decise di convertirsi per riconfermare la sua posizione presso il re, che avrebbe visto di buon occhio un passaggio al cattolicesimo, altri invece ritengono che la conversione della donna sia dovuta ad una volont\u00e0 di riavvicinamento al marito, il cattolico lord Palmer, nel caso molto probabile che il re si fosse stancato di lei.\nBarbara era famosa per la sua stravaganza che a volte si rivelava sfrontatezza ed arroganza: si diceva che attingesse direttamente dal tesoro di Stato e che avesse relazioni con i rappresentanti di nazioni potenzialmente avversarie come Spagna e Francia. Usava la sua posizione unicamente a suo vantaggio ottenendo spesso dal sovrano ogni genere di richiesta. Fu questo l'elemento che contribu\u00ec a fare rapidamente crollare la sua influenza sul sovrano e sulla corte. Nel 1670 Carlo II nomin\u00f2 Barbara baronessa di Nonsuch, contessa di Southampton e duchessa di Cleveland; non ci \u00e8 noto se il re fece questo magnanimo atto come un ennesimo omaggio alla sua favorita o se, con queste generose elargizioni, la facesse uscire definitivamente di scena. Il ducato venne poi ereditato da uno dei figli di Barbara, Charles FitzRoy.\nMentre il re aveva accolto a corte nuove amanti, Barbara intratteneva relazioni con altri uomini, compreso il suo cugino di secondo grado John Churchill. Tuttavia, dopo il Test Act, il re ebbe l'opportunit\u00e0 di cacciare Barbara in quanto cattolica e la sostitu\u00ec come amante ufficiale con Louise de K\u00e9rouaille.\nNel 1676 Barbara si trasfer\u00ec a Parigi con il suo figlio pi\u00f9 giovane.\nDopo la morte di Roger Palmer, nel 1705, Barbara spos\u00f2 in seconde nozze il generale Robert Feilding, che in seguito accus\u00f2 di bigamia. Barbara mor\u00ec nel 1709 a causa di un edema."}
{"id": "1571080", "revid": "54193", "url": "https://it.wikipedia.org/wiki?curid=1571080", "title": "Francesco Enotrio Ladenarda", "text": ""}
{"id": "1571081", "revid": "125317972", "url": "https://it.wikipedia.org/wiki?curid=1571081", "title": "Ooredoo", "text": "Ooredoo (precedentemente nota come Qtel, abbreviazione di \"Qatar Telecom\") \u00e8 un'azienda di telecomunicazioni del Qatar. Unico Internet service provider presente, \u00e8 una delle maggiori compagnie dell'emirato (con 2000 impiegati). Fondata nel 1999, \u00e8 quotata, oltre che alla borsa di Doha, alla London Stock Exchange, alla Bahrain Stock Exchange e alla borsa di Abu Dhabi.\nProvvede, inoltre, ai servizi di telefonia mobile che collegano il Qatar all'Oman con la Nawras, una \"joint-venture\" con la TDC A/S e alcuni partner dell'Oman. Nel 2006 ha intrapreso una partnership con la Korea Telecom.\nA novembre dello stesso anno una legge del governo di Doha ha costretto la societ\u00e0 a rompere il monopolio delle comunicazioni, con la conseguenza che ora la principale compagnia mobile del Qatar \u00e8 la IctQATAR.\nNel febbraio 2013 cambi\u00f2 il suo nome da Qtel a Ooredoo, trascrizione in alfabeto latino di \"io voglio\" in lingua araba.\nL'azienda \u00e8 presente anche in Tunisia, dove risulta il primo operatore privato.\nAttivit\u00e0 pubblicitarie.\nL'azienda, oltre che nella telefonia, \u00e8 attiva anche nella sponsorizzazione di alcuni eventi sportivi, sempre come sponsor secondario. Due esempi sono il Gran Premio motociclistico del Qatar sul Circuito di Losail e l'ATP Masters Series di tennis di Amburgo.\nNelle partite di campionato, il logo Ooredo appare sulle maglie del PSG sotto al numero posto sulla schiena dei calciatori."}
{"id": "1571084", "revid": "185700", "url": "https://it.wikipedia.org/wiki?curid=1571084", "title": "Argumentum ad nauseam", "text": ""}
{"id": "1571100", "revid": "309289", "url": "https://it.wikipedia.org/wiki?curid=1571100", "title": "Tjukjan", "text": "Il Tjukjan (), conosciuto anche con il nome di \"Tjujuk\u0117n\", \u00e8 un fiume della Russia siberiana orientale (Sacha-Jacuzia), affluente di sinistra del Viljuj.\nNasce dalle estreme propaggini nord-orientali dell'Altopiano della Siberia Centrale e fluisce con direzione sud-orientale attraverso il bassopiano della Jacuzia centrale, in un territorio piatto e ricco di laghi; non tocca centri urbani di qualche rilievo. Sfocia nel Viljuj a 464\u00a0km dalla foce. Il principale affluente \u00e8 il \u010cilli, confluente da destra.\nIl Tjukjan \u00e8 gelato nel periodo ottobre-maggio."}
{"id": "1571101", "revid": "767487", "url": "https://it.wikipedia.org/wiki?curid=1571101", "title": "Daniele Bagni", "text": "Biografia.\nL'inizio della sua carriera di musicista nel 1988 \u00e8 come bassista dei Ladri di Biciclette di Paolo Belli. Ha suonato nei due album \"Ladri di biciclette\" (1989) e \"Figli di un do minore\" (1991) prodotti da Celso Valli. Con i Ladri di Biciclette ha partecipato a diversi tour, numerose trasmissioni televisive tra le quali i Festival di Sanremo 1989 e 1991 (rispettivamente con i brani \"Ladri di Biciclette\" e \"Sbatti ben su del Be Bop\") e Vota la voce del 1989 (con il brano \"Dottor Jazz &amp; Mr. Funk\") vincendo il premio di artisti rivelazione dell'anno. Insieme a Francesco Baccini hanno vinto il Festivalbar 1990 (con il brano \"Sotto questo sole\"). Insieme a loro ha avuto l'occasione di suonare con Billy Preston, Sam Moore di \"Sam &amp; Dave\", Massimo Ranieri, Jimmy Winterspoon e Jon Hendricks. In seguito ha collaborato con Paolo Belli alla registrazione di due album di Paolo Belli &amp; the Rhythm Machine prodotto e mixato da Alan Golderg (1993) e Solo (1994).\nNel periodo 1994-1999, ha collaborato come turnista con i Litfiba, partecipando anche a numerose tourn\u00e9e in Italia e all'estero. Nel corso di questi anni ha registrato con la band i seguenti album: \"Spirito\" (1994), prodotto e mixato da Rick Parashar e Mike Tacci; \"Lacio drom (buon viaggio)\" (1995), mixato da Tom Lord-Alge; \"Mondi sommersi\" (1997), mixato da Tim Palmer; \"Croce e delizia\" (1998), \"Infinito\" (1999) e \"'99 Live\" (2005). Dal 1994 al 1998 suona il basso nella sigla di \"Italia 1 film\", ciclo di film in onda su Italia 1. Successivamente allo scioglimento del sodalizio Renzulli/Pel\u00f9, entra far parte della band che ha accompagnato Piero Pel\u00f9 durante la carriera solista denominata Supercombo dal 1999 al 2005, registrando gli album \"N\u00e9 buoni n\u00e9 cattivi\" (2000), \"U.D.S. - L'uomo della strada\" (2002) e \"Soggetti smarriti\" (2004), nei quali ha avuto l'opportunit\u00e0 di registrare con i batteristi Vinnie Colaiuta, Alfredo Golino e Roberto Gualdi.\nDal 2006 al 2009 suona con Piero Pel\u00f9 registrando gli album \"In faccia\" (2006), MTV Storytellers (2007) e \"Fenomeni\" (2008). Nel 2010 ha suonato con il chitarrista Paul Gilbert in occasione di alcune Clinics.\nHa fatto parte della reunion dei Litfiba, ritornando nella band dopo 10 anni, nel periodo che va dal 2009 al 2012. Nel 2010 \u00e8 stato pubblicato il nuovo album registrato dal vivo \"Stato libero di Litfiba\", mentre nel 2012 ha suonato nell'album in studio Grande nazione e il 21 di settembre 2012 era con loro sul palco del Campovolo di Reggio Emilia in occasione del concerto benefico \"Italia Loves Emilia\" a favore dei terremotati emiliani. Nel 2011 e 2013 ha suonato con il pianista/vibrafonista Annibale Modoni in occasione dell'evento \"Insieme si pu\u00f2\", organizzato dalla cantante Anna Mulazzi con lo scopo di raccogliere fondi per l'Hospice Bentivoglio. Nel 2013 e 2014 ha suonato sul palco del 105 Stadium di Rimini in occasione di \"Buon compleanno Sic\" presentato e diretto da Sergio Sgrilli.\nNel 2015 entra a far parte del progetto Balzaak, una band che propone uno spettacolo che rende omaggio ad Adriano Celentano. Oltre a Mao alla voce, la lineup della band \u00e8 completata da altri musicisti, che partecipano occasionalmente in qualit\u00e0 di ospiti, come Andy dei Bluvertigo, Alessandro Deidda de Le Vibrazioni e Stefania \"Alteria\" Bianchi. Il primo spettacolo teatrale-musicale portato sul palco \u00e8 stato \"Olr\u00e0it! - Mao sogna Celentano e gliele canta\".\nNel 2017 inizia la collaborazione con la Indie Band Emotu e nel 2018 pubblica insieme a loro l'album Meccanismi Imperfetti. Nel 2019 inizia la collaborazione per lo spettacolo di Duccio Forzano e Gianni Salvioni \"L'Angelo Bugiardo\" dedicato a Lucio Dalla entrando a far parte della band Lino e La Settima Luna."}
{"id": "1571102", "revid": "1241160", "url": "https://it.wikipedia.org/wiki?curid=1571102", "title": "Chlorocebus", "text": "Chlorocebus \u00e8 un genere di primati della famiglia Cercopithecidae, diffuso nell'Africa subsahariana.\nDistribuzione.\nQuesto genere ha un areale che comprende gran parte dell'Africa a sud del Sahara, dal Senegal all'Etiopia sino al Sudafrica. Piccole popolazioni sono presenti anche in alcune isole dei Caraibi, in particolare Barbados e Saint Kitts, dove sono state introdotte oltre 4 secoli fa, all'epoca della tratta degli schiavi dall'Africa.\nDescrizione.\nSono primati di media taglia, che raggiungono una lunghezza di 40\u201343\u00a0cm per i maschi e 34\u201339\u00a0cm per le femmine, con una coda lunga da 30 a 50\u00a0cm. I maschi pesano da 4 a 4,5\u00a0kg e le femmine da 2,5 a 3,5\u00a0kg.\nIl colore della pelliccia dorsale varia a seconda delle specie dal giallo pallido al grigio-verdastro sino al marrone scuro, mentre il ventre ed il pelo attorno al muso sono di colore bianco-crema. Il muso, le mani ed i piedi sono glabri e di colore nero. Nei maschi lo scroto \u00e8 di colore blu brillante ed il pene di colore rosso.\nBiologia.\nSono animali dalle abitudini diurne, che trascorrono la maggior parte del loro tempo al suolo e si ritirano sugli alberi solo per il riposo notturno. Sono maggiormente attivi nelle prime ore del mattino e nel tardo pomeriggio mentre dedicano le ore pi\u00f9 calde della giornata al riposo e al \"grooming\".\nSono animali sociali che vivono in gruppi da poche unit\u00e0 a numerose decine di esemplari, composti da femmine in numero superiore ai maschi. I gruppi hanno una rigida struttura gerarchica che assegna un ruolo privilegiato ai maschi e alle femmine dominanti per quanto riguarda la fruizione del cibo. I giovani maschi sono indotti a lasciare il gruppo una volta raggiunta la maturit\u00e0 sessuale, mentre le giovani femmine restano nel gruppo di appartenenza, spesso ereditando lo \"status\" sociale della madre.\nTra i potenziali predatori dei clorocebi ci sono i grossi felini (leoni e leopardi), le iene, gli sciacalli, gli uccelli rapaci, alcune specie di serpenti, nonch\u00e9 altri primati quali scimpanz\u00e9 e babbuini. Nelle popolazioni caraibiche i principali predatori risultano essere i cani e l'uomo.\nComunicazione.\nI clorocebi possiedono un ampio repertorio di vocalizzazioni, che utilizzano sia per segnalare ai membri estranei al gruppo la loro presenza sul territorio che per una vasta gamma di segnalazioni di allarme all'interno del gruppo. In particolare \u00e8 documentato l'utilizzo di suoni di allarme diversi per i diversi predatori.\nAlimentazione.\nSono sostanzialmente onnivori: anche se esprimono una netta preferenza per frutta, fiori, noci e semi, non disdegnano di cibarsi anche di insetti, uova e piccoli vertebrati (rettili, uccelli e piccoli roditori).\nRiproduzione.\nLe femmine segnalano la loro disponibilit\u00e0 all'accoppiamento presentando la vulva al maschio. Dal momento che i gruppi sono formati in prevalenza da femmine, ogni maschio si accoppia con pi\u00f9 femmine. Dopo una gestazione di 160 giorni ogni femmina d\u00e0 alla luce un solo piccolo. La nascita avviene di solito all'inizio della stagione delle piogge, quando vi \u00e8 sufficiente cibo disponibile. L'accudimento della prole \u00e8 prerogativa delle femmine. I piccoli vengono svezzati intorno ai 6 mesi di vita e raggiungono la maturit\u00e0 sessuale intorno ai 4-5 anni. La aspettativa di vita media \u00e8 di circa 11-13 anni in cattivit\u00e0 e di 10-12 anni allo stato selvatico.\nSistematica.\nComprende sei differenti specie, in passato considerate come sottospecie:"}
{"id": "1571103", "revid": "80339", "url": "https://it.wikipedia.org/wiki?curid=1571103", "title": "Tyukyan", "text": ""}
{"id": "1571104", "revid": "1573940", "url": "https://it.wikipedia.org/wiki?curid=1571104", "title": "Sphaerospira rockhamptonensis", "text": "Sphaerospira rockhamptonensis () \u00e8 un mollusco gasteropode della famiglia Camaenidae.\nDistribuzione e habitat.\n\u00c8 endemica dell'Australia: reperibile nel Queensland, nel distretto di Rockhampton da cui prende il nome."}
{"id": "1571105", "revid": "1573940", "url": "https://it.wikipedia.org/wiki?curid=1571105", "title": "Camaenidae", "text": "Camaenidae \u00e8 una famiglia di molluschi gasteropodi polmonati dell'ordine Stylommatophora.\nDistribuzione e habitat.\nSi tratta di molluschi conchigliati terrestri, reperibili all'altezza dei Tropici di entrambi gli emisferi, con una grande abbondanza di specie in Asia orientale e nell'Australasia.\nTassonomia.\nLa famiglia comprende quattro sottofamiglie cos\u00ec suddivise:"}
{"id": "1571109", "revid": "767487", "url": "https://it.wikipedia.org/wiki?curid=1571109", "title": "Dick Heckstall-Smith", "text": "Biografia.\nFiglio del preside della scuola locale di Ludlow, crebbe a Knighton in Galles, prendendo lezioni di pianoforte, clarinetto e sassofono. Successivamente, segu\u00ec il padre in Scozia \u2013 iscrivendosi alla Gordonstoun School a Moray \u2013 e poi in Cornovaglia a Dartington. Complet\u00f2 la formazione a Foxhole e all'universit\u00e0 di Sidney Sussex, Cambridge, dove coordinava la banda universitaria.\n\u00c8 qui che approfond\u00ec lo studio del sassofono, attratto dalla musica di Sidney Bechet, Lester Young e Wardell Gray, e proprio con la formazione dell'Universit\u00e0 effettu\u00f2 una tourn\u00e9e in Svizzera.\nTrasferitosi a Londra, nel 1958 si un\u00ec al gruppo del clarinettista Sandy Brown ed ebbe modo di suonare coi migliori musicisti della scena londinese, fra i quali il trombettista Bert Courtley, e venne ingaggiato dal quintetto di Ronnie Smith per qualche mese.\nNel 1962 entr\u00f2 a far parte dei Blues Incorporated e di Alexis Korner, l'anno successivo form\u00f2 la Graham Bond Organisation insieme a Jack Bruce e Ginger Baker, e nel 1967 cominci\u00f2 a suonare per John Mayall nei Bluesbreakers, con Jon Hiseman e Mick Taylor.\nNel 1968 insieme a Jon Hiseman fond\u00f2 i Colosseum, gruppo con cui pot\u00e9 finalmente dar sfogo alla notevole tecnica musicale al sassofono (era famoso perch\u00e9 soleva suonare con due sassofoni contemporaneamente), con sonorit\u00e0 jazz-rock-fusion.\nHeckstall-Smith firm\u00f2 molti dei brani pi\u00f9 famosi della band, con cui avrebbe suonato fino al 1972.\nDopo una parentesi di tre anni durante la quale il musicista si dedic\u00f2 alla propria formazione universitaria, Heckstall-Smith rientr\u00f2 sulla scena del jazz britannico, impegnandosi nella fondazione di alcuni gruppi \u2013 i Big Chief e i Tough Tenors \u2013 e si esib\u00ec con i Famous Blues Blasters (che nel 1981 sarebbero diventati i Mainsqueeze) e nel 1983 assieme a Bo Diddley gir\u00f2 l'Europa in tourn\u00e9e.\nTornato a Londra, ebbe una parte rilevante nel mondo musicale inglese: suon\u00f2 negli Electric Dream insieme a Julian Bahula, e form\u00f2 una schiera di giovani strumentisti, fra i quali il tenorsassofonista Ed Jones, chiamandoli a suonare nel suo sestetto DHSS, fino alla ricostituzione dei Colosseum che negli anni novanta diedero concerti in Gran Bretagna e in Germania.\nSuon\u00f2 come ospite d'onore nei dischi e nei concerti del bluesman italiano Guido Toffoletti. Con la Guido Toffoletti's Blues Society partecip\u00f2 alla trasmissione televisiva \"D.O.C.\" di Renzo Arbore. Nell'ultimo periodo, partecip\u00f2 al progetto \"Blues and Beyond\" con Jack Bruce, John Mayall e il chitarrista dei Fleetwood Mac Peter Green.\nMor\u00ec per insufficienza epatica fulminante all'et\u00e0 di 70 anni il 17 dicembre 2004. Il suo ultimo album da solista \"Blowing the Blues - Fifty Years Playing the British Blues\" con Peter Grant venne pubblicato postumo."}
{"id": "1571112", "revid": "438678", "url": "https://it.wikipedia.org/wiki?curid=1571112", "title": "Nemmeno in un sogno", "text": "Nemmeno in un sogno \u00e8 un film del 2002 diretto da Gianluca Greco.\nTrama.\nAffascinato dai canali televisivi italiani che riceve e condivide con il villaggio grazie ad antenne di fortuna, il pastore Ahmed (Ahmet Ugurlu) lascia lo sperduto altopiano di una remota regione asiatica alla volta del mondo dorato che raccontano gli spot pubblicitari e le veline.&lt;br&gt;\nTra i suoi bagagli: una capra, un ombrello e una misteriosa valigetta consegnatagli dagli scafisti dopo uno scambio di persona.&lt;br&gt;\nNegli occhi ha naturalmente il miraggio di un'altra vita, ma il suo italiano si riduce a slogan del tipo \"\u00abpi\u00f9 lo mandi gi\u00f9, pi\u00f9 ti tira su\u00bb\".\nDopo l'avventuroso approdo su una spiaggia pugliese, la sua prima vera accoglienza tocca al villaggio vacanze \"Magic Club\", dove viene scambiato per un turista, e dove la giornata \u00e8 scandita da appuntamenti e intrattenimenti che ricordano molto quelli dei palinsesti televisivi. Del resto, non a caso, proprio nel villaggio si sta allestendo la convention di \"Milliardaire\" e del suo viscido patron Umberto Virgili (Andrea Prodan).\nScambiato per uomo sensibile e saggio, il clandestino Ahmed, parlando come gli spot che ha sentito cos\u00ec tante volte, si trasforma mano a mano in una sorta di profeta in mezzo ai villeggianti e i suoi grani di pastorale saggezza finiscono per conquistare la bionda Vale (Martina Stella).&lt;br&gt; \nTutto questo, mentre due malavitosi da fumetto, Zicarico (Giuseppe Battiston) ed Eraclio (Roberto De Francesco) cercano in tutti modi di rientrare in possesso della misteriosa valigetta.&lt;br&gt;\nSuo malgrado Ahmed, dopo aver vissuto un momento di gloria, verr\u00e0 scoperto e rispedito a casa, dove continuer\u00e0 a raccontare di quel lontano meraviglioso paese dove ogni cosa \u00e8 possibile, dove non bisogna lavorare per vivere e basta dare delle palline per ottenere quello che si desidera. Proprio come in una favola. Agrodolce.\nProduzione.\nIl film \u00e8 stato girato in Puglia: quasi tutto in un villaggio vacanze di Peschici, eccetto alcune sequenze a Vieste e nell'Abbazia di \"C\u00e0lena\" e alcune scene ambientate a Trani nella zona del porto.\nCommento.\nOpera prima di Gianluca Greco, gi\u00e0 aiuto di Francesca Archibugi e storico collaboratore di Paolo Virz\u00ec e Sergio Rubini, oggi tra i pi\u00f9 noti casting director italiani e autori di documentari e progwti televisivi.\nIl film sviluppa un genere di commedia raramente esplorato in Italia: ironico, farsesco, surreale, contraddistinto da riferimenti favolistici chiaramente espressi sin dai titoli di testa.&lt;br&gt; \nIl regista si confronta cos\u00ec con una materia complessa, che non sempre riesce a dipanarsi con successo, colpa anche di evidenti problemi di budget, ma sempre ricca di citazioni letterarie e cinematografiche (da \"Oltre il giardino\" a Quentin Tarantino).\nAhmed Ugurlu, attore sconosciuto in Italia, ma celebre in Turchia, cita pi\u00f9 volte Charlot.\nLa figura del proprietario del \"Milliardaire\", Umberto Virgili, ricorda fortemente quella del telepredicatore-imbonitore Giorgio Mendella, patron di Rete Mia, travolto dagli scandali all'inizio degli anni '90, ma anche di tutti i guru del \"multi-level marketing\" o degli squali delle finanziarie."}
{"id": "1571125", "revid": "287204", "url": "https://it.wikipedia.org/wiki?curid=1571125", "title": "Victoria Frances", "text": ""}
{"id": "1571127", "revid": "287204", "url": "https://it.wikipedia.org/wiki?curid=1571127", "title": "Servus servorum Dei", "text": "Servus servorum Dei, in italiano \"servo dei servi di Dio\", \u00e8 uno dei titoli propri del Papa, introdotto da papa Gregorio I come contromossa in seguito all'assunzione nel 587/88 da parte di Giovanni IV Nesteutes patriarca di Costantinopoli dell'attributo di \"ecumenico\", con l'appoggio dell'imperatore Maurizio, mantenuto poi nonostante le proteste papali.\nIndica la superiorit\u00e0, ma allo stesso tempo l'umilt\u00e0 del Pontefice davanti a Dio. \"Servo di Dio\" \u00e8, nell'Antico Testamento, l'appellativo dei profeti: \"Parla, Signore, il Tuo servo ti ascolta\" (1Sam 3, 9-10).\nSant'Agostino aveva anticipato l'attribuzione di questo titolo a sua madre, santa Monica, pi\u00f9 di un secolo prima quando, nelle sue Confessioni, la chiama la \"serva servorum tuorum\", cio\u00e8, \"la serva dei tuoi servi\", intendendo dire i servi di Dio (Conf. 9,9,22).\nNei Vangeli.\nPrima di giungere a Cafarnao, luogo di un precedente esorcismo, il Signore rivela che il Figlio dell'uomo sarebbe stato ucciso e risorto dopo tre giorni. \nIl Vangelo secondo Marco, riferendosi al suo esempio e al sommo sacrificio per il genere umano nella morte di croce, insegna ai Dodici: \u00abSe uno vuole essere il primo, sia l\u2019ultimo di tutti e il servitore di tutti\u00bb, e ad accogliere i bambini \"nel Suo nome\"."}
{"id": "1571129", "revid": "123177260", "url": "https://it.wikipedia.org/wiki?curid=1571129", "title": "Processo di Ges\u00f9", "text": "La narrazione del processo di Ges\u00f9 \u00e8 descritta nei quattro vangeli canonici (Matteo 26,57-27,26; Marco 14,53-15,15; Luca 22,54-23,25 e Giovanni 18,12-19,16).\nDopo la celebrazione dell'Ultima cena in compagnia degli apostoli, Ges\u00f9 fu arrestato nell'orto del Getsemani, poco fuori Gerusalemme, con la complicit\u00e0 di Giuda Iscariota. In seguito fu interrogato dalle varie autorit\u00e0 politiche e religiose dell'epoca: Anna, Caifa, il Sinedrio, Pilato, Erode Antipa. Il tribunale ebraico gli contest\u00f2 un'accusa teologica, la bestemmia, per essersi equiparato a Dio; alcuni storici dissentono sostenendo che in base alle leggi giudaiche non vi sarebbe stata alcuna bestemmia. Davanti al tribunale romano venne formulata un'accusa politica, la sedizione e il reato di lesa maest\u00e0 per essersi proclamato \"re dei Giudei\". La condanna capitale fu emessa da Pilato ed eseguita mediante crocifissione.\nGli eventi, in sinossi, secondo quanto riportato dai Vangeli canonici.\nI quattro vangeli canonici sono le uniche fonti storiche che descrivano da punti di vista diversi gli avvenimenti del processo di Ges\u00f9. Dalle narrazioni \u00e8 possibile evidenziare un doppio procedimento inquisitorio contro Ges\u00f9 intentato prima dalle autorit\u00e0 ebraiche e poi dinanzi a quella romana, rappresentata da Ponzio Pilato, unico detentore dello \"ius gladii\". Secondo alcuni studiosi vi sarebbe tra i vangeli una certa concordanza negli eventi narrati, ma molti altri studiosi, evidenziano - come precisato nella sottostante sezione \"Storicit\u00e0 e attendibilit\u00e0 del processo\"- come tali narrazioni non siano storicamente conciliabili e attendibili, sia nel quadro generale che in molti dettagli, ma costituiscano la personale interpretazione teologica di ogni evangelista su precedenti materiali della tradizione cristiana.\nAltre fonti indipendenti.\nPur non riportando dettagli del processo Tacito mostra di conoscere gli avvenimenti, del processo e della condanna emessa da Ponzio Pilato, riferendo della decisione dell'imperatore Nerone di accusare i Cristiani dell'incendio di Roma del 64 d.C.:\nAlcuni storici non considerano particolarmente significativa questa testimonianza in quanto Tacito scriveva nel 115 d.C. - dopo 85 anni dalla morte di Ges\u00f9, periodo in cui il cristianesimo aveva gi\u00e0 iniziato a diffondersi e gli stessi vangeli erano gi\u00e0 stati scritti - citando informazioni e credenze allora di pubblico dominio.\nUna lettera scritta al figlio dal filosofo stoico Mara Bar Serapion, la cui compilazione \u00e8 stata ascritta al periodo delle disfatte giudaiche del 70 o del 135 d.C. riporta l'esortazione alla pratica della saggezza e della virt\u00f9 citando tre esempi di condanne deprecabili di uomini giusti quali Socrate, Pitagora e \"il saggio re degli ebrei\" identificabile con Ges\u00f9.\nUn'altra testimonianza che attesta la condanna a morte mediante crocifissione del maestro giudaico Ges\u00f9 da parte di Ponzio Pilato \u00e8 quella fornita da Giuseppe Flavio nella sua \"Storia universale del popolo giudaico\" apparsa nel 93 d.C.. La maggioranza degli studiosi ritiene che il testo, noto come Testimonium Flavianum, sia un'interpolazione successiva operata da copisti cristiani che non viene citata da alcun padre della Chiesa fino ad Eusebio di Cesarea nel IV secolo.\nAnche se pi\u00f9 tardiva come fonte, la \"Sanhedrin 43a\" del Talmud babilonese contiene un riferimento alla condanna di Ges\u00f9, giustiziato alla vigilia di Pasqua in quanto \"colpevole\" di stregoneria (o magia) e di indurre il popolo all'apostasia. Il testo, da alcuni non ritenuto riferibile a Ges\u00f9 Cristo, riporta tuttavia una traccia dell'avversione dei maggiorenti di Israele al \"Rabbi\" anticonformista; costoro ritengono dubbia l'identificazione con il Ges\u00f9 dei vangeli, in quanto Yeshu fu lapidato e poi appeso ad un palo o ad un albero e, inoltre, il brano riporta come questo predicatore avesse solo 5 discepoli - Matthai, Nakai, Nezer, Buni e Todah - i cui nomi peraltro non coincidono con i Dodici; la testimonianza \u00e8 di periodo tardo, almeno del IV secolo, riportando un insegnamento del rabbi Abbaye, che visse a quel tempo \nPer quanto riguarda le altre fonti, in genere vangeli apocrifi, esse sono di massima considerate inattendibili; fanno eccezione il Vangelo di Pietro e il Vangelo di Nicodemo redatti in origine tra la fine del I secolo e l'inizio del secondo che alcuni considerano utili per alcune deduzioni; il primo in particolare attribuisce la colpa della condanna interamente ai Giudei.\nConsiderazioni circa il processo.\nNon vi \u00e8 accordo tra gli studiosi sul fatto, se si sia trattato di uno o di due processi distinti. Dai vangeli traspare il fatto che Ges\u00f9 sia comparso di fronte a due tipi di autorit\u00e0, quella sinedriale e quella legale romana. Dal punto di vista giuridico, essendo la Palestina occupata e sotto giurisdizione romana, un processo per reati che comportassero la pena di morte era competenza esclusiva del giudice supremo, il procuratore romano (o nel caso specifico il \"praefectus\"). Tale fatto \u00e8 concorde con quanto attestato dal Vangelo secondo Giovanni: \"A noi non \u00e8 consentito mettere a morte nessuno.\". Secondo la prassi giuridica in vigore infatti la procedura legale prevedeva che il processo fosse condotto mediante un atto preciso di \"accusatio\", in questo caso da parte dei sacerdoti, che comportava l'interrogatorio, da parte del magistrato inquirente, dell'imputato e che questi si discolpasse, cosa che concorda con quanto riportato dai vangeli e avvalora la tesi del processo unico davanti a Pilato. L'operato descritto dai vangeli riporterebbe quindi la serie di interrogatori subiti da Ges\u00f9 allo scopo di formulare un preciso \"libellus inscriptionis\". Secondo la \"Lex Iulia iudiciorum publicorum\" di Augusto l'accusa si doveva intentare con precise modalit\u00e0 in un documento scritto e firmato. Secondo opinioni autorevoli il dibattimento contro Ges\u00f9 dinanzi al Sinedrio riferito dai vangeli ebbe la funzione di approntare un atto di accusa da presentare al governatore romano e non rappresent\u00f2 un \"processo\" vero e proprio.\nCronologia degli eventi, dall'arresto alla crocifissione.\nL'arresto di Ges\u00f9 non sarebbe stato legalmente fattibile senza alcuna motivazione o delibera; il solo Vangelo di Giovanni fornisce (aggiungendovi una sua riflessione teologica) la precedente decisione sinedriale sul \"caso Ges\u00f9\". Si preparava la maggiore delle ricorrenze che avrebbe fatto affluire pellegrini da ogni dove a Gerusalemme; il timore di possibili disordini innescati dalla stessa presenza del Rabbi galileo e della conseguente reazione dei Romani, spinsero i capi sacerdoti e il Sinedrio alla delibera e all'ordine di arrestare Ges\u00f9.\nSecondo Meier \u00e8 corretta la cronologia ricavata dalla narrazione giovannea. L'ultima cena non fu la cena pasquale ebraica e Ges\u00f9 mor\u00ec il giorno successivo, 14 nisan, vigilia della pasqua. Le varie fasi del processo si svolsero tra la sera di gioved\u00ec 6 aprile e il pomeriggio di venerd\u00ec 7 aprile del 30 d.C. (o meno probabilmente tra il 2 e il 3 aprile del 33); si propende di massima per l'anno 30 in cui la Pasqua (15 Nisan) corrispondeva al giorno 8 del mese di aprile e di sabato \u00c8 da tener presente che presso gli Ebrei il giorno veniva computato iniziando dal tramonto del giorno prima, venerd\u00ec 7 e terminava al tramonto del giorno dopo, e non da mezzanotte a mezzanotte.\nNel resoconto fornito i Vangeli concordano circa il giorno settimanale della morte di Ges\u00f9, venerd\u00ec. Per quanto riguarda l'indicazione del giorno annuale: i tre vangeli sinottici riferiscono della ricorrenza della Pasqua ebraica (che si celebra il 15 Nisan), mentre il solo Giovanni esplicitamente afferma che si trattava della vigilia della Pasqua (ovvero il 14 Nisan), creando quindi una discordanza in merito al giorno dell'evento; la versione giovannea concorda con la \"baraitha\" conservata nel trattato talmudico \"Sanhedrin 43a\" secondo cui \"Ges\u00f9 fu appeso la vigilia di Pasqua\". Gli esegeti del \"Nuovo Grande Commentario Biblico\" sottolineano che la discrepanza tra le due cronologie, giovannea e sinottica, \"suscita notevoli problemi\" e ritengono che sia corretta solo quella riportata da Giovanni - ovvero che Ges\u00f9 mor\u00ec il giorno prima, quello della Preparazione, e non durante la Pasqua come indicato dai sinottici - anche \"perch\u00e9 \u00e8 difficile pensare che i sommi sacerdoti e gli scribi si siano comportati cos\u00ec come fecero, il primo giorno di Pasqua\"; di analogo parere sono lo storico John Dominic Crossan, tra i cofondatori del Jesus Seminar, e lo storico e teologo cristiano Rudolf Bultmann. Anche in merito all'ora in cui Ges\u00f9 venne crocifisso, il Vangelo di Giovanni si discosta dal sinottico Marco: infatti secondo il Vangelo di Marco la crocifissione fu alle 9 di mattina, mentre invece, secondo quello di Giovanni, avvenne successivamente al mezzogiorno, ovvero oltre tre ore dopo. Anche in merito alla narrazione del processo di Ges\u00f9, secondo molti studiosi, la cronologia giovannea \u00e8 da preferirsi rispetto a quella sinottica, anche perch\u00e9 \"storicamente, avere una sessione del Sinedrio settimane prima di Pasqua sarebbe pi\u00f9 plausibile di una convocata di fretta nel mezzo della notte\".\nMotivi di ostilit\u00e0 crescente contro Ges\u00f9 che portarono ad un'accusa.\nI testi contenuti nei quattro vangeli canonici riportano una variet\u00e0 di motivazioni che, durante il ministero di Ges\u00f9, provocarono reazioni contro la sua persona ma solo alcune potevano essere considerate motivo sufficiente per decidere la sua morte.\nIl Vangelo di Matteo \u00e8 quello che descrive, in crescendo, le controversie con i capi ufficiali della nazione, dopo il suo ingresso \"trionfale\" a Gerusalemme e la cacciata dei mercanti dal Tempio, definendoli \"capi dei sacerdoti\", \"anziani del popolo\", scribi, farisei, sadducei ed erodiani. In particolare il capitolo 23 presenta un susseguirsi di violenti attacchi e denunce esplicite e dirette contro coloro che si ritengono i \"custodi\" della coscienza morale e religiosa. I testi indicati mostrano che la gente comune era contro di loro e che \"stupiva del suo insegnamento\".\nSecondo i vangeli le autorit\u00e0 religiose avevano gi\u00e0 deciso l'eliminazione di Ges\u00f9 pochi giorni prima della sua morte e, per Giovanni, in particolare in seguito al miracolo della risurrezione di Lazzaro (). Tuttavia gi\u00e0 durante il precedente ministero pubblico sono ricordati tentativi in tal senso ().\nIl Vangelo di Giovanni \u00e8 l'unico a riferire di una riunione del Sinedrio per discutere il \"caso Ges\u00f9\"\nGli avvenimenti preparatori e il processo.\nI quattro vangeli presentano resoconti degli avvenimenti e del processo in parte concordi; tuttavia presentano differenti punti di vista sui particolari e su alcune fasi differiscono anche in virt\u00f9 della maggiore o minore accessibilit\u00e0 dei redattori alle testimonianze o ai fatti stessi. Come, inoltre, sotto indicato nella sezione \"Storicit\u00e0 e attendibilit\u00e0 del processo\", il resoconto degli evangelisti - che si basa su precedenti tradizioni, a volte diverse - viene sviluppato non in modo storico e coerente ma in base alla propria visione teologica.\nInterrogatorio presso Anna.\nIl solo Giovanni riporta l'interrogatorio preliminare con Anna, ex sommo sacerdote () di cui non riferiscono gli altri tre vangeli ed altri particolari, come l'accesso al cortile da parte di Pietro, in virt\u00f9 della sua possibilit\u00e0 di accesso al palazzo in quanto ben conosciuto dallo stesso Sommo sacerdote e dalla custode.\nIl motivo di questo interrogatorio non \u00e8 specificato e non \u00e8 del tutto chiaro; non poteva infatti avere valore giuridico in quanto Anna non ricopriva pi\u00f9 la carica tuttavia l'ex sommo sacerdote conservava una grande influenza presso il Sinedrio tanto da far nominare negli anni seguenti alla sua carica, oltre al genero, ben cinque figli. Alcuni suppongono che dietro alla decisione di arrestare e uccidere Ges\u00f9 vi fosse proprio lui.\nLa sede dell'incontro fu verosimilmente il palazzo nobiliare nel quale dimorava anche Caifa, suo genero. La tradizione cristiana antica colloca il palazzo all'interno delle mura di Gerusalemme, nell'angolo sud-occidentale della citt\u00e0, poche decine di metri a nord dal luogo del cenacolo. L'identificazione del palazzo di Caifa con l'attuale chiesa del Gallicantu non trova consenso dalla maggior parte degli studiosi.\nInterrogatorio davanti al Sinedrio.\nLa giustizia ordinaria era stata lasciata ai tribunali giudaici e al Sinedrio operanti da prima dell'occupazione romana; ma i reati penali che comportavano la pena di morte erano prerogativa del governatore romano che tuttavia non poteva applicare l'estrema sanzione nei confronti di un cittadino romano che si appellasse al giudizio dell'alta corte imperiale. Gli interrogatori di Ges\u00f9 avevano quindi lo scopo di approntare un atto d'accusa con motivazioni concrete per richiedere a Pilato la sua esecuzione.\nLa classe dei sommi sacerdoti destituiti, al tempo dei romani costituiva una vera e propria aristocrazia che aveva grande influenza politica, governava gli \"affari\" del Tempio e presiedeva il \"Gran Consiglio\" (Sinedrio) di Gerusalemme. \u00c8 con tutta probabilit\u00e0 questo il motivo del pre-interrogatorio del \"potente\" Anna.\nI quattro vangeli concordano sul fatto che Ges\u00f9 fu condotto di notte alla casa di Caifa e il mattino successivo al palazzo del governatore (); il Vangelo di Giovanni di quanto avvenuto nel palazzo di Caifa riferisce solo del rinnegamento di Pietro sviluppando maggiormente il successivo incontro con Pilato e il Vangelo di Luca del rimando delle procedure legali al mattino (), \"nel loro sinedrio\", presumibilmente presso la sede ufficiale nella sala delle pietre squadrate entro il recinto del tempio.\nMatteo, che segue in questo il Vangelo di Marco, riferisce le procedure in maniera pi\u00f9 ampia con una prima fase, in casa del sommo sacerdote Caifa la sera () (prima del rinnegamento) e il verdetto emesso la mattina seguente, il luogo non \u00e8 specificato ma \u00e8 possibile supporre che sia lo stesso.\nVi \u00e8, comunque, discordanza tra i vangeli se il Sinedrio si sia riunito due volte - una di notte e una al mattino, come sostengono Marco e Matteo - oppure solo una al mattino, come riporta invece Luca; si consideri, inoltre, che il resoconto lucano dell'unica riunione mattutina \u00e8 identico a quello degli altri due sinottici per la prima riunione notturna e non \u00e8 ragionevole supporre che Ges\u00f9 abbia dato due volte la medesima risposta ed abbia suscitato due volte lo stesso stupore e la stessa reazione dei medesimi membri del Sinedrio. Questo indica che la prima seduta notturna, descritta in Marco e Matteo, corrisponde a quella mattutina descritta da Luca, il quale quindi non ha semplicemente omesso di riportare la seduta precedente; appare, inoltre, storicamente improbabile che vi possa essere stata una convocazione notturna ed improvvisa dei settanta dei membri Sinedrio, seguita oltretutto da un'ulteriore seduta in mattinata. Infine, al contrario dei sinottici, per il Vangelo secondo Giovanni la riunione sinedrile avvenne invece molti giorni prima - quando Ges\u00f9 non si trovava ancora a Gerusalemme - e l'evangelista non cita, infatti, alcuna altra riunione il giorno del processo davanti a Pilato.\nAlcune considerazioni.\nSecondo la Mishnah (trattato \"Betza\" 5,2; trattato \"Sanhedrin\" 4,1) erano vietate le sedute del Sinedrio in un giorno di festa e nel suo giorno preparativo, la sentenza capitale doveva essere emessa di giorno, non di notte, e confermata in una seconda seduta, che poteva tenersi solo dopo che fossero passate almeno 24 ore dalla prima. E assumendo la cronologia sinottica (morte il giorno di Pasqua) si aggiunge l'irregolarit\u00e0 del processo tenuto in un giorno festivo. Tutte queste indicazioni non sarebbero state rispettate nel processo sinedriale descritto dai vangeli. Tuttavia, viene obiettato, la Mishnah risale a circa il 200 d.C. quando era gi\u00e0 da tempo scomparsa l'influenza e la stessa classe dei Sadducei ed \u00e8 stata redatta in ambienti farisaici; molti ritengono che questi divieti non possano essere applicati al processo di Ges\u00f9, di due secoli precedenti e gestito dalle autorit\u00e0 sadducee.\nIn base alla legge ebraica sono riscontrabili anche una serie di violazioni compiute dalle autorit\u00e0 religiose in merito al processo di Ges\u00f9: utilizzo di falsi testimoni (), falsificazione della giustizia (), aver incitato le autorit\u00e0 politiche a liberare l'assassino Barabba (), aver chiesto di uccidere Ges\u00f9 tramite crocifissione, pratica ritenuta sconveniente (), il non aver accettato come re un ebreo, bens\u00ec uno straniero quale Cesare ().\nTuttavia dal punto di vista della religiosit\u00e0 ebraica, assumendo come valida la confessione di Ges\u00f9 equiparatosi a Dio, malgrado i vari elementi illegali il processo emise la sentenza appropriata: morte per bestemmia (), da eseguirsi tramite lapidazione.\nDal punto di vista cronologico-formale pertanto possono essere ipotizzate alcune opzioni:\nI vangeli non specificano dove Ges\u00f9 abbia trascorso la notte. La tradizione indica come cella di detenzione una grotta scoperta nel 1888 nel sito della chiesa di San Pietro in Gallicantu. Nella grotta sono presenti antiche croci dipinte. Questa identificazione tuttavia non \u00e8 condivisa dalla maggior parte degli studiosi.\nNel caso che il processo si sia tenuto presso il tempio, non \u00e8 chiaro se e dove le guardie del tempio a servizio del Sinedrio disponessero di una cella per la custodia o se si appoggiassero sulla vicina fortezza Antonia presidiata dai romani. Data la sacralit\u00e0 del luogo \u00e8 improbabile che i condannati fossero custoditi entro il recinto del tempio.\nSi cercano le motivazioni per l'accusa e per la condanna.\nA conclusione della riunione sinedriale del mattino venne decretata la condanna a morte di Ges\u00f9. Secondo i resoconti evangelici furono portate accuse da \"falsi testimoni\" contro Ges\u00f9. Il contenuto delle accuse non \u00e8 definito, eccetto quella di aver dichiarato di distruggere il tempio e ricostruirlo in tre giorni (vedi , dove per\u00f2 l'evangelista modifica il \"logion\" con \"distruggete\" adattandolo alla passione): i tre sinottici non riportano l'episodio ma solo l'accusa, mentre Giovanni riporta l'episodio ma non l'accusa durante il processo. Comunque nessuna delle accuse si dimostr\u00f2 decisiva per decretarne la morte.\nIl culmine del processo \u00e8 la \"confessione\" di Ges\u00f9, che viene riportata con lievi differenze dai tre sinottici:\nCon la risposta Ges\u00f9 si dichiara Messia e \"Figlio di Dio\", epiteto qui usato come attributo messianico. Questo per\u00f2 non costituisce un reato punibile con la morte: gli Ebrei aspettavano (e aspettano) un messia umano, \"Figlio di Dio\". La \"bestemmia\" nella risposta, secondo alcuni, starebbe invece nell'equipararsi (\"sedere alla destra\") di Ges\u00f9 a Dio, indicato con l'epiteto \"Potenza\"; secondo alcuni per gli Ebrei non era affatto blasfemo predire che il Figlio dell'uomo seduto alla destra di Dio sarebbe presto arrivato sulle nubi dal cielo, come anche citato nelle profezie del Libro di Daniele: gli evangelisti - che scrissero in greco e al di fuori della Palestina - proiettarono, nella descrizione degli eventi, la loro visione cristiana di quella che poteva essere una bestemmia in ambiente giudaico. Allo stesso modo - contrariamente a quanto riportato, ad esempio, dal Vangelo secondo Giovanni nei passi \"\"Gli risposero i Giudei: \u00abNoi abbiamo una legge e secondo questa legge deve morire, perch\u00e9 si \u00e8 fatto Figlio di Dio\u00bb\" e \"\u00ab...voi dite: Tu bestemmi, perch\u00e9 ho detto: Sono Figlio di Dio?\u00bb\"\" - dichiararsi \"Figlio di Dio\" non era considerata una bestemmia. \nIl processo dinanzi alla giustizia romana.\nGes\u00f9 venne condotto dinanzi al magistrato, il governatore romano Pilato, dopo avere stabilito un capo di accusa che prevedeva la morte; in questo, secondo alcuni studiosi, il Sinedrio assunse un ruolo che definiremmo \"istruttorio\" ai fini del processo vero e proprio. Il Sinedrio aveva la facolt\u00e0 di giudicare ma non quella eseguire la condanna a morte nonostante l'avesse decretata . Questo dato biblico sulla ripartizione delle competenze giuridiche in Palestina appare coerente con quanto sappiamo della gestione del potere romano, in Giudea come anche nelle altre province.\nNegli scritti neotestamentari sono comunque attestate condanne a morte eseguite dalle autorit\u00e0 ebraiche quali, il tentativo di lapidazione dell'adultera (); la lapidazione di Stefano (); l'uccisione per spada di Giacomo di Zebedeo (); la lapidazione di Giacomo \"fratello del Signore\". Ci sono tuttavia delle motivazioni che spiegano tali 'eccezioni': la pericope dell'adultera - ritenuta per\u00f2 dagli storici un'aggiunta posteriore al Vangelo secondo Giovanni, che inizia a comparire regolarmente nei manoscritti attorno al IX secolo d.C. - \u00e8 pi\u00f9 propriamente una diatriba giuridica che non una reale esecuzione capitale; la lapidazione di Stefano \u00e8 un vero e proprio linciaggio, senza alcun processo sinedriale; l'esecuzione di Giacomo di Zebedeo \u00e8 avvenuta tra il 41 e il 44 allorquando i Giudei riebbero per un breve periodo la piena sovranit\u00e0 sotto Erode Agrippa I, mentre quella di Giacomo il minore invece avvenne nel 62, in occasione del vuoto di potere tra Festo e Albino.\nRicostruzione degli eventi e dei possibili luoghi.\nQuanto al luogo, i vangeli concordano nel dire che Ges\u00f9 fu condotto di fronte al governatore romano Pilato. Giovanni () definisce il luogo di questo incontro col titolo generico \"pretorio\". Anche e citano il pretorio, inteso come cortile: in questi casi si tratta pi\u00f9 propriamente non del luogo del processo ma della flagellazione e dei maltrattamenti da parte dei soldati romani, ma viene lasciato intendere che il luogo sia lo stesso o nelle sue immediate vicinanze.\nCon \"pretorio\" si intendeva la residenza ufficiale del procuratore romano. Solitamente il governatore risiedeva a Cesarea marittima, capitale della provincia di Giudea, ma in occasione delle feste poteva recarsi a Gerusalemme per controllare meglio eventuali tumulti. La sede del governatore, cio\u00e8 il pretorio di Gerusalemme, non \u00e8 nota con chiarezza e sono state proposte alcune ipotesi:\nQuanto alla cronologia e all'effettivo svolgimento dell'incontro Ges\u00f9-Pilato si notano discordanze tra i resoconti evangelici:\n. Nel caso della cronologia corta (arresto gioved\u00ec sera, morte venerd\u00ec) le concitate ore del venerd\u00ec mattina devono contenere una seduta, o l'intero processo secondo Luca(), del sinedrio, il primo interrogatorio di Pilato, il rinvio a Erode, la liberazione di Barabba, il secondo interrogatorio di Pilato.\nL'accusa dinanzi al magistrato.\nIl solo Luca riporta esplicitamente le accuse che le autorit\u00e0 ebraiche mossero contro Ges\u00f9 a Pilato, accuse tutte di ordine prettamente politico: sobillava il popolo, impediva di dare i tributi a Cesare (titolo generico per l'imperatore romano), affermava di essere il Cristo-Messia re (). Secondo i vangeli queste accuse sono infondate: Ges\u00f9 non ha mai sobillato il popolo, non ha impedito di dare i tributi a Cesare (\"Date a Cesare quel che \u00e8 di Cesare\", ), non si \u00e8 mai dichiarato re ().\nIn un primo momento non viene esplicitamente riportata dai vangeli la principale accusa che ne caus\u00f2 la condanna a morte da parte del Sinedrio, la \"bestemmia\" di essersi equiparato a Dio: questa motivazione, di ordine prettamente religioso, non poteva interessare al governatore romano. Secondo questa viene riportata in un secondo momento: \"si \u00e8 fatto Figlio di Dio\", dove l'epiteto \u00e8 qui inteso non come semplice attributo del Messia, che non costituiva una bestemmia, ma come lo ha inteso la tradizione cristiana, cio\u00e8 come uno stretto legame tra il Figlio e il Padre.\nInterrogatorio dell'imputato.\nSecondo la testimonianza concorde dei quattro vangeli l'interrogatorio di Pilato si concentr\u00f2 sulla terza accusa: \"Tu sei il re dei Giudei?\" \"Tu lo dici\" (). Questa sola risposta riportata dai tre sinottici pu\u00f2 suonare ambigua: \"Non lo sono, sei tu che lo dici\", oppure \"S\u00ec lo sono, lo dici tu stesso\". Giovanni esplicita il senso affermativo: \"Tu lo dici, io sono re\", ma aggiunge la precisazione che chiarisce la natura teologica e non politica di questa regalit\u00e0: \"Il mio regno non \u00e8 di questo mondo\", che rappresenta una implicita discolpa di Ges\u00f9. A parte questa breve risposta i tre sinottici non riportano altre parole di Ges\u00f9, fatto che desta meraviglia in Pilato. Giovanni invece amplia il dialogo tra Ges\u00f9 e Pilato. Secondo il diritto romano stabilire che Ges\u00f9 si fosse dichiarato re rappresentava un reato di lesa maest\u00e0 e implicava la condanna a morte.\nSecondo i quattro vangeli Pilato, nonostante l'ammissione della sua regalit\u00e0 'teologica', non trov\u00f2 colpa in Ges\u00f9 e in un primo momento non lo condann\u00f2. Questa ricerca di neutralit\u00e0 \u00e8 in rafforzata dall'intervento della moglie.\nIl resoconto giovanneo del processo di fronte a Pilato, solleva comunque delle perplessit\u00e0 tra gli storici, non essendo verosimile che la massima autorit\u00e0 giudiziaria in Giudea e prefetto romano Ponzio Pilato abbia acconsentito - per non urtare la sensibilit\u00e0 religiosa dei giudei, come riportato appunto da Giovanni - a condurre il processo facendo da portavoce tra i suoi sudditi Ebrei, che erano rimasti fuori dal pretorio per non contaminarsi in vista della Pasqua, e l'accusato Ges\u00f9, uscendo ed entrando dal pretorio stesso almeno 6 volte; questo, a maggior ragione, conoscendo la crudelt\u00e0 e la fermezza da sempre dimostrate da Pilato nei confronti degli Ebrei stessi.\nTentativi di Pilato: il rinvio ad Erode Antipa, la liberazione di un condannato.\nIl vangelo di Luca riporta (), all'interno dell'incontro tra Pilato e Ges\u00f9, il rinvio a Erode Antipa in quanto aveva appurato che era galileo. La motivazione del rinvio non viene esplicitata dal testo: il parere di alcuni \u00e8 che Pilato, convinto della sua innocenza, cercasse una conferma in tal senso anche dal re della Galilea, di cui Ges\u00f9 era suddito, da contrapporre alle accuse delle autorit\u00e0 giudaiche. Secondo altri, Pilato cercava solo di liberarsi delle sue responsabilit\u00e0; aveva accettato di giudicare Ges\u00f9, che era galileo, secondo il principio giuridico del \"forum delicti\" ma aveva tentato di ricorrere al principio del \"forum domicilii\" (casistica prevista dal diritto romano).\nSecondo Flusser, invece, Pilato intese rispettare il protocollo una volta appurato che l'imputato era galileo ottenendo in cambio di tale gesto l'amicizia di Erode.\nIl parere del Miglietta \u00e8 che si sia trattato di un calcolo preciso: Pilato, da giudice, con la richiesta di un parere sui fatti intendeva acquisire elementi circa la condotta di Ges\u00f9 in merito all'accusa di \"sollevare il popolo cominciando dalla Galilea\" sperando allo stesso tempo di acquisire, con un atto di cortesia istituzionale, un risultato \"politico\", la riconciliazione con il vicino.\nErode Antipa risiedeva abitualmente a Tiberiade, capitale del suo effimero regno, ma come Pilato si trovava a Gerusalemme in occasione della Pasqua. La sede del palazzo degli Asmonei, \u00e8 ipotizzata con relativa certezza al centro della citt\u00e0, di poco a occidente del tempio.\nAll'incontro erano presenti anche i \"sommi sacerdoti\" che accusavano Ges\u00f9. Le accuse non sono riportate dal resoconto di Luca. Secondo l'evangelista il re, in accordo col carattere semplicistico e un po' fanciullesco che gli viene attribuito anche in occasione dell'episodio della morte di Giovanni Battista (), sembra poco coinvolto dal processo e mostra interesse invece per le sue capacit\u00e0 di compiere miracoli. Ges\u00f9 per\u00f2 non risponde nulla n\u00e9 compie alcun miracolo.\nDisilluso dal colloquio Erode non espresse alcuna condanna, ma lui e i suoi soldati insultarono e schernirono Ges\u00f9, rivestendolo di una \"splendida veste\" (probabilmente per deriderlo come re) e rimandandolo a Pilato.\nDopo l'invio di Ges\u00f9 ad Erode Antipa Pilato cerc\u00f2 di liberarlo mediante il cosiddetto \"privilegio pasquale\", ma venne richiesta la liberazione di Barabba. In merito a tale amnistia per la Pasqua, va rilevato come non sia mai stata storicamente documentata per nessun governatore romano di alcuna provincia. Inoltre, appare improbabile che Ponzio Pilato, noto per la sua fermezza e crudelt\u00e0, fosse disposto a liberare un pericoloso ribelle. Va anche sottolineato che sull'esistenza di Barabba non vi \u00e8 alcuna prova storica al di fuori dei vangeli; lo stesso nome \"Barabba\" significa in aramaico, lingua parlata nella Palestina del I secolo, \"figlio del padre\" e - in alcuni manoscritti del Vangelo secondo Matteo - viene chiamato \"Ges\u00f9 Barabba\", quasi a voler sottolineare la colpa dei giudei, spesso rimarcata dagli evangelisti, nella scelta sbagliata del \"Ges\u00f9 figlio del padre\".\nSecondo Giovanni e soprattutto Luca () la flagellazione \u00e8 collocata prima della condanna definitiva e viene proposta, nelle intenzioni di Pilato, come una alternativa alla condanna capitale. Matteo e Marco invece sintetizzano gli eventi e la collocano dopo la condanna a morte, come preliminare della crocifissione. Vi \u00e8, comunque, un'incongruenza tra gli evangelisti: la flagellazione sarebbe avvenuta prima della fine del processo davanti a Ponzio Pilato, come riportato dal Vangelo secondo Giovanni, oppure dopo che era finito tale processo, subito prima che Pilato lo consegnasse ai soldati per la crocifissione, come invece precisato dei vangeli di Matteo e Marco. Non \u00e8 pensabile che Ges\u00f9 sia stato sottoposto a due flagellazioni - una prima della fine del processo e l'altra dopo - e sia riuscito a sopravvivere ad entrambe, ma nessun vangelo parla di una doppia flagellazione.\nSentenza.\nA fronte della pressione della folla che stava degenerando in un tumulto () Pilato acconsent\u00ec alla loro richiesta di far crocifiggere Ges\u00f9 e fece il gesto divenuto poi proverbiale di lavarsi le mani. Un certo numero di studiosi argomenta circa il gesto di lavarsi le mani, attribuito a Pilato, come storicamente poco verosimile per un prefetto romano, che nutriva oltretutto un certo disprezzo per i semiti, essendo questo un rituale ebraico di discolpa e affermazione di purezza riportato in vari passi della Bibbia, tuttavia l'uso dell'abluzione per rimuovere la colpa grave di un omicidio \u00e8 attestato anche nella letteratura classica greca.\nLa colpevolezza del Sinedrio come motivo di anti-semitismo.\nUna delle frasi pi\u00f9 note, in merito all'assunzione di responsabilit\u00e0 della morte di Ges\u00f9 da parte degli Ebrei, \u00e8 il passo : \"E tutto il popolo rispose: \u00abIl suo sangue ricada sopra di noi e sopra i nostri figli\u00bb\", contenuto nel solo Vangelo secondo Matteo. Tale frase \"com'\u00e8 noto [...] non \u00e8 storica: proietta all'indietro le polemiche tra i Giudei e i seguaci di Ges\u00f9 della fine del I secolo\" e gli esegeti del \"Nuovo Grande Commentario Biblico\" evidenziano in merito come \"l'amaro, sgradevole carattere di questo versetto pu\u00f2 essere solo capito come risultato della polemica contemporanea e alla luce della prospettiva storica di Matteo\". Secondo Joseph Ratzinger, Matteo non mette il verbo \"ricada\" nella frase con l'intento di sottolineare la perdita definita del privilegio di essere \"il popolo di Dio\" e non per esprimere un fatto storico. Altri studiosi cristiani osservano, invece, il peso che ebbe tale frase matteana e il teologo John Dominic Crossan, tra i cofondatori del Jesus Seminar, sottolinea che \"questa reiterata giustapposizione tra gli ebrei che domandano la crocifissione di Ges\u00f9 e le dichiarazioni romane sull'innocenza di Ges\u00f9 stesso non \u00e8 profezia e neanche \u00e8 storia. \u00c8 propaganda Cristiana\" e \"alla luce del successivo antigiudaismo Cristiano e alfine dell'antisemitismo genocida, non \u00e8 pi\u00f9 possibile in retrospettiva pensare che questa finzione della passione fosse una propaganda relativamente benigna. Per quanto spiegabili le sue origini, difendibili le sue invettive e comprensibili i suoi motivi tra i Cristiani che lottavano per la sopravvivenza, la sua ripetizione \u00e8 adesso diventata la pi\u00f9 duratura menzogna e, per la nostra integrit\u00e0, noi Cristiani dobbiamo alla fine definirla in tal modo\", inoltre \"una volta che l'Impero Romano divenne Cristiano questa finzione divent\u00f2 letale\". Anche il biblista cattolico tedesco Josef Blinzler riconosce: \"la storia della passione di Ges\u00f9 si \u00e8 realmente trasformata nella storia della sofferenza degli Ebrei; la strada del Signore verso la croce \u00e8 diventata una \"via dolorosa\" della gente ebraica attraverso i secoli\".Raymond Brown evidenzia, inoltre, che \"mentre l'intero Nuovo Testamento \u00e8 stato mal usato in maniera antiebraica, questo testo, con tutta la gente che urla \u00abIl suo sangue ricada sopra di noi e sopra i nostri figli\u00bb, ha avuto un ruolo speciale. \u00c8 stato trattato come se fosse una auto maledizione con la quale la gente ebraica attir\u00f2 su s\u00e9 stessa il sangue di Ges\u00f9 per tutti i tempi successivi. [...] Questa \u00e8 una di quelle frasi che sono state responsabili per oceani di sangue umano e un incessante flusso di miseria e desolazione\"; aggiunge tale teologo come la stessa frase fu poi usata dai primi cristiani e dai Padri della Chiesa: \"Origene and\u00f2 drasticamente aldil\u00e0 del giudizio di Matteo quando nel 240 dopo Cristo egli scrisse: \u00abper questa ragione il sangue di Ges\u00f9 ricade non solo su quelli che vissero al momento ma anche su tutte le generazioni di Giudei che seguirono, fino alla fine dei tempi\u00bb. Sfortunatamente egli fu seguito nella sua valutazione da alcuni dei pi\u00f9 grandi nomi della Cristianit\u00e0\" e ad esempio \"Sant'Agostino, Giovanni Crisostomo, Tommaso d'Aquino, Lutero, etc, sono citati come sostenitori, con preoccupante ferocia, del diritto e anche del dovere dei Cristiani di disprezzare, odiare e punire gli Ebrei\".\nIn merito al Vangelo di Marco, nota Vito Mancuso che a chiedere la crocifissione di Ges\u00f9, per Marco fu invece una folla (composta probabilmente dai sostenitori di Barabba, l\u00ec radunati dai sacerdoti), per Giovanni i Giudei (identificabili con l'aristocrazia del tempio) e per Luca i capi dei sacerdoti, i magistrati ebrei e il popolo, quest'ultimo non nella sua totalit\u00e0, mentre gli studiosi del \"Nuovo Grande Commentario Biblico\" osservano - in merito al verso \"Intanto i capi dei sacerdoti e tutto il Sinedrio cercavano una testimonianza contro Ges\u00f9 per metterlo a morte, ma non la trovavano\" - come \"Marco sta presentando l'udienza come un vero e proprio processo davanti a tutto il Sinedrio. Questa tendenza faceva probabilmente parte dello sforzo generale dei Cristiani di diminuire il coinvolgimento dei Romani nella morte di Ges\u00f9 e di accrescere quello dei Giudei\".\nAnche nel Vangelo secondo Luca - in merito al verso di Luca : \"Rilasci\u00f2 colui che era stato messo in carcere per sommossa e omicidio e che essi richiedevano, e abbandon\u00f2 Ges\u00f9 alla loro volont\u00e0\" - gli studiosi dell'interconfessionale \"Parola del Signore Commentata\" rilevano che \"in modo ancora pi\u00f9 forte di Matteo, Luca giudica i Romani liberi dalla \u00abcolpa\u00bb della morte di Ges\u00f9. Luca tace addirittura il fatto che sia stato Pilato a pronunziare la sentenza di morte. L'unico fatto che egli ci riferisce \u00e8 che il governatore lasci\u00f2 che fossero gli abitanti di Gerusalemme a decidere sulla sorte di Ges\u00f9\".\nAnche nella Prima lettera ai Tessalonicesi - che, scritta attorno al 50 d.C., \u00e8 il pi\u00f9 antico documento neotestamentario esistente - come osservano gli esegeti del \"Nuovo Grande Commentario Biblico\", al verso con \"forte tono antisemitico [...] Paolo enumera una serie di accuse contro i Giudei: l'uccisione di Ges\u00f9 e dei profeti, la persecuzione contro Paolo e i suoi collaboratori, la disubbidienza verso Dio, l'inimicizia nei confronti degli uomini, il porre impedimenti al vangelo perch\u00e9 non raggiunga i pagani laddove possa servire alla loro salvezza\".\nSecondo alcuni, invece, il testo dei vangeli canonici non attribuisce la \"colpa\" ai soli giudei e coinvolge nelle responsabilit\u00e0 della condanna a morte di Ges\u00f9 anche Erode Antipa e i Romani. Ges\u00f9 nel vangelo di Giovanni dice a Pilato che coloro che l'hanno consegnato a lui hanno una colpa pi\u00f9 grande intendendo soprattutto le autorit\u00e0 del Tempio, Caifa ed Anna che avevano organizzato il processo per eliminarlo. Il Nuovo Testamento descrive in vari modi la partecipazione e le responsabilit\u00e0 del Sinedrio nella condanna e nell'esecuzione di Ges\u00f9, ma non esenta dalle colpe i romani stessi. Il Nuovo Testamento sottolinea anche il fatto che Pilato, dopo che Ges\u00f9 venne consegnato a lui, appurato che si trattava di \"problemi religiosi\" voleva che il condannato venisse giudicato dagli ebrei e che essi lasciarono a lui la sentenza poich\u00e9 per loro non era possibile mettere a morte qualcuno sotto l'autorit\u00e0 romana (Giovanni 18, 31). La persecuzione degli ebrei fu un fenomeno piuttosto frequente, soprattutto nell'Europa cattolica del Medioevo. Tutto ci\u00f2 sarebbe stato per\u00f2 contrario agli insegnamenti dello stesso Ges\u00f9 che aveva ordinato ai suoi discepoli di amare i propri nemici (Matteo 5, 38-39) e aveva perdonato, in punto di morte, gli uomini che l'avevano crocifisso (Luca 9, 51-56).\nStoricit\u00e0 e attendibilit\u00e0 del processo.\nCome ricordato in una precedente sezione, i quattro vangeli canonici sono le uniche fonti storiche in merito al processo di Ges\u00f9. Molti studiosi evidenziano - come meglio precisato nei sottostanti paragrafi della presente sezione - come tali narrazioni non sarebbero storicamente conciliabili e attendibili, rappresentando queste la personale interpretazione teologica di ogni evangelista su precedenti materiali della tradizione cristiana. Raymond Brown evidenzia come \"la soluzione pi\u00f9 comune (almeno in passato) sia stata armonizzare le singole narrazioni evangeliche con la presunzione che ognuna sia storicamente vera ma riferita solo ad una parte di una scena pi\u00f9 ampia. Spesso molta immaginazione \u00e8 stata usata per tali armonizzazioni [...] Siccome i singoli vangeli non incoraggiano a compiere tali armonizzazioni, \u00e8 meglio considerare separatamente i tre adattamenti che ci arrivano da Marco/Matteo, Luca e Giovanni. A prescindere da come \u00e8 nato, ogni adattamento d\u00e0 l'impressione di essere la descrizione completa di cosa accadde, non la parte di una scena pi\u00f9 ampia\". Gli evangelisti, precisa Raymond Brown, si basarono su materiale precedente, che \"riarrangiarono per inserirlo secondo i propri intenti teologici [e tale materiale] nella maggior parte dei casi sar\u00e0 pi\u00f9 vicino alla storia rispetto agli arrangiamenti fatti nei vangeli\"; quindi, in merito alle scene processuali di fronte alle autorit\u00e0 ebraiche e a quella romana, \"sicuramente entrambe non sono storiche cos\u00ec come descritte, qualunque tradizione sottostante \u00e8 stata pesantemente rimodellata\". Cos\u00ec, ad esempio, \"il racconto lucano del processo differisce notevolmente da quello di Marco\" e pone un unico procedimento sinedrile il mattino al contrario di Marco/Matteo che riferiscono di due procedimenti, di cui uno notturno; mentre invece il Vangelo di Giovanni riferisce che il processo \"ebbe luogo settimane prima della Pasqua\" e \"una seria possibilit\u00e0 \u00e8 che la versione di Giovanni sia pi\u00f9 antica e forse anche pi\u00f9 storica\". Anche il processo di fronte a Pilato \"\u00e8 trattato differentemente in ogni vangelo\" e \"questi sono racconti popolari, non documentazioni legali\". Secondo alcuni autori molti altri dettagli dei processi non sarebbero storicamente coerenti o risulterebbero inconciliabili tra i vangeli: ad esempio, la figura di Barabba (e la relativa usanza del rilascio di un prigioniero a Pasqua), oppure l'accusa di blasfemia verso Ges\u00f9, o i resoconti sulla flagellazione di Ges\u00f9 e sullo scherno nei suoi confronti parte dei soldati.\nIl processo davanti al Sinedrio.\nIl resoconto evangelico del processo di fronte ai sommi sacerdoti e al Sinedrio presenta notevoli problemi storici e il teologo John Dominic Crossan, tra i cofondatori del Jesus Seminar - concordemente al teologo cristiano Rudolf Bultmann - ritiene che \"la tradizione trasmessa non \u00e8 il nucleo di una memoria ricordata di cosa \u00e8 accaduto a Ges\u00f9 durante il processo ma il nucleo di profezie che rimpiazzano l'assenza di ricordi\". Vi \u00e8, ad esempio, discordanza tra i vangeli se il Sinedrio si sia riunito due volte - una di notte e una al mattino, come sostengono Marco e Matteo - oppure solo una al mattino, come riporta invece Luca, con resoconto identico a quello degli altri due sinottici per la prima riunione notturna; notano gli esegeti del \"Nuovo Grande Commentario Biblico\" che Luca \"differisce notevolmente\" e \"in luogo della sequenza di Marco: arresto, processo notturno, scherni, rinnegamento, Luca ha la seguente: arresto, rinnegamento, scherni e processo mattutino\" in cui \"non ci sono falsi testimoni; non si parla dell'accusa che Ges\u00f9 dichiarava di distruggere il Tempio; il processo \u00e8 condotto dall'intera assemblea o Sinedrio mentre in Marco il solo sommo sacerdote funge da portavoce\". Concordemente, gli esegeti dell'interconfessionale Bibbia TOB osservano che in Luca \"il racconto della comparizione di Ges\u00f9 davanti al Sinedrio corrisponde essenzialmente ai passi paralleli di Matteo e Marco (le deposizioni dei testimoni sono omesse, ma vi si accenna al versetto 71). Ne differisce per la cronologia (questa seduta del mattino corrisponde a quella della notte in Matteo e Marco)\". Raymond Brown - nel notare come sia il processo sinedrile sia quello romano descritti dai vangeli non siano storici e le tradizioni pre-evangeliche siano state pesantemente riadattate dagli evangelisti - precisa come \"lo spostamento del processo del Sinedrio al mattino \u00e8 un riordino di Luca [e] quando esaminato criticamente, mostra i segni rivelatori dei problemi causati da tale riordino\". Lo stesso Raymond Brown sottolinea che \"per poter armonizzare molti hanno supposto che Luca non narri la sessione del processo che Marco pone di notte, ma una forma allargata della sessione mattutina di Marco. Questa tesi deve essere rigettata per tre motivi: primo, Luca nel narrare il processo mattutino non d\u00e0 indicazioni di una precedente sessione notturna e non lascia neppure lo spazio per effettuarne una; secondo, i contenuti della sessione mattutina di Luca sono del tutto simili alla maggior parte di quelli della sessione notturna di Marco, ma non a cosa Marco riporta per il mattino; e terzo, Marco non descrive una sessione mattutina ma semplicemente la fine della sola sessione che ebbe luogo la notte\".\nAl contrario dei sinottici, inoltre, per il Vangelo secondo Giovanni la riunione sinedrile avvenne invece molti giorni prima - quando Ges\u00f9 non si trovava ancora a Gerusalemme - e l'evangelista non cita, infatti, alcuna altra riunione il giorno del processo davanti a Pilato. Raymond Brown osserva che \" per Giovanni la scena ebbe luogo settimane prima della Pasqua [...] La scena sinedrile di Giovanni non \u00e8 dipendente da quella dei Sinottici ma rappresenta una tradizione indipendente [...] Una seria possibilit\u00e0 \u00e8 che la versione di Giovanni sia pi\u00f9 antica e forse anche pi\u00f9 storica [...] Storicamente, avere una sessione del Sinedrio settimane prima di Pasqua sarebbe pi\u00f9 plausibile di una convocata di fretta nel mezzo della notte\" e quindi \"Marco pu\u00f2 aver messo qui una sessione sinedrile che nella tradizione non aveva una data precisa ma nei fatti successe prima, e storicamente Giovanni pu\u00f2 essere pi\u00f9 plausibile nel descrivere solo un interrogatorio sacerdotale nella notte prima che Ges\u00f9 fosse consegnato ai Romani\". Anche gli esegeti della Bibbia di Gerusalemme ritengono che \"Gv 18,31 suppone che effettivamente non ci sia stato un processo davanti al Sinedrio, che si sarebbe concluso con una condanna a morte. Secondo le tradizioni \u00abgiovannee\u00bb, si sarebbe invece tenuta una riunione del Sinedrio, che avrebbe deciso la morte di Ges\u00f9 per ragion di stato, ma in assenza di Ges\u00f9 e molto prima del suo arresto. D'altra parte, la decisione di far morire Ges\u00f9 sarebbe la conclusione del lungo conflitto tra Ges\u00f9 e i capi del popolo ebraico, che si era acuito al momento delle diverse salite di Ges\u00f9 a Gerusalemme. Questa presentazione dei fatti \u00e8 pi\u00f9 plausibile di quella della tradizione sinottica, la quale, facendo salire una sola volta Ges\u00f9 a Gerusalemme, avrebbe sintetizzato il dramma con il racconto della comparsa di Ges\u00f9 davanti al Sinedrio nella notte stessa dell'arresto\" e infatti in merito a tale tradizione sinottica \"numerosi storici hanno mostrato l'inverosimiglianza di questa procedura, il che poneva seri interrogativi sulla verit\u00e0 storica dei Sinottici\"; appare, inoltre, storicamente improbabile che vi possa essere stata una convocazione notturna e improvvisa dei settanta dei membri Sinedrio, seguita oltretutto da un'ulteriore seduta in mattinata.Teologicamente, il Vangelo secondo Giovanni, il quale non presenta un processo a Pasqua, ma una sentenza emanata gi\u00e0 settimane prima, inserisce tale processo in seguito al miracolo della risurrezione di Lazzaro, in quanto \"Giovanni deliberatamente crea una sequenza tra la resurrezione di Lazzaro e la decisione del Sinedrio di mettere Ges\u00f9 a morte. Il suo arrangiamento \u00e8 teologico\" pi\u00f9 che storico.\nLa narrazione sinottica dell'incontro con il sommo sacerdote non risulta quindi conciliabile con quella giovannea e \"il procedimento legale [durante la Pasqua] descritto da Giovanni non \u00e8 ambiguo, non suggerisce affatto un processo, neppure da una versione ridotta del Sinedrio [e] qualunque parallelismo nel contenuto o nel formato con il processo sinedrile dei Sinottici davanti al sommo sacerdote (o sacerdoti, Caifa per Matteo) \u00e8 negli occhi di chi interpreta, non nel testo di Giovanni\" e i \"problemi che sono stati riscontrati nelle narrazioni dei vangeli su questo interrogatorio diventano pi\u00f9 comprensibili se riconosciamo come i singoli evangelisti hanno riadattato le tradizioni pre-evangeliche\" piuttosto delle \"goffaggini create mettendo insieme gli episodi che erano separati nella tradizione\".\nAnche in merito ai \"falsi testimoni\" portati contro Ges\u00f9, tali narrazioni risulterebbero storicamente dubbie e questo si evidenzia anche nel \"problema reale della scena, ad esempio preparare dei falsi testimoni che dopo non concordano\"; inoltre, in merito alle testimonianze rese sull'affermazione di Ges\u00f9 relativa alla distruzione del Tempio \"i vangeli nelle loro descrizioni del procedimento nel Sinedrio non concordano tuttavia se tale affermazione di Ges\u00f9 fosse stata effettivamente citata nella sessione sinedrile che caus\u00f2 la condanna a morte da parte dei leaders di Gerusalemme. Giovanni e Luca non hanno l'affermazione, Marco/Matteo s\u00ec. Perci\u00f2 non c'\u00e8 modo di risolvere la questione. L'apparire del detto sulle labbra dei (falsi) testimoni in Marco/Matteo potrebbe essere un modo di drammatizzare un fatto avvenuto, bench\u00e9 non con parole citate testualmente\".\nL'accusa di blasfemia.\nSi evidenziano delle presunte incongruenze anche per l'accusa di blasfemia nei confronti di Ges\u00f9. In merito all'affermazione di Ges\u00f9 di essere Messia e \"Figlio di Dio\", questo non costituisce un reato punibile con la morte e anche gli studiosi della \u00c9cole biblique et arch\u00e9ologique fran\u00e7aise (i curatori della Bibbia di Gerusalemme) rilevano infatti - concordemente a Raymond Brown, il quale sostiene che, in merito a tale possibilit\u00e0, \"deve essere risposto negativamente\" - che \"secondo Luca, il Sinedrio avrebbe condannato Ges\u00f9 a morte per avere bestemmiato dicendosi \u00abFiglio di Dio\u00bb (Lc22,70; cf. Mt26,64-66; Mc14,62-64). Al v.36 Ges\u00f9 ricorda che nella Scrittura (cf. 10,34-35) l'espressione \u00abFiglio di Dio\u00bb ha un senso debole e non costituisce bestemmia. Ma dopo la risurrezione, i cristiani la comprenderanno in un senso forte, trascendente, addirittura divino; il che provocher\u00e0 la rottura con il giudaismo\". \nRelativamente, invece, all'affermazione che la \"bestemmia\" di Ges\u00f9 fosse stata nell'equipararsi (\"sedere alla destra\") a Dio, indicato con l'epiteto \"Potenza\", notano gli studiosi del \"Nuovo Grande Commentario Biblico\" - per l'affermazione di Ges\u00f9 (Mc14,64): \" Ges\u00f9 rispose: \u00abIo lo sono! E vedrete il Figlio dell'uomo seduto alla destra della Potenza e venire con le nubi del cielo\u00bb\" - come \"l'accusa di bestemmia viene usata in modo poco preciso, perch\u00e9 secondo Lv24,10-23 la bestemmia implicava il nome divino e veniva punita con la lapidazione\" e in tale espressione - citata nelle profezie del Libro di Daniele - gli evangelisti, che scrissero in greco e al di fuori della Palestina, proiettarono, la loro visione cristiana di quella che poteva essere una bestemmia in ambiente giudaico. Anche il teologo cristiano Rudolf Bultmann ritiene che fu la successiva tradizione cristiana a influenzare gli evangelisti: \"La confessione di Ges\u00f9 della sua messianicit\u00e0 non avrebbe potuto condurre alla sua condanna [...] Per la successiva tradizione cristiana, dalla quale tutti gli eventi di questa storia arrivano, la dichiarazione di messianicit\u00e0 di Ges\u00f9, che era il principale problema tra la chiesa e il giudaismo, poteva bene apparire essere la base della sua condanna\"; cos\u00ec Raymond Brown ritiene che \"senza dubbio questo processo \u00e8 scritto alla luce della successiva esperienza dei Cristiani. In esso noi stiamo udendo come i Cristiani del tardo terzo del I secolo pensavano che gli avversari Ebrei avrebbero giudicato Ges\u00f9 essere blasfemo. Dalle scene del processo possiamo concludere che (negli occhi dei Cristiani) gli avversari Ebrei pensavano blasfeme le esaltazioni di Ges\u00f9 come messia, il figlio di Dio. Forse anche (in questa scena Cristiana), gli avversari Ebrei di quel periodo avrebbero considerato blasfemamente arrogante la valutazione Cristiana della distruzione del tempio di Dio come un giudizio sugli Ebrei da parte di Ges\u00f9, il figlio dell'uomo, perch\u00e9 questi avversari sapevano che tutte queste cose erano nelle mani del solo Dio d'Israele [...] Sottolineo che questa \u00e8 un'immagine di circa 30 o 70 anni dopo gli eventi, in un periodo quando i problemi di separare quelli che credevano in Ges\u00f9 da quelli (Ebrei) che non ci credevano era diventato pi\u00f9 chiaramente e ostilmente articolato\".\nIl processo davanti a Pilato.\nIn merito alla storicit\u00e0 del processo di fronte alla giustizia romana, analogamente a quello ebraico, Raymond Brown rileva come \"il tipo di narrazione che i vangeli presentano non \u00e8 n\u00e9 un rapporto legale sul processo e neppure una sintesi di un testimone\" e \"il processo Romano di Ges\u00f9 \u00e8 trattato differentemente in ogni vangelo. Non abbiamo a che fare in nessun vangelo con un resoconto di testimoni di cosa accadde (specialmente in Giovanni, dove Ges\u00f9 \u00e8 dentro il pretorio lontano dagli occhi pubblici o anche dagli occhi di un discepolo che potrebbe aver ricordato). La tesi che un resoconto scritto del processo esisteva negli archivi Romani \u00e8 invenzione, nonostante alcune referenze patristiche successive. Piuttosto ci sono elementi nella tradizione Cristiana che sono comuni ai quattro vangeli. [...] Tuttavia il grado al quale questi elementi sono drammatizzati e altri sono introdotti varia considerevolmente tra i vangeli. Anche il ritratto di Pilato non \u00e8 coerente\" e \"questi sono racconti popolari, non documentazioni legali\". Ad esempio, il Vangelo di Matteo introduce in tale processo degli elementi, non presenti in altre fonti (i 30 pezzi di argento per Giuda e il Campo di sangue, il sogno di una donna pagana (moglie di Pilato), il gesto di Pilato di lavarsi le mani), che sono \"popolari quasi folkloristici temi per insegnare la lezione teologica che la giustizia di Dio non \u00e8 derisa ma interessa ogni parte coinvolta nello spargimento del sangue del figlio di Dio\". Lo stesso Matteo \u00e8 ancora l'unica fonte anche per quanto riguarda l'affermazione degli Ebrei, dopo che Pilato si lav\u00f2 le mani, \"E tutto il popolo rispose: \u00abIl suo sangue ricada sopra di noi e sopra i nostri figli\u00bb\" e, come osserva il biblista Mauro Pesce, \"com'\u00e8 noto, questa frase che si trova solo in Matteo non \u00e8 storica: proietta all'indietro le polemiche tra i Giudei e i seguaci di Ges\u00f9 della fine del I secolo\"; anche Raymond Brown, in merito alla storicit\u00e0, ritiene che \"questo episodio rappresenta una composizione di Matteo sulla base di una tradizione popolare riflettente sul tema del sangue innocente di Ges\u00f9 e della responsabilit\u00e0 da esso creato. \u00c8 della stessa derivazione e formazione degli episodi di Giuda e della moglie di Pilato. (Infatti io sospetto che la tradizione dietro alla storia dei Magi arrivi dagli stessi circoli giudaico cristiani)\" e \"mentre l'intero Nuovo Testamento \u00e8 stato mal usato in maniera antiebraica, questo testo, con tutta la gente che urla \u00abIl suo sangue ricada sopra di noi e sopra i nostri figli\u00bb, ha avuto un ruolo speciale. \u00c8 stato trattato come se fosse un'automaledizione con la quale la gente ebraica attir\u00f2 su s\u00e9 stessa il sangue di Ges\u00f9 per tutti i tempi successivi [...] Questa \u00e8 una di quelle frasi che sono state responsabili per oceani di sangue umano e un incessante flusso di miseria e desolazione\".\nAnche il resoconto giovanneo del processo romano, presenta inverosimilmente la massima autorit\u00e0 romana Ponzio Pilato, noto per la sua crudelt\u00e0 nei confronti degli Ebrei, che fa da spola fuori e dentro il pretorio almeno 6 volte, fungendo da portavoce tra Ges\u00f9 e i capi giudei; questo per non urtare la sensibilit\u00e0 religiosa dei suoi sudditi, in quanto \"i capi dei giudei non vogliono entrare nel pretorio per non compromettere la purit\u00e0 rituale in vista della cena pasquale, ed essi quella sera vogliono mangiare l'agnello pasquale\", bench\u00e9 \"secondo Marco, invece, avevano gi\u00e0 mangiato la Pasqua la sera precedente!\". Lo storico e teologo John Dominic Crossan, tra i cofondatori del Jesus Seminar, sottolinea come \"decisamente la pi\u00f9 significativa invenzione giovannea \u00e8 il magistralmente bilanciato scenario nel quale Pilato corre avanti e indietro tra Ges\u00f9 all'interno e le autorit\u00e0 ebraiche all'esterno durante il molto, molto pi\u00f9 lungo [rispetto ai Sinottici] processo Romano\" e \"l'intera passione giovannea manca di verosimiglianza storica perch\u00e9 mostra Ges\u00f9 in totale controllo durante l'arresto, il processo, la crocifissione e anche la sepoltura. Egli sta giudicando Pilato, non Pilato lui\"; analogo il parere di Raymond Brown: \"dentro Ges\u00f9 \u00e8 sereno in modo sovrano riflettendo la sua convinzione [...] egli non tratta Pilato come un uguale, ancor meno come un superiore, piuttosto Ges\u00f9 pronuncia degli oracoli che lasciano Pilato attonito [...] non ci pu\u00f2 essere dubbio che questo \u00e8 deliberatamente un tocco artistico, espandendo e riarrangiando che cosa arriva dalla tradizione\", in quanto \u00e8 usanza di \"Giovanni aggiungere dialoghi, come Matteo aggiungere azioni, riflettenti le controversie teologiche tra cristiani e capi ebrei della sinagoga della seconda met\u00e0 del primo secolo\". Anche in merito alla figura di Ponzio Pilato - prefetto della Giudea dal 26 al 36 d.C. - il racconto dei vangeli non appare storico e gli esegeti del \"Nuovo Grande Commentario Biblico\" osservano che \"i ritratti che ne danno i vangeli come di un uomo indeciso e preoccupato della giustizia contraddicono altre antiche descrizioni della sua crudelt\u00e0 e ostinazione\", mentre John Dominic Crossan rileva come le informazioni \"riguardanti Pilato [che ci giungono] da Flavio Giuseppe mostrano la sua mancanza di interesse per la sensibilit\u00e0 religiosa ebraica e la sua capacit\u00e0 di avere metodi piuttosto brutali per il controllo della popolazione\".\nIl solo Luca, inoltre, presenta, dopo il primo interrogatorio, il rinvio di Ges\u00f9 a Erode Antipa, ma anche tale episodio secondo alcuni esegeti non sarebbe storico e Raymond Brown ritiene che \"tale scena in Luca23 \u00e8 difficilmente un resoconto storico diretto ma questo materiale [materiale pre-Lucano riguardante Erode Antipa] non \u00e8 necessariamente storico, e la sua assenza in Marco, Matteo e Giovanni mostra che un forte dubbio rimane\".\nL'amnistia pasquale e la liberazione di Barabba.\nIn merito a tale amnistia per la Pasqua, va rilevato come non sia mai stata documentata da altre fonti per nessun governatore romano di alcuna provincia. Gli stessi evangelisti sono in disaccordo sulla provenienza di tale amnistia e Raymond Brown evidenzia che \"i vangeli differiscono in merito alle origini della usanza del perdono, questo riguardava il governatore Romano secondo Marco/Matteo e gli Ebrei secondo Giovanni\"; lo stesso esegeta ne rileva l'inverosimiglianza storica e l'assoluta mancanza di fonti: oltre alla mancanza di citazioni in Filone, anche \"Flavio Giuseppe d\u00e0 una lunga lista di concessioni romane sia imperiali che locali ai Giudei, iniziando con quelle di Giulio Cesare, ma nessuna di queste concessioni menziona il rilascio di un prigioniero a una festa [e] la letteratura talmudica d\u00e0 quasi una descrizione ora per ora della Pasqua e non menziona mai questa usanza\". Anche altri autorevoli studiosi - il \"Nuovo Grande Commentario Biblico\", l'interconfessionale Bibbia TOB, il teologo Rudolf Bultmann - evidenziano la non storicit\u00e0 dell'episodio e il teologo John Dominic Crossan, tra i cofondatori del Jesus Seminar, rileva come questo \"non sia assolutamente un racconto storico, e che sia pi\u00f9 plausibilmente un'invenzione di Marco\" e \"il suo ritratto di un Ponzio Pilato mitemente acquiescente dinanzi alla folla urlante \u00e8 esattamente l'opposto dell'immagine che ci siamo fatti di lui attraverso la descrizione di Giuseppe Flavio: la specialit\u00e0 di Pilato era il controllo brutale della folla. [Inoltre] qualcosa come la consuetudine di concedere in occasione della Pasqua un'amnistia generalizzata - liberazione di qualsiasi prigioniero venisse richiesta per acclamazione dalla folla - \u00e8 contraria ad ogni saggezza amministrativa\". Sottolinea ancora Raymond Brown - essendo \"questo versetto (\"Ma egli doveva rilasciare loro qualcuno in occasione della festa\", ) omesso dai manoscritti pi\u00f9 autorevoli\" del Vangelo di Luca - come anche \"gi\u00e0 all'inizio del terzo secolo Origene trad\u00ec sorpresa in merito a questa usanza. L'omissione di Luca di tale usanza, bench\u00e9 egli conoscesse Marco, si pu\u00f2 pensare rappresentare scetticismo\", mentre invece \"in At25,16 Luca tradisce conoscenza dell'usanza opposta da parte Romana: il prefetto Festo asserisce che non \u00e8 abitudine Romana rilasciare un prigioniero prima di una corretta procedura giuridica\". L'inserimento dell'episodio di Barabba - personaggio per il quale non vi \u00e8 quindi alcuna prova storica al di fuori dei vangeli - da parte degli evangelisti \u00e8 di natura teologica, anche considerando che lo stesso nome \"Barabba\" (bar 'abb\u0101') significa in aramaico, lingua parlata nella Palestina del I secolo, \"figlio del padre\" e, in alcuni manoscritti del Vangelo secondo Matteo, viene chiamato \u00abGes\u00f9 Barabba\u00bb, quasi a voler sottolineare la colpa dei Giudei, spesso rimarcata dagli evangelisti, nella scelta sbagliata del \"Ges\u00f9 figlio del padre\". Raymond Brown ritiene che, presupponendone una qualche storicit\u00e0, \"il substrato storico dell'episodio di Barabba pu\u00f2 essere stato relativamente semplice. Un uomo di nome Barabba fu arrestato dopo una sommossa che aveva causato alcuni morti in Gerusalemme. Alla fine egli fu rilasciato da Pilato quando una festa port\u00f2 il governatore a Gerusalemme per supervisionare l'ordine pubblico. Presumibilmente questo accadde nello stesso periodo in cui Ges\u00f9 fu crocifisso, oppure non lontano da esso, oppure in un'altra Pasqua. In qualunque caso, questo rilascio colp\u00ec i cristiani, vista l'ironia che si trattava dello stesso problema legale, sedizione contro l'autorit\u00e0 dell'Impero. [...] La tendenza dei narratori di contrapporre il rilascio di Barabba e la crocifissione di Ges\u00f9 mettendoli insieme allo stesso momento di fronte alla giustizia di Pilato sarebbe stata accresciuta se entrambi avessero avuto lo stesso nome personale, Ges\u00f9\"; \"il reale peso della narrazione di Barabba \u00e8 su un altro livello, cio\u00e8 la verit\u00e0 che gli Evangelisti volevano trasmettere riguardo alla morte di Ges\u00f9. Per loro la condanna dell'innocente Ges\u00f9 aveva un lato negativo, la scelta del male. La storia di Barabba, se pur con una base fattuale, fu drammatizzata per trasmettere questa verit\u00e0\".\nLa flagellazione e lo scherno nei confronti di Ges\u00f9.\nRiguardo alla flagellazione di Ges\u00f9, presentata nel processo di fronte a Pilato, gli evangelisti () riportano ancora differenti resoconti: Luca parla di una fustigazione (pena meno grave in cui si percuoteva il condannato senza frustarlo) e la pone a met\u00e0 processo, senza evidenziare che tale pena sia poi stata applicata; Giovanni pone la flagellazione (pena pi\u00f9 severa, in cui si colpiva il condannato con un flagello, cio\u00e8 una frusta, fatto di lacci di cuoio aventi in punta schegge d'ossa, piombi e pungiglioni) a met\u00e0 processo, stessa scelta temporale di Luca; Marco/Matteo fanno invece riferimento ad una flagellazione a processo terminato; come nota Raymond Brown, \"ogni evangelista sta lottando con la consapevolezza che la flagellazione era parte della sentenza di crocifissione\". Secondo, infatti, alcuni studiosi - come Raymond Brown, Bibbia TOB, \"Nuovo Grande Commentario Biblico\" - le versioni degli evangelisti furono: [in Luca] \"anche se Pilato menziona la \"fustigatio\", un castigo non troppo grave, Luca non dice mai che Ges\u00f9 venne percosso o flagellato. Egli va verso la croce in pieno dominio della situazione\" e \"nonostante l'omissione di Luca del castigo inferto a Ges\u00f9, forse per sua preferenza di non far sottostare Ges\u00f9 a una tale violenza fisica, la tradizione conteneva riferimento a una flagellazione di Ges\u00f9 che Marco/Matteo e Giovanni usarono in modi differenti\", inoltre in Luca \"questa pena non \u00e8 legata alla sentenza capitale, a differenza di Mt27,26 e Mc15,15 (che impiegano il termine tecnico \"flagellare\")\"; [in Giovanni]: \"nell'arrangiamento altamente teologico del processo Romano in 7 episodi di Giovanni la flagellazione \u00e8 parte di un episodio in met\u00e0 [e] la sequenza in Giovanni19,1-5 implica che la flagellazione fu fatta dentro il pretorio, la sequenza in Marco15,15-16; Matteo27,26-27 implica che la flagellazione fu fatta fuori dal pretorio\" e teologicamente Giovanni \"considera senza dubbio gli eventi in un altro modo e suggerisce che si veda in Ges\u00f9 l'uomo vero che, con questa stessa umiliazione, inaugura la regalit\u00e0 messianica\"; infine, \"solo Marco/Matteo menzionano che Ges\u00f9 fu flagellato alla fine del suo processo. Piuttosto maldestramente Marco15,15 piazza la flagellazione di Ges\u00f9 da parte di Pilato tra le parole \u00abgli consegnarono Ges\u00f9\u00bb e le parole \u00abperch\u00e9 fosse crocifisso\u00bb. Matteo rende pi\u00f9 scorrevole la situazione inserendo le parole \u00abessendo stato Ges\u00f9 flagellato\u00bb prima delle parole \u00ablo consegn\u00f2 loro perch\u00e9 fosse crocifisso\u00bb\". Osserva ancora Raymond Brown che la versione storicamente pi\u00f9 verosimile appare essere quella di Marco/Matteo: \"Marco/Matteo hanno il pi\u00f9 plausibile momento per la flagellazione, ovvero alla fine del processo Romano e dopo che Ges\u00f9 \u00e8 stato sentenziato, cos\u00ec che la flagellazione \u00e8 parte della pena per la crocifissione\".\nAnalogamente all'episodio della flagellazione di Ges\u00f9, anche lo scherno di cui sarebbe stato vittima da parte dei soldati secondo alcuni esegeti non risulterebbe storicamente coerente tra i vari resoconti evangelici, ma viene riarrangiato dagli evangelisti in base alle proprie necessit\u00e0 redazionali e teologiche. Secondo, infatti, Raymond Brown \"c'\u00e8 un forte disaccordo tra Marco/Matteo e Giovanni su quando durante il processo Romano lo scherno di Ges\u00f9 ebbe luogo. Luca, per di pi\u00f9, va per proprio conto sostituendo ad esso uno scherno di Erode prima e uno mentre Ges\u00f9 \u00e8 sulla croce\"; infatti \"questa scena, narrata da Giovanni prima della spedizione di Ges\u00f9 a Caifa e da Luca prima della investigazione del Sinedrio, segue in Marco Matteo immediatamente il giudizio del Sinedrio in cui Ges\u00f9 \u00e8 colpevole, punibile con la morte\" e inoltre \"in Marco/Matteo e Giovanni lo scherno segue la flagellazione, mentre in Luca lo scherno (sia da Erode con le sue truppe sia dai soldati Romani mentre Ges\u00f9 \u00e8 in croce) \u00e8 posto senza alcuna flagellazione\". Precisa Raymond Brown che alcuni tentativi di \"armonizzazione tra i vangeli sono stati tentati, come ritenere che Erode rimand\u00f2 Ges\u00f9 [da Pilato] vestito con abiti regali, e questo diede ai soldati romani l'idea di schernirlo. Ma gli Evangelisti che descrivono questo scherno Romano (Marco/Matteo, Giovanni) non mostrano alcuna consapevolezza della storia Lucana su Erode\". Tale teologo osserva inoltre che \"Luca e Giovanni hanno la sistemazione pi\u00f9 plausibile per lo scherno, ovvero nel mezzo del processo\", anche perch\u00e9 vi \u00e8 \"una forte obiezione contro la storicit\u00e0 della scena dello scherno romano [dopo la condanna]: con l'ordine di crocifiggere Ges\u00f9 e con una certa fretta di effettuare l'esecuzione prima della sera (per non irritare la popolazione ebraica, cos\u00ec sensibile riguardo al sabato che stava arrivando), i Romani avrebbero procrastinato l'esecuzione per divertirsi vittimizzando Ges\u00f9?\".\nIl lavarsi le mani di Pilato.\nL'uso dell'abluzione per rimuovere la colpa grave di un omicidio, per quanto sia attestato nella letteratura classica greca - e si pu\u00f2, quindi, osservare come \"Matteo si esprime con un linguaggio comprensibile per i lettori \u00abgiudeo-cristiani\u00bb che sapevano del rituale\" - secondo alcun esegeti non apparirebbe storicamente plausibile in riferimento a Pilato. Gli esegeti del \"Nuovo Grande Commentario Biblico\" - nell'evidenziare che tale azione \u00e8 contenuta solo nel Vangelo secondo Matteo - ritengono che \"questo gesto durante un processo non \u00e8 romano, \u00e8 bens\u00ec una prassi dell'AT: Dt21,6-9; Sal26,6;73,13\" e anche il teologo Rudolf Bultmann - cos\u00ec come Raymond Brown e lo storico Aldo Schiavone - la considera una delle caratteristiche leggendarie che Matteo introdusse nella sua narrazione, cos\u00ec come i 30 pezzi di argento per Giuda, il Campo di sangue, il sogno di una donna pagana (moglie di Pilato). Raymond Brown sottolinea, inoltre, che in merito al \"tentativo di Pilato di evitare la responsabilit\u00e0 di emettere una sentenza su un uomo innocente, il rituale di lavarsi le mani di Deuteronomio 21 era efficace solo se gli anziani che lo facevano non avevano parte nell'omicidio, sia commettendolo, sia conoscendo chi l'aveva commesso. La responsabilit\u00e0 di Pilato pu\u00f2 non essere la principale responsabilit\u00e0, ma egli non pot\u00e9 lavarla via pi\u00f9 di quanto Lady Macbeth pot\u00e9 lavare via la \u00abmacchia maledetta\u00bb\".\nSecondo Eli Lizorkin-Eyzenber, invece, il gesto di Pilato deve essere interpretato come una reazione al comportamento dei capi dei sacerdoti che utilizzarono la legge dei Romani per costringerlo a condannare Ges\u00f9 (Lc 23,2; Gv 19,12). Egli cio\u00e8 avrebbe provocatoriamente utilizzato un gesto rituale caratteristico dei farisei (Mt 15,2) e nel testo ebraico del Titulus crucis oltre a qualificare Ges\u00f9 come \"re dei giudei\" avrebbe deliberatamente creato l'acrostico IHWH, caricando cos\u00ec i suoi interlocutori del delitto di deicidio."}
{"id": "1571130", "revid": "521028", "url": "https://it.wikipedia.org/wiki?curid=1571130", "title": "Illyricum", "text": "LIllirico (in latino: \"Illyricum\") era un'antica provincia della Repubblica romana che all'inizio del periodo imperiale fu suddivisa nella regione augustea della \"Regio X Venetia et Histria\" (ad est del fiume Adige), oltre alle due nuove province di Pannonia e Dalmazia, certamente in seguito alla rivolta dalmato-pannonica e probabilmente agli inizi del principato di Tiberio. Comprendeva inizialmente i territori dell'attuale Croazia e Albania settentrionale, in seguito ampliati alla vicina Bosnia, Serbia occidentale, Slovenia meridionale, Ungheria occidentale ed Austria orientale-meridionale.\nNome ed etimologia.\n\"Illyricum\" deriva il suo nome da \"Illyria\" (\u1f38\u03bb\u03bb\u03c5\u03c1\u03af\u03b1). Questi a loro volta sono nomi latini che derivano da quello greco di \"Illyris\" (\u1f38\u03bb\u03bb\u03c5\u03c1\u03af\u03c2). Viene inoltre fatta una distinzione tra \"Illyris Barbara\" o \"Romana\", che comprendeva la costa Adriatica fino all'attuale Albania, e la \"Illyris Greaca\", che rappresentava il resto dell'Albania, pi\u00f9 tardi chiamata \"Epirus Nova\". Questa seconda area deriva il suo nome dal fatto che, essendo vicina alla Grecia, fu influenzata dai Greci, e faceva parte della provincia romana della Macedonia.\nStatuto.\nLa provincia esisteva gi\u00e0 all'epoca del proconsolato di Gaio Giulio Cesare, nel 58 a.C.. Non sappiamo se prima. Nel 27 a.C., la provincia dell'Illirico fu assegnata al Senato (Procurator Augusti). Quasi un ventennio pi\u00f9 tardi, durante le campagne militari degli anni 14-9 a.C., sotto l'alto comando prima di Agrippa e poi di Tiberio, Augusto trasfer\u00ec l'Illirico alla giurisdizione del \"princeps\", affidandolo ad un \"legatus Augusti pro praetore\" (11 a.C.).\nL'Illirico potrebbe essere poi stato diviso, durante la rivolta dalmato-pannonica del 6-9, nei due distretti militari dell\"Illyricum Superior\" e \"Illyricum Inferior\". Questa nuova riorganizzazione, potrebbe essere stata poi formalmente attuata sotto Tiberio, quando invi\u00f2 il figlio Druso minore negli anni 18-20 e l'Illirico fu diviso nelle nuove province romane di Dalmazia e Pannonia. Vero \u00e8 anche che esistono alcune iscrizioni che menzionano ancora l'Illirico al tempo dell'Imperatore Claudio, o Nerone, sebbene vi fosse gi\u00e0 stata l'effettiva divisione provinciale al tempo di Tiberio.\nStoria.\nTre guerre contro i pirati illiri (229 - 167 a.C.).\nL'area illirica cominci\u00f2 ad entrare nella sfera di influenza romana a partire da quest'anno, quando la potenza degli Illiri (della regina Teuta) ed il contemporaneo aumento della loro pirateria, aveva generato una forte preoccupazione nei mercanti romani per i loro traffici attraverso l'Adriatico. Un'ambasceria inviata alla regina Teuta non ebbe alcun effetto, al contrario un membro dell'ambasciata romana rimase ucciso. L'incidente provoc\u00f2 la guerra, tanto che il console Gneo Fulvio Centumalo fu inviato con 200 navi, mentre il collega Postumio Albino avanzava con un esercito di terra formato da 20.000 legionari e 2.000 cavalieri. I Romani riuscirono, quindi, ad occupare le isole di Faro e Corcira, le citt\u00e0 di Apollonia e Epidamnus, fino al fiume Drilo. La guerra dur\u00f2 due anni al termine dei quali la regina Teuta veniva deposta, ponendo al suo posto il figlio Pinnes, sotto il controllo dell'alleato romano, Demetrio di Faro, mentre Centumalo ottenne il meritato Trionfo.\nViene condotta dai Romani una prima campagna contro gli Istri da parte dei consoli Publio Cornelio Scipione Asina e Marco Minucio Rufo.\nSi racconta che quando gli ambasciatori romani avuta la sensazione che Annibale stesse cercando a tutti i costi la guerra, informarono il Senato romano che, di fronte alla minaccia di una nuova guerra, prese le misure necessarie per consolidare le proprie conquiste ad oriente, in Illiria. Quello stesso anno (nel 219 a.C.) il console Emilio Paolo insieme a Livio Salinatore sbarcarono ancora una volta in Illiria per combattere contro Demetrio di Faro, che si era alleato a Filippo V di Macedonia. La guerra port\u00f2 per la seconda volta gli eserciti romani alla vittoria, occupando nuovamente Issa (l'odierna Lissa, Pharos (l'odierna Cittavecchia), Apollonia, Corcira, Epidamnus, Oricum, Dimale (appartenente alla trib\u00f9 dei Partini) e Atintania. E il Senato romano confermava il protettorato di Roma sull'Illiria, ponendovi a capo ancora una volta \"Pinnes\", oltre ad un certo Scerdilaidas.\nI Romani vengono assediati ad Orico e Apollonia da Filippo V di Macedonia. Il console Valerio Levino con 50 navi da guerra riesce a sconfiggere l'esercito assediante macedone presso Apollonia, mettendo in fuga il re.\nVenne fondata dai Romani Aquileia, nel territorio degli antichi Carni, quale importante avamposto militare:\nAulo Manlio Vulsone intraprendeva una nuova guerra contro le popolazioni dell'Istria, a protezione anche dell'allora appena formata colonia di Aquileia, avendo come alleato un certo Catmelo, re dei Norici, forte di 3.000 armati. Il console che si era accampato nel golfo di Muggia, presso Trieste (\"Tergeste\"), venne attaccato dal re nemico Epulone, che riusc\u00ec ad espugnare i due avamposti romani e il campo di una legione. Vulsone allora, chiamata in aiuto la seconda legione, sorprese a sua volta gli Istri che stavano saccheggiando il campo romano. L'anno successivo Gaio Claudio Pulcro portava a temine la guerra, occupava in Istria gli oppida di Nesazio (non molto distante da Pola), Mutila e Faveria (177 a.C.), e si meritava il trionfo.\nCaio Cassio Longino, sulla strada del ritorno dalla Macedonia, compiva distruzioni e saccheggi nell'Istria contro le popolazioni di Istri, Iapodi e Carni. Il suo obbiettivo era, molto probabilmente, di intimidire le popolazioni vicine ad Aquileia.\nRoma incoraggi\u00f2 i mercanti Italici ad operare in Illiria sotto la protezione della repubblica romana, mentre il pretore Lucio Anicio Gallo, batteva il re dei pirati illiri dell'isola di Lisso, un certo Genzio, che si era alleato a Perseo di Macedonia e che disponeva di una forza di ben 15.000 armati. In questa guerra i romani ottennero l'aiuto degli illiri Partini e Gallo il Trionfo. Roma, infine, siglava un trattato di alleanza (della durata di settant'anni) con Issa. Al termine di queste operazioni i Romani erano riusciti ad occupare le terre a nord, nell'Istria fino al fiume Arsia, mentre a sud avevano sottomesso la zona fino al fiume Narenta. Ci\u00f2 significava che l'obiettivo futuro era di congiungere le due zone via terra. E forse in questa occasione potrebbe essere avvenuta la creazione della provincia dell'Illirico romano.\nLa provincia (?) dell'Illirico (167 - 60 a.C.).\nIssa, alleata dei Romani protestava che i suoi recenti possedimenti di \"Epetion\" (Stobrec) e \"Tragurion\" (Tra\u00f9) attorno alla baia di Salona erano stati oggetto di attacchi da parte dei Dalmati della zona.\nSi racconta che il console Gaio Marcio Figulo abbia condotto delle operazioni militari contro le trib\u00f9 dei Dalmati, dapprima con scarsa fortuna e poi con successo. Egli avanz\u00f2 lungo il fiume Narenta, attravers\u00f2 le Alpi dinariche e raggiunse la piana del Lib, dove pose sotto assedio la capitale dei \"Delmatae\", \"Delminium\". E sebbene parte della fortezza fosse stata incendiata e quasi ridotta alla resa, Figulo fu costretto a far ritorno a Roma alla fine del suo mandato (inverno 156 a.C.). L'anno seguente l'assedio venne portato a termine dal suo successore, il console Publio Cornelio Scipione Nasica Corculo, che per questo successo ottenne il trionfo.\nArdirei e Pleraei attaccarono la provincia romana dell'Illirico compiendo saccheggi a ripetizione, mentre i Romani erano impegnati su un altro fronte. Roma fu costretta ad intervenire inviando prima degli ambasciatori che, rimanendo inascoltati, costrinsero il Senato ad inviare il console Servio Fulvio Flacco alla testa di 10.000 fanti e 600 cavalieri, il quale dopo un raid nelle loro terre a scopo dimostrativo, ne ottenne la sottomissione. E sempre questo stesso anno il pretore, Marco Cosconio, combatt\u00e9 con successo in Tracia contro la popolazione degli Scordisci.\nGaio Sempronio Tuditano attaccava le popolazioni degli Iapodi dal suo \"quartier generale\" di Aquileia, ma subiva una sconfitta che fu prontamente riparata dall'intervento di Decimo Giunio Bruto Callaico, l'eroe della guerra di Lusitania (155 - 139 a.C.). In seguito, Tuditano riusciva a battere le popolazioni della zona Alpina dei Carni e dei Taurisci (zona di Nauporto), sempre coadiuvato da Bruto (e da un certo Tiberio Pandusa), tanto da meritarsi il trionfo. A Tuditano la stessa citt\u00e0 di Aquileia gli eresse nel foro una statua celebrativa ed un elogio.\nI consoli del 119 a.C., Lucio Aurelio Cotta e Lucio Cecilio Metello, compivano insieme una campagna vittoriosa contro i \"Segestani\", assediando per la prima volta la loro capitale, \"Segesta\" (la futura roccaforte romana di Siscia), alla confluenza dei fiumi \"Colapis\" e Sava in Pannonia. L'anno seguente, il solo Metello condusse una campagna militare vittoriosa contro i \"Delmatae\", tanto da meritarsi il trionfo ed il \"Cognomina ex virtute\" di \"Delmaticus\". Appiano aggiunge che, \u00ab\"sebbene [i Dalmati] fossero stati colpevoli di alcuni reati, poich\u00e9 [Metello] desiderava un trionfo, fu ricevuto come un amico e svern\u00f2 fra loro presso la citt\u00e0 di Salona. Quando in seguito fece ritorno a Roma, ottenne il trionfo\"\u00bb.\nil console Marco Emilio Scauro, oper\u00f2 in Gallia cisalpina sia contro i Liguri ad ovest, sia contro i Carni ed i Taurisci ad est, utilizzando in questo secondo caso Aquileia, come \"quartier generale\".\nil console Gneo Papirio Carbone fu inviato a fronteggiare un'invasione di genti germanico-celtiche (tra cui i Cimbri), le quali erano penetrate nell'Illirico e poi nel Norico. Carbone, a capo di un esercito che aveva come quartier generale Aquileia, fu per\u00f2 sconfitto presso Noreia.\nIl console del 112 a.C., Marco Livio Druso, avanz\u00f2 in Tracia dove ottenne alcuni successi contro gli Scordisci. L'anno successivo, una volta prolungatogli il mandato come proconsole, riusc\u00ec a battere nuovamente questa popolazione, che Tito Livio sostiene fosse originaria della Gallia.\nIl proconsole dell'illirico, un certo Gaio Cosconio, combatt\u00e9 i \"Delmatae\" per almeno un paio d'anni (fino al 76 a.C.). La guerra termin\u00f2 con la presa di Salona, che divenne una base permanente in mano ai Romani, tanto che dopo venticinque anni qui vi venne inviata una colonia romana. Vent'anni pi\u00f9 tardi venivano inviati cittadini romani in questa stessa citt\u00e0. Narona era invece utilizzata come base militari per le spedizioni verso l'entroterra dalmata.\nDa Cesare ad Ottaviano (59 - 31 a.C.).\nDurante il suo consolato (59 a.C.), Gaio Giulio Cesare, ottenne grazie all'appoggio degli altri triumviri, Pompeo e Crasso, il proconsolato delle province della Gallia cisalpina e dell'Illirico per cinque anni (\"Lex Vatinia\" del 1\u00ba marzo), insieme al comando di un esercito composto da tre legioni. Poco dopo un senatoconsulto aggiunse anche la provincia della Gallia Narbonense, il cui proconsole era morto all'improvviso, e il comando della X legione. Wilkes sostiene che i territori dell'Illirico di questo periodo fossero di norma affidati al proconsole della Gallia cisalpina e che per quest'ultimo era prassi normale avere interessi anche sulla sponda orientale dell'Adriatico.\nIl fatto che a Cesare sia stata assegnata inizialmente la provincia dell'Illirico come parte del suo \"imperium\", e che all'inizio del 58 a.C. ben tre legioni fossero state dislocate ad Aquileia, potrebbe indicare che egli intendesse cercare proprio in quest'area gloria e ricchezze con cui accrescere il suo potere e la sua influenza militare e politica. Cesare aveva infatti bisogno di importanti vittorie militari cos\u00ec da costruirsi un suo potere personale con il quale controbilanciare quello che Pompeo si era costruito con le vittorie ottenute in Oriente. A tal fine progettava probabilmente una campagna oltre le Alpi Carniche fin sul Danubio, sfruttando la crescente minaccia delle trib\u00f9 della Dacia (corrispondente grosso modo all'odierna Romania), che si erano riunite sotto la guida di Burebista, il quale aveva poi guidato il suo popolo alla conquista dei territori dislocati ad ovest del fiume Tibisco, oltrepassando il Danubio e sottomettendo l'intera area su cui si estende l'attuale pianura ungherese, ma soprattutto avvicinandosi pericolosamente all'Illirico romano e all'Italia. Le sue armate si erano per\u00f2 fermate all'improvviso, forse per il timore di un possibile intervento diretto di Roma nell'area balcano-carpatica. Cos\u00ec, invece di continuare nella sua marcia verso occidente, Burebista era tornato nelle sue basi in Transilvania, rivolgendo poi le proprie mire ad Oriente: attacc\u00f2 i Bastarni e infine assedi\u00f2 e distrusse l'antica colonia greca di Olbia (nei pressi dell'attuale Odessa).\nGaio Giulio Cesare avrebbe voluto intraprendere una campagna contro le popolazioni illiriche a sud del \"quartier generale\" di Aquileia, ma nuove sollevazioni in Gallia lo costrinsero a tornare nel paese dei Celti. Sappiamo, infatti, di un nuovo soggiorno di Cesare ad Aquileia nell'inverno del 57-56 a.C. e di operazioni militari/diplomatiche condotte dallo stesso proconsole nei pressi di Salona attorno al 3 marzo del 56 a.C., come pure nel 54 a.C. contro il popolo dei Pirusti che abitavano l'Illirico meridionale.\nAppiano di Alessandria racconta che quando Cesare era ancora proconsole della Gallia, alcune popolazioni illiriche tra i \"Delmatae\", che si trovavano in una condizione molto prospera, occuparono la citt\u00e0 di Promona dei Liburni, i quali a loro volta chiesero l'aiuto dei Romani e dello stesso Cesare. Il proconsole delle Gallie e dell'Illirico invi\u00f2 degli ambasciatori affinch\u00e9 la citt\u00e0 di Promona fosse restituita ai Liburni. Ottenendone un netto rifiuto, invi\u00f2 contro di loro un forte distaccamento del suo esercito, che purtroppo venne totalmente distrutto dagli Illiri. Cesare non fu, per\u00f2, in grado di intervenire nuovamente, poich\u00e9 non poteva permettersi di intraprendere una nuova guerra, visto che le sue pi\u00f9 grandi preoccupazioni erano rivolte a Roma, contro la fazione ostile degli \"optimates\" capeggiati da Catone e Pompeo. Una nuova guerra civile era ormai alle porte.\nAllo scoppio della guerra civile, Gaio Antonio, fratello di Marco Antonio, si trovava nell\"Illyricum\" settentrionale, sull'isola di \"Curicta\" (Veglia), con due legioni. Era coadiuvato da Publio Cornelio Dolabella, a cui Cesare aveva affidato una flotta di 40 navi, prima di partire per la Spagna. Dolabella ebbe scarsa fortuna e si ritrov\u00f2 bloccato nel golfo del Quarnaro dalla flotta pompeiana, comandata da Marco Ottavio e Lucio Scribonio Libone, tanto che anche il tentativo di aiutarlo da parte di Gaio Antonio si rivel\u00f2 del tutto inutile. Antonio fu infatti circondato e catturato, mentre le sue navi furono requisite dal nemico. Questa vittoria diede ai Pompeiani la supremazia sull'Adriatico, che Ottavio inizi\u00f2 a sfruttare, attaccando i porti delle citt\u00e0 rimase fedeli a Cesare. Mosse quindi contro la citt\u00e0 di Salona, che resistette validamente, anche grazie al supporto degli schiavi che furono liberati e delle donne che combatterono al pari degli uomini. La citt\u00e0 di Issa costituiva, invece, il quartier generale dei Pompeiani nella regione, almeno fino a quando nel 47 a.C. non furono sconfitti da Publio Vatinio. Questo insuccesso costrinse per\u00f2 Ottavio a ripiegare con la flotta su \"Dyrrachium\", peraltro dopo aver fallito di impossessarsi di altri insediamenti lungo la costa.\nDopo la vittoria di Cesare su Pompeo a Farsalo (9 agosto del 48 a.C.), i Pompeiani, guidati da Marco Ottavio, utilizzarono l'Illirico per riprendere a compiere nuove azioni militari contro i Cesariani. Fu cos\u00ec che, per contrastare l'avanzata dei Pompeiani e contemporaneamente quella dei \"Delmatae\", Cesare invi\u00f2 contro di loro, due legioni (o forse tre, che potrebbero essere state la \"XXXIII\", la \"XXXIV\" e la \"XXXV\") sotto il comando di un certo Q. Cornifico come \"questor pro praetore\". Quest'ultimo riusc\u00ec a battere i Liburni della zona di Iader in uno scontro navale. Era evidente che nell'area fossero necessari dei rinforzi. Fu cos\u00ec che Cesare invi\u00f2 un ex-partigiano di Pompeo, Aulo Gabinio, a capo di quindici coorti (delle legioni \"XXXI\" e \"XXXII\") e tremila cavalieri, il quale si incammin\u00f2 via terra girando intorno all'Adriatico, cosa mai accaduta prima d'allora. Gabinio, dopo essere penetrato nel territorio dei \"Delmatae\", lungo il fiume Cigola (\u010cikola) nei pressi di \"Synodion\", subiva una dura sconfitta, perdendo cinque delle sue coorti e i rispettivi \"vexilla\". Non demordeva per\u00f2 continuando la sua avanzata fino a raggiungere Salona nell'inverno del 48-47 a.C.. La campagna militare continu\u00f2 all'inizio dell'anno successivo (47 a.C.), soffrendo di numerose altre perdite da parte romana, tra cui 4 \"tribuni\", 38 centurioni e 2.000 legionari. Appiano sostiene che gli Illiri, temendo di poter essere puniti da Cesare per quello che avevano fatto qualche anno prima e ritenendo che una sua vittoria nella guerra civile avrebbe portato alla loro totale distruzione, attaccarono e distrussero buona parte di quell'esercito romano che era penetrato nei loro territori, ad eccezione di Gabinio e di pochi sopravvissuti. Tra il bottino catturato vi fu una grande quantit\u00e0 di denaro e materiale bellico. Gabinio, all'inizio dell'anno, mor\u00ec dopo una lunga malattia, tanto che i Pompeiani si prepararono a contrattaccare, focalizzando le loro forze sul secondo comandante cesariano, Q. Cornificio, ora isolato al sud. Quest'ultimo lanci\u00f2 allora un'accorata richiesta di aiuto alle armate cesariane che si trovavano nella Gallia cisalpina e a Publio Vatinio che si trovava a \"Brundisium\". Vatinio fece costruire una flotta di fortuna e attravers\u00f2 l'Adriatico nella primavera del 47 a.C.. In quel momento Marco Ottavio si era diretto contro la principale roccaforte cesariana di Cornificio a \"Epidaurum\". Grazie al sopraggiungere di altre navi cesariane dalla vicina Acaia, Vatinio riusc\u00ec a sconfiggere una flotta pompeiana in un piccolo canale vicino all'isola di \"Tauris\" (Giuppana), a nord di Ragusa. Ottavio fu costretto cos\u00ec a ritirarsi ad Issa e poi ad abbandonare l'Adriatico per continuare la guerra in altre aree del Mediterraneo. Ci\u00f2 permise a Vatinio di far ritorno in Italia e ottenere il consolato sul finire del 47 a.C., mentre Cornificio venne inviato l'anno successivo in Cilicia.\nCon la primavera di quest'anno, Cornificio venne sostituito da un nuovo governatore dell'Illirico, Publio Sulpicio Rufo, il quale sembra si sia scontrato contro i \"Delmatae\" durante il suo mandato, ottenendo il titolo di \"imperator\" e l'approvazione dal Senato romano per una \"supplicatio\". Frattanto Cesare, dopo la morte di Pompeo e dopo aver annientato numerosi eserciti della fazione avversa, fece ritorno a Roma e programm\u00f2 di intraprendere una guerra contro i Geti (intesi come i Daci) e contro i Parti. Gli Illiri iniziarono a temere di poter essere attaccati da un momento con l'altro, trovandosi lungo la strada che conduceva al cuore del regno dace di Burebista. Decisero, pertanto, di inviare ambasciatori a Roma per implorare il perdono del dittatore romano per quello che avevano fatto in passato, e di offrire loro amicizia e alleanza, sostenendo di essere un popolo estremamente coraggioso. Cesare, che stava preparando la spedizione contro i Parti, rispose loro che li avrebbe perdonati e avrebbe accettato la loro amicizia, a condizione si fossero assoggettati a versare un tributo a Roma ed a consegnargli degli ostaggi. Acconsentendo a tali sue richieste, Cesare decise di inviare con loro un nuovo proconsole dell'Illirico, Publio Vatinio, al comando di tre legioni e di un forte contingente di cavalleria, per imporre il tributo pattuito e per ricevere gli ostaggi convenuti (primavera del 45 a.C.). Vatinio, facendo di Narona il suo quartier generale, si mise in marcia ed occup\u00f2 sei, degli almeno sessanta, \"oppida\" del nemico, anche se l'inverno era ormai alle porte, e lo costrinse a ritirarsi prima della vittoria finale. Sconfisse, quindi, l'esercito pompeiano guidato da Marco Ottavio, vittoria per cui ricevette una \"ovatio\".\nQuando Cesare fu ucciso, i Dalmati tornarono a ribellarsi, pensando che il potere romano risiedesse nel dittatore appena morto, e si opposero al pagamento del tributo a Vatinio. Quest'ultimo, sebbene avesse tentato di usare la forza contro di loro, fu attaccato e sub\u00ec la distruzione di ben cinque delle sue coorti e la morte dell'ufficiale che le comandava, un certo Bebio dell'ordine senatorio. Vatinio, visto l'insuccesso della sua azione militare e conscio di essere rimasto ormai isolato, prefer\u00ec ritirarsi nella citt\u00e0 di Epidamno dove sembra rimase fino al termine del 44 a.C. o forse fino agli inizi del 43 a.C.. Contemporaneamente il senato di Roma stabil\u00ec di trasferire il suo esercito, insieme alla provincia della Macedonia e dell'Illirico al cesaricida Marco Giunio Bruto, assegnando allo stesso tempo a Gaio Cassio Longino la Siria. Vatinio fu, quindi, costretto a ripiegare su \"Dyrrhachium\", che si trovava in Macedonia, dove l'allora governatore, Gaio Antonio, fratello di Marco, era anch'egli in grave difficolt\u00e0 sotto l'attacco di Bruto. Gran parte delle forze di Vatinio defezionarono e si schierarono dalla parte di Bruto, che strinse poi d'assedio Gaio Antonio ad Apollonia. Il fatto per\u00f2 di doversi difendere dalle armate dei triumviri, Marco Antonio e Ottaviano, che volevano vendicare la morte di Cesare e che stavano raccogliendo le forze necessarie per lo scontro decisivo, avvenuto poi a Filippi, non permise ai Romani di occuparsi dei ribelli Illiri, sebbene a Vatinio venne concesso il trionfo \"de Illyrico\" il 31 luglio del 42 a.C..\nCon la disfatta degli uccisori di Cesare e la creazione di un nuovo e secondo triumvirato, Ottaviano ed Antonio si divisero l'area Illirica con il patto di Brindisi. Ad Ottaviano toccava la parte settentrionale con l'intero Occidente romano (a parte l'Africa proconsolare, lasciata a Marco Emilio Lepido), ad Antonio quella meridionale insieme alla Macedonia ed a tutto l'Oriente romano. La linea di demarcazione fu posta dove si trovava la vecchia capitale illirica di \"Scodra\".\nGaio Asinio Pollione, a cui Antonio aveva affidato il governo della provincia di Macedonia come proconsole, penetrava nel territorio dei Partini, conducendo una campagna militare che port\u00f2 i Romani alla vittoria finale nella zona attorno a \"Dyrrachium\", tanto da meritargli un trionfo il 28 ottobre dello stesso 39 a.C.. Wilkies sostiene che queste operazioni siano state di breve durata e condotte per tenere attive le legioni, al posto di lasciarle passive nei loro quartieri invernali, oltre a voler punire l'alleanza che i Partini avevano in passato concluso con il cesaricida Bruto. Secondo invece altri scrittori latini, le operazioni furono condotte contro i \"Delmatae\" e alla fine della guerra vennero loro confiscate armi, greggi, terre e Pollione ottenne il titolo vittorioso di \"Delmaticus\". Peraltro il Wilkes non crede che Pollione possa aver combattuto contro i \"Delmatae\", in quanto si trovavano troppo lontani dalla provincia di Macedonia, appartenente alla sfera di influenza di Marco Antonio; molto pi\u00f9 vicino era l'Illirico, di pertinenza di Ottaviano.\nSe gli Iapodi, nella parte settentrionale dell'Illirico, avevano compiuto numerose incursioni contro \"Tergeste\" ed Aquileia negli ultimi anni, mentre la colonia di Pola era stata distrutta pochi anni prima, i pirati Liburni infestavano l'Adriatico ed i Dalmati erano ancora indipendenti e pericolosi. Questa situazione costrinse Ottaviano, ormai padrone incontrastato del Mondo romano occidentale, ad intraprendere di persona una serie di campagne nella zona ad est di Aquileia in direzione del fiume Sava in Pannonia. L'obbiettivo principale era di spingersi fino alla roccaforte di \"Segesta\", dai Romani chiamata \"Siscia\" (Sisak). Al termine di un triennio di campagne militari nell'Illirico, vennero fondate alcune colonie, come \"Iader\", \"Narona\", \"Salona\" (anche se non \u00e8 da escudere siano state fondate al tempo di Cesare), oltre a \"Pietas Iulia\" (Pola) e \"Emona\" (Lubiana).\nL'Illirico durante il principato di Augusto (30 a.C. - 8/9 d.C.).\nIn questo periodo la provincia dell'Illirico da provincia senatoria divenne provincia imperiale, passando cos\u00ec sotto il controllo diretto del \"princeps\" Augusto. Il governatore non era pi\u00f9 un proconsole ma un \"legatus Augusti pro praetore\".\nIl proconsole dell'Illirico, Publio Silio Nerva, riusc\u00ec a respingere nuovi attacchi in Istria di alcune trib\u00f9 della vicina Pannonia e Norico, tra cui i Taurisci, e occupare i territori del Norico meridionale. Sottomise anche altre popolazioni limitrofe alla Gallia cisalpina come i Camuni, i Venni ed i Triumplini.\nIl progetto di Augusto venne portato a termine vent'anni pi\u00f9 tardi, una volta divenuto padrone incontrastato del mondo romano. Egli voleva sottomettere l'intera area compresa tra l'Adriatico, il fiume Drava e le terre dei Dardani e dei Mesi. La campagna cominci\u00f2 nel 13 a.C., ma la scomparsa prematura di Agrippa, lasci\u00f2 il nuovo compito nelle mani del figliastro del \"Princeps\": Tiberio Claudio Nerone. Egli condusse gli eserciti romani per 4 anni contro le popolazioni di Dalmati e Breuci, avvalendosi anche dell'aiuto di validi generali come Marco Vinicio e Lucio Calpurnio Pisone in Tracia.\nTiberio sottomise i pannoni Breuci, grazie all'alleanza della potente trib\u00f9 celtica (sottomessa l'anno precedente) degli Scordisci. Per questi successi gli furono decretati gli \"ornamenta triumphalia\".\nAncora Tiberio fu impegnato prima con i Dalmati, che si erano ribellati, e poco dopo ancora contro i Pannoni che avevano approfittato della sua assenza, impegnando Tiberio contemporaneamente su due fronti. Al termine di questa campagna l'intera area delle futura provincia di Dalmazia era sotto il controllo romano.\nCi fu un'invasione di Daci a sud del Danubio, con loro gravi razzie nei territori di Pannoni e Dalmati. Fornendo loro ril pretesto per ribellarsi nuovamente, anche a causa dei tributi troppo elevati. Tiberio, che si era recato in Gallia insieme al patrigno Augusto, fu costretto a tornare sul teatro delle operazioni, per affrontare e battere nuovamente le popolazioni illiriche.\nQuest'anno Tiberio lo dedic\u00f2 alla riorganizzazione della nuova provincia dell'Illirico. E sembra che nel corso di quest'anno o negli anni successivi, l'allora governatore dell'Illirico, Marco Vinicio (come riporta un'iscrizione trovata a Tuscolo, vicino a Frascati):\nTutto veniva messo in discussione con lo scoppio di una rivolta presso tutte le genti pannoniche e della Dalmazia. Le campagne che si susseguirono durarono 4 anni, con l'impiego di non meno di 70.000/80.000 soldati romani. La rivolta fu infine soffocata nel sangue dopo quasi quattro anni di dure campagne militari.\nCreazione delle province di Dalmazia e Pannonia (8/9 - 14/20 d.C.).\nAl termine della rivolta dalmato-pannonica, o pi\u00f9 probabilmente un decennio pi\u00f9 tardi, sotto il principato di Tiberio, l'area dell'Illirico romano era divisa in due nuove province:\nPrecedentemente la nuova provincia di Mesia era stata scorporata, forse inizialmente solo come distretto militare, dalla vicina provincia di Macedonia, (in seguito divisa in \"Superior\" ed \"Inferior\").\nI Romani, memori della recente fatica per riportare l'intera area sotto il loro dominio, decisero di lasciare a guardia della nuova provincia due legioni (la Legio XI a \"Burnum\" e la VII a \"Tilurium\") anche come \"riserva strategica\" a ridosso del limes danubiano, oltre a fondare numerose colonie.\nSi provvedette alla costruzione di nuovi acquedotti, strade ed opere civili in generale (compresa la ristrutturazione della Via Egnatia, che da Durazzo, conduceva a Bisanzio, la futura Costantinopoli). Importanti giacimenti di rame, argilla e soprattutto di argento erano controllati da unit\u00e0 militari ausiliarie contro le scorrerie dei predoni montanari della zona. Le esportazioni principali erano vino, formaggio, olio e il pesce dal lago di Scutari e dal lago di Ocrida.\nUn ambizioso progetto di costruzioni fu iniziato in Illirico dal legato Publio Cornelio Dolabella (il console del 10), quando i legionari furono impiegati nella costruzione di almeno quattro strade, alcune delle quali penetravano nell'interno, nel territorio dei Ditoni e dei Desiziati, contribuendo ad affrettare la pacificazione di queste regioni turbolente ed a collegarle con la vicina Mesia.\nPer maggiori approfondimenti del periodo si rimanda alle voci: Dalmazia, Pannonia superiore e Pannonia inferiore. Ricordiamo inoltre che a partire da Claudio il Gotico (268-270), fino a Diocleziano (284-305), numerosi furono i cosiddetti Imperatori illirici, le cui origini erano di una regione assai vasta che comprendeva l'antica Illiria fino al tratto centrale del limes danubiano. La \"Historia Augusta\" ci tramanda che venne istituito, sicuramente al tempo dell'imperatore Valeriano (253-260), un comando militare che sovrintendeva a tutti gli eserciti delle province romane di Tracia, due Mesie, Dalmazia, due Pannonie e tre Dacie (\"dux totius Illyrici\"). Il primo comandante di questo prestigioso ufficio militare fu il futuro imperatore, Claudio il Gotico, che sembra fosse secondo solo all'imperatore stesso. Claudio esercit\u00f2 questo comando per dieci anni a protezione del \"limes\" danubiano, contro la ormai devastante pressione dei Goti (dal 258 al 268 circa).\nDalla riforma tetrarchica di Diocleziano all'Impero d'Oriente (286 - 395 d.C.).\nCon Diocleziano, imperatore illirico, (284-305) si provvedette alla ristrutturazione dell'Impero romano introducendo una serie di riforme istituzionali derivanti dalla precedente crisi del III secolo. L'imperatore Diocleziano rese famosa la Dalmazia costruendovi per s\u00e9 un palazzo a pochi chilometri a sud di Salona, ad Aspalathos (Spalato).\nLa diocesi di Pannonia o dell'Illirico fu istituita nel 314 in seguito alle riforme provinciali di Diocleziano e Costantino. Faceva originariamente parte della Prefettura del pretorio d'Italia, e in seguito entr\u00f2 a far parte della prefettura del pretorio dell'Illirico. Nel 337 con la morte di Costantino fu creata la Prefettura del pretorio dell'Illirico. Dopo la divisione di quest'ultima nel 379, entr\u00f2 a far parte di nuovo nella Prefettura d'Italia con la denominazione di \"Diocesi d'Illirico\".\nLa Diocesi di Pannonia era una delle due diocesi dell'Illirico romano a non essere di cultura greca (l'altra era la Dacia), ed entr\u00f2 a far parte dell'Impero romano d'Occidente alla morte di Teodosio I nel 395. Nel 437 Galla Placidia, per ricompensare l'imperatore romano d'Oriente Teodosio II per aver messo sul trono occidentale il figlio di lei Valentiniano III, cedette l'estremit\u00e0 orientale della Pannonia II (con le citt\u00e0 di Sirmio e Bassiana) all'Impero romano d'Oriente. Il resto della Pannonia era stato ceduto agli Unni da Ezio in cambio dell'appoggio militare degli Unni all'Impero in Gallia. La Pannonia II divenne cos\u00ec la tredicesima provincia dell'Illirico orientale e Sirmio divenne per qualche tempo la capitale della prefettura dell'Illirico (orientale), ma venne ceduta da Teodosio II agli Unni in seguito alle vittoriose campagne balcaniche di Attila del 441-442.\nSecondo altri studiosi, tuttavia, tutto l'Illirico occidentale sarebbe stato ceduto all'Impero d'Oriente. Essi citano come prova:\nTuttavia Procopio afferma che la Dalmazia era governata da uomini (come il \"comes\" Marcellino) dipendenti dall'Impero romano d'Occidente, e ci\u00f2 contrasta con la cessione della Dalmazia all'Impero d'Oriente. Uno studioso (Wozniak) ha tentato di conciliare Procopio con le altre fonti sostenendo che la Dalmazia, pur appartenendo nominalmente all'Impero d'Oriente, \"de facto\" apparteneva a quello d'Occidente:\nComunque la Dalmazia, sebbene legata all'Occidente, mostr\u00f2, a partire dal 460 circa, tendenze scissioniste dal governo di Ravenna. Il \"comes\" di Dalmazia Marcellino infatti non riconobbe Libio Severo come nuovo imperatore d'Occidente, staccando la Dalmazia dall'Impero e governandola come una sorta di vero e proprio dominio personale. Successivamente un altro \"comes\" di Dalmazia, Giulio Nepote, era riuscito a diventare imperatore d'Occidente, anche se dopo solo un anno venne deposto e costretto a fuggire in Dalmazia, dove regn\u00f2 fino al 480. La Dalmazia, insieme alla Gallia settentrionale, fu una delle due parti dell'Impero occidentale a soccombere alcuni anni dopo la deposizione dell'ultimo imperatore d'Occidente.\nNel Norico (che nonostante la presunta cessione all'Oriente, Sidonio Apollinare nel 467 la cita tra le province dell'Occidente) invece il crollo del gettito fiscale dell'Impero d'Occidente aveva causato una progressiva diminuzione delle truppe poste alla sua difesa, che spesso ricevevano con irregolarit\u00e0 la paga. Ci\u00f2 espose la regione ai saccheggi e alle devastazioni dei Rugi e di altre popolazioni barbariche, come Eruli, Ostrogoti, Alamanni e Turingi. A un certo punto - tra il 460 e il 470 - l'Impero cess\u00f2 di pagare le truppe della regione del tutto, ma ci\u00f2 non lasci\u00f2 il Norico esposto completamente senza difese alle incursioni dei Barbari. Infatti i soldati del posto, essendo motivati a difendere la propria famiglia e i propri possedimenti dalle incursioni, continuarono a difendere le guarnigioni dai Barbari, portando alla formazione di vere e proprie milizie cittadine, che per\u00f2, anche se riuscirono a ritardarla, non riuscirono a evitare la caduta del Norico in mano ai Rugi.\nIl Re ostrogoto d'Italia Teodorico il Grande conquist\u00f2 la Pannonia agli inizi del VI secolo, e potrebbe aver rifondato la diocesi.\nDifesa ed esercito.\nIl fatto che a Cesare sia stata assegnata inizialmente la provincia dell'Illirico come parte del suo \"imperium\", e che all'inizio del 58 a.C. ben tre legioni fossero state dislocate ad Aquileia (la VII, l'VIII e la IX), potrebbe indicare che egli intendesse cercare proprio in quest'area gloria e ricchezze con cui accrescere il suo potere e la sua influenza militare e politica. Cesare aveva infatti bisogno di importanti vittorie militari cos\u00ec da costruirsi un suo potere personale con il quale controbilanciare quello che Pompeo si era costruito con le vittorie ottenute in Oriente. A tal fine progettava probabilmente una campagna oltre le Alpi Carniche fin sul Danubio, sfruttando la crescente minaccia delle trib\u00f9 della Dacia (corrispondente grosso modo all'odierna Romania), che si erano riunite sotto la guida di Burebista, il quale aveva poi guidato il suo popolo alla conquista dei territori dislocati ad ovest del fiume Tibisco, oltrepassando il Danubio e sottomettendo l'intera area su cui si estende l'attuale pianura ungherese, ma soprattutto avvicinandosi pericolosamente all'Illirico romano e all'Italia. Le sue armate si erano per\u00f2 fermate all'improvviso, forse per il timore di un possibile intervento diretto di Roma nell'area balcano-carpatica. Cos\u00ec, invece di continuare nella sua marcia verso occidente, Burebista era tornato nelle sue basi in Transilvania, rivolgendo poi le proprie mire ad Oriente: attacc\u00f2 i Bastarni e infine assedi\u00f2 e distrusse l'antica colonia greca di Olbia (nei pressi dell'attuale Odessa).\nL'occupazione romana dell'Illirico fece di \"Burnum\" (l'attuale Chistagne), un sito militare fin dalla fine del I secolo a.C., con la costruzione di un grande \"castrum\" destinato ad ospitare almeno una delle legioni impegnate in quest'area, come ci racconta Plinio il vecchio. Gi\u00e0 alla fine delle campagne illiriche di Ottaviano (35-33 a.C.) qui \u00e8 attestata la \"Legio XX Valeria Victrix\". Intorno al 10 d.C. questa legione lasci\u00f2 il presidio dalmata per passare in Germania e fu rimpiazzata dalla \" Legio XI\".\nOttaviano era, inoltre, deciso ad occupare l'alta valle del fiume Sava. Si racconta che l'esercito mosse (nel 35 a.C.) da Senia, lungo il fiume Kupa, occupando prima e non senza difficolt\u00e0, la fortezza di Terponus degli Arupini, poi quella di \"Metulum\" (l'attuale Cakovac vicino a Josipdol-Ogulin), capitale degli Iapodi. E mentre un contingente fu lasciato nella capitale, il grosso dell'esercito proseguiva, seguendo l'alta valle della Kupa in direzione di \"Segesta\" o \"Segestica\", capitale dei Segestani e futura \"Siscia\". Questa localit\u00e0, di importanza strategica fondamentale per un'avanzata verso est, cadde dopo 30 giorni di duro assedio. Una volta conquistata questa importante roccaforte, Ottaviano vi lasci\u00f2 25 coorti agli ordini di Gaio Fufio Gemino, e torn\u00f2 a Roma. Al termine di tra duri anni di campagne militari nell'area, Ottaviano lasci\u00f2, sembra in modo permanente, a presidio di \"Emona\" e \"Siscia\", un paio di guarnigioni legionarie.\nE ancora, la legione VII fu posizionata a \"Tilurium\" al termine della grande rivolta, prima della divisione dell'Illirico in \"Venetia et Histria\", Dalmazia e Pannonia.\n\"Bigeste\" (Ljubu\u0161ki, poco a nord-ovest di Narona), forte militare ausiliario dove soggiorn\u00f2 la \"Cohors equitata I Belgarum\", o la \"Cohors I Bracaraugustorum\" o la \"Cohors VIII Voluntariorum\" o la \"Cohors III Alpinorum\". o la \"Cohors I Lucensium\".\nGeografia politica ed economica.\nMaggiori centri provinciali.\nLe citt\u00e0 principali erano:\nPrincipali vie di comunicazione.\nLe principali vie di comunicazioni provinciali erano:"}
{"id": "1571131", "revid": "72764", "url": "https://it.wikipedia.org/wiki?curid=1571131", "title": "Wado-ryu", "text": ""}
{"id": "1571132", "revid": "112735380", "url": "https://it.wikipedia.org/wiki?curid=1571132", "title": "Daiei (Tottori)", "text": " era una cittadina del Giappone situata nel distretto di Tohaku e nella prefettura di Tottori.\nIl 1\u00ba gennaio 2005 le municipalit\u00e0 di Daiei e di Hojo si sono unite per formare la nuova citt\u00e0 di Hokuei.\nNel 2003, la popolazione stimata della citt\u00e0 era intorno agli 8.800 abitanti, con una densit\u00e0 di 242,89 ab./km\u00b2. Il territorio occupava un'area totale \u00e8 di 36,23\u00a0km\u00b2.\nDaiei \u00e8 anche la citt\u00e0 natale del fumettista G\u014dsh\u014d Aoyama, famoso per aver creato la popolare serie manga di Detective Conan."}
{"id": "1571133", "revid": "124121675", "url": "https://it.wikipedia.org/wiki?curid=1571133", "title": "Elisha Gray", "text": "Invent\u00f2 il telefono a induzione magnetica e nel 1876 ne diede anche prova pubblicamente. Sfortunatamente Alexander Graham Bell aveva depositato il suo brevetto 2 ore prima. In realt\u00e0 gi\u00e0 Antonio Meucci aveva brevettato il telefono nel 1871, ma non riusc\u00ec a trovare finanziatori per il rinnovo annuale.\nProprio Meucci nel giugno del 2002 \u00e8 stato riconosciuto ufficialmente dal Congresso degli USA come il vero inventore del telefono, con la risoluzione 269."}
{"id": "1571134", "revid": "438678", "url": "https://it.wikipedia.org/wiki?curid=1571134", "title": "Lascia perdere, Johnny!", "text": "Lascia perdere, Johnny! \u00e8 un film del 2007 diretto da Fabrizio Bentivoglio.\nTrama.\nFausto Ciaramella, detto dagli amici Faustino, aspira a diventare un chitarrista professionista e cerca un ingaggio per evitare il servizio militare. Trova prima spazio in un gruppo musicale che suona nelle feste di piazza, vivendo con essa delle vicende tragicomiche, poi passa a lavorare per Raffaele Niro, un impresario poco affidabile, che lo ingaggia per il noto pianista Augusto Riverberi, che gli d\u00e0 il soprannome Johnny. Per il giovane Johnny si aprono diverse speranze per il futuro e, pertanto, spera di far carriera, ma gli inizi non sono facili, anzi si scontra con il mondo dello spettacolo fatto spesso di promesse mal riposte. Quando, preso dallo sconforto ed in bolletta, Fausto decide di mollare tutto, ricompare Augusto.\nProduzione.\nIl film si ispira alla storia di Fausto Mesolella, chitarrista del gruppo degli Avion Travel e autore delle musiche del film. Peppe Servillo appare in alcune scene del film interpretando il cantante Jerry Como.\nIl film \u00e8 stato girato a Caserta (e in parte, nella sua stessa provincia, anche a Marcianise) e Roana, sull'Altopiano di Asiago, e a Gaeta."}
{"id": "1571136", "revid": "287204", "url": "https://it.wikipedia.org/wiki?curid=1571136", "title": "Segnaletica a muro nella seconda guerra mondiale", "text": "Durante la seconda guerra mondiale sui muri delle citt\u00e0 italiane furono dipinti (spesso con l\u2019uso della \"membranite\", un legante per pitture che le rendeva estremamente resistenti alle intemperie) diversi segnali distintivi per la protezione antiaerea (noti anche come segnaletica a muro, pittogrammi, graffiti di guerra o indicazioni murarie). Si trattava di simboli (scritte, frecce e lettere) destinati a favorire l'individuazione dei rifugi da parte della popolazione durante i bombardamenti e ad aiutare l\u2019opera di pronto intervento delle squadre di soccorso, facilitando ad esempio la rapida individuazione degli attacchi per gli idranti e delle uscite di sicurezza dei rifugi.\nParticolari segnali furono utilizzati anche per evidenziare dal cielo gli edifici meritevoli di speciale protezione per la loro specifica funzione (ospedali, chiese e monumenti) nella speranza - rimasta vana - che fossero rispettati dai bombardieri nemici. Infine vanno citate le molteplici scritte presenti nei ricoveri, con un\u2019ampia variet\u00e0 di inviti, prescrizioni e divieti; cos\u00ec come i \u201cgraffiti\u201d vergati sulle pareti dai frequentatori, costretti a passare nell'angoscia lunghe ore chiusi nei sotterranei.\nNormativa.\nDisposizioni e circolari.\nSino ad ora non si \u00e8 trovata negli archivi alcuna tabella di riferimento univoco con l'indicazione delle misure e delle tipologie grafiche da rispettare. La grande variet\u00e0 di fogge presenti nelle citt\u00e0 italiane fa pensare che, pur in un quadro di massima generale, i segnali siano stati declinati liberamente nel disegno a livello locale.\nNel fascicolo V dellIstruzione sulla Protezione antiaerea del 28 marzo 1938, dedicato ai ricoveri, veniva specificato al punto 36 (Arredamento interno dei ricoveri) che \u201capposite tabelle disposte agli accessi, lungo i corridoi e in ogni cella, servono ad indicare l\u2019itinerario che gli occupanti devono percorrere per raggiungere il posto loro assegnato, nonch\u00e9 il contegno da tenere durante la sosta nel ricovero\u201d.\nIl 17 giugno 1940 fu emanato un Decreto del Duce con la \"\u201cDeterminazione di segni distintivi per la protezione di edifici e monumenti dai bombardamenti\u201d.\"\nSempre al 1940 risalgono alcuni ordini di servizio del Governatorato di Roma, nei quali si fa cenno alla presenza di \u201clumi indicatori esterni\u201d ai ricoveri, alla disponibilit\u00e0 di \u201ccartelli indicatori da collocare all'esterno dei rifugi in aggiunta a quelli gi\u00e0 esistenti\u201d (ordine n.16 del 22/8/1940); come alla necessit\u00e0 di \u201ccompletamento dei segnalatori luminosi con l'indicazione scritta del numero delle persone di cui \u00e8 capace ogni ricovero, ove pertanto non deve essere assolutamente ammesso un numero di persone superiore a quello fissato\u201d (ordine n.22 del 20/11/1940).\nUna disposizione del Ministero dell\u2019Interno del 30 gennaio 1941, indirizzata ai prefetti, raccomandava \u201cl\u2019ubicazione di grafici (ovvero di cartellonistica) indicanti l\u2019accesso ai ricoveri pubblici antiaerei, illuminati di notte da una lampadina azzurrata protetta verso l\u2019alto\u201d.\nAltri documenti d'archivio testimoniano la produzione e l'installazione a Milano, tra febbraio e marzo del 1941, di dispositivi luminosi in metallo con la scritta \u201cRicovero\u201d - approvati dal Ministero della Guerra - per indicare gli ingressi dei rifugi antiaerei pubblici. La circolare n.132 del Ministero dell'Interno del 10 ottobre 1941, riferita all'impiego di targhe o cartelli luminescenti, prescriveva di \u201cnon utilizzarli per l\u2019indicazione di ricoveri privati in quanto questo pu\u00f2 ingenerare confusione e attrarre impropriamente folla\u201d.\nNel corso del 1942 altre circolari ministeriali hanno riguardato l\u2019argomento dei \u201ccartelli e scritte indicatrici delle installazioni\u201d, anche con la prescrizione del dovuto \u201cdispositivo luminoso per segnalazione ricoveri\u201d. Si pu\u00f2 citare la circolare n. 233 del Ministero dell\u2019Interno del 2/8/1942, secondo la quale \u201cnei locali di pubblico spettacolo provvisti di ricoveri di capienza adeguata dovranno essere affisse tabelle con l\u2019indicazione della capienza del ricovero e frecce indicative del cammino da percorrere; nei locali con ricoveri inadeguati dovranno essere affisse tabelle con l\u2019indicazione dei ricoveri pubblici o collettivi pi\u00f9 vicini\u201d.\nDi particolare importanza la circolare n.287 del Ministero dell\u2019Interno del 22 dicembre 1942, che fissava forme e dimensioni dei dispositivi luminosi per la segnalazione dei ricoveri e in particolare degli indicatori a vernice luminescente (direzione e ingresso) e di quelli a trasparenza di luce (direzione e ingresso). Alla circolare sono allegati dei disegni esplicativi. La successiva circolare n.296 del 9 gennaio 1943, elencando le azioni dei capi fabbricato, disponeva che fossero in possesso della situazione dei ricoveri negli edifici vicini e delle relative uscite che \u201cdovranno essere indicate dipingendo nel muro esterno dei fabbricati in modo ben visibile una freccia come da unito disegno\u201d. Infine la circolare n.316 del 9 marzo 1943 prevedeva al punto 5 che \u201csul muro esterno di ciascun fabbricato ove esista un ricovero pubblico oppure casalingo dovranno essere dipinte una o pi\u00f9 frecce indicative del tipo stabilito con la circolare 296, in corrispondenza dei relativi accessi (entrata e uscite di sicurezza). Inoltre sui muri esterni delle case di fronte a quelle ove esiste un ricovero (pubblico o casalingo) e in esatta corrispondenza degli accessi al ricovero stesso, dovr\u00e0 essere dipinto un disco bianco con una striscia verticale rossa (vedi Allegato n.2)\u201d.\nDispositivi luminosi.\nPer quanto riguardava i dispositivi luminosi - come riportato in un articolo del Corriere della Sera del 2 novembre 1940 - potevano essere adottati, oltre che per indicare i ricoveri antiaerei, anche per farmacie, medici, ostetriche, telefoni, generi di privativa, bar, caff\u00e8, ristoranti ed esercizi pubblici in genere. In ogni caso dovevano essere esclusivamente del tipo approvato dal Ministero della Guerra (requisiti e modalit\u00e0 d'uso erano stati specificati nelle circolari n.11200 del 27/9/1940 e n.16500 del 19/11/1940). In particolare era stato precisato che \u201cle lampadine applicate a detti dispositivi non dovranno eccedere la intensit\u00e0 luminosa prescritta, che non potr\u00e0 mai essere superiore ai 5 watt. All\u2019uopo gli interessati dovranno presentare al Comitato Provinciale di Protezione Antiaerea presso la Prefettura apposita domanda in carta semplice, precisando l\u2019apparecchio scelto e il punto ove intendono installarlo. A cura del Comitato sar\u00e0 provveduto all\u2019accertamento inteso ad assicurare che detti apparecchi, al momento dell\u2019allarme e alla chiusura dell\u2019esercizio, rimangano spenti. L\u2019inosservanza di queste disposizioni sar\u00e0 punita a termini di legge\u201d. In tema di dispositivi luminosi sono da citare anche la circolare n.75 (20/6/1941), la n.109, n.121 e n.125 - tra agosto e settembre 1941 - con brevetti delle ditte Zupero, Scolari e Musanti; infine la n.182 (3/4/1942) e la n.227 (12/7/1942) relative all'illuminazione esterna dei negozi.\nVernici luminescenti.\nAnche l\u2019utilizzo di vernici luminescenti e fluorescenti (che divengono luminose con l\u2019azione della luce solare o con l\u2019ausilio di speciali lampade a raggi ultravioletti) era stato normato con le circolari n.89 (18/7/1941), n.116 (7/9/1941), n.124 (14/9/1941), n.127 (21/9/1941) e n.162 (22/1/1942), attraverso le quali il Ministero dell\u2019Interno aveva diramato le prescrizioni per l\u2019uso delle tabelle a \u201cluce nera\u201d e delle indicazioni su speciali dispositivi basati su tale principio. Mentre il Ministero della Guerra - con le Circolari n.6810 (14/8/1940), n.12990 (16/10/1940) e n.14100 (26/10/1940) - aveva posto infatti alcune limitazioni all\u2019uso di tabelle dipinte con vernici luminescenti e fluorescenti, il Ministero dell\u2019Interno aveva poi abolito tali limitazioni, ritenendo che la luminosit\u00e0 di queste targhe \u201cnon potesse essere di pregiudizio agli effetti dell\u2019oscuramento\u201d.\nSalvaguardia.\nCensimento e Atlante nazionale.\nCon il passare dei decenni, le ritinteggiature e i rifacimenti delle facciate dei palazzi - oltre ai vandalismi dei graffitisti - hanno via via cancellato dal panorama urbano gran parte di queste labili tracce della memoria bellica. Nel 2016 il \"Network Italiano Bunker e Rifugi Antiaerei\" ha avviato un censimento per creare un Atlante nazionale dei segnali distintivi per la protezione antiaerea. L\u2019obiettivo \u00e8 quello di documentare i simboli e le scritte ancora esistenti, sensibilizzando alla loro salvaguardia le istituzioni pubbliche e i proprietari degli stabili. Al momento \u00e8 disponibile la consultazione online dell'Atlante relativo alla citt\u00e0 di Roma e dell'Atlante relativo alla citt\u00e0 di Genova. Ma sono stati avviati censimenti anche a Milano, Torino, Bologna e Parma (solo per citarne alcuni). \nSin dal 2013 il Nibra - in particolare su impulso di Lorenzo Grassi - ha lanciato una campagna per tutelare queste antiche tracce della memoria. Negli ultimi anni, in alcune occasioni, grazie ad un intervento di interessamento della direzione lavori dei cantieri, si \u00e8 riusciti a salvare in extremis i simboli. Si pu\u00f2 citare tra gli altri l'esempio della segnalazione di super idrante che \u00e8 stata ridisegnata nel 2017 sulla facciata di un edificio al civico 176 di Corso Vittorio Emanuele II a Roma.\nUn ottimo esempio a livello nazionale \u00e8 quello di Faenza (Ravenna) che nel 2015 ha approvato un Regolamento Urbanistico Comunale che \u00e8 stato tra i primi in Italia a dare valore normativo per la collettivit\u00e0 alle \u201cEmergenze architettoniche fragili con valore storico\u201d. Tra queste - nel censimento dell'Allegato A3 - sono stati inseriti anche nove simboli identificativi della Seconda guerra mondiale: indicazioni dei rifugi antiaereo (che curiosamente a Faenza sono costituite da cerchi concentrici a formare il tricolore della bandiera italiana), percorsi e altre simbologie. Nel 2017, grazie ad un finanziamento dei lavori di ripristino offerto dal Rotary Club di Faenza, i simboli sono stati sottoposti ad un restauro scientifico con recupero pittorico. Accanto ai simboli sono state apposte delle targhette esplicative. Il progetto \u00e8 stato curato da Ennio Nonni e Federica Drei, mentre il ridisegno \u00e8 stato effettuato dall'artista Cristiano Marchetti.\nClassificazione.\nIl Nibra ha elaborato una proposta di classificazione (con categorie e sottocategorie). Occorre per\u00f2 ricordare che si osservano nelle diverse citt\u00e0 simboli simili ma non identici (variabili nelle dimensioni e nei colori) e che per alcune lettere manca al momento un\u2019interpretazione certa, non essendo stati trovati riscontri in documenti ufficiali.\nScritte esterne.\nLa scritta esterna pi\u00f9 comune \u00e8 la parola \u201cRifugio\u201d o \u201cRicovero\u201d, accompagnata o meno da una freccia. In alcuni casi \u00e8 seguita dalla parola \u201cIngresso\u201d o, in prossimit\u00e0 dello stesso, dalla specifica della capienza con il numero dei posti. Tra le altre tipologie di scritte esterne c'\u00e8 l\u2019indicazione \u201cRoggia\u201d (inserita in un cerchio bianco bordato di nero e presente, ad esempio, al Policlinico di Milano) che serviva a segnalare la vicinanza di un canale dove i vigili del fuoco avrebbero potuto levare acqua per spegnere eventuali incendi.\nFrecce indicative.\nLe frecce stilizzate sono principalmente in bianco e nero, con contorno pi\u00f9 o meno bordato. Sono utilizzate accoppiate - anche in rosso - per indicare le uscite di sicurezza.\nLettere.\nSono principalmente di colore nero su sfondo bianco, all'interno di un cerchio bordato di nero. La lettera pi\u00f9 ricorrente \u00e8 la R di Rifugio - Ricovero, sia su campo bianco che nero, spesso inserita in una freccia. Compare anche nella versione con la C per indicare l\u2019ubicazione in una corte o cortile. Lo stesso vale per la sigla US dell\u2019uscita di sicurezza, quasi sempre sul retro degli edifici o ai lati delle finestrelle degli scantinati, accompagnata da frecce e bande di colore bianco-rosso.\nSono principalmente di colore nero su sfondo bianco, all'interno di un cerchio bordato di nero. La lettera pi\u00f9 ricorrente \u00e8 la R di Rifugio - Ricovero, sia su campo bianco che nero, spesso inserita in una freccia. Compare anche nella versione con la C per indicare l\u2019ubicazione in una corte o cortile. Lo stesso vale per la sigla US dell\u2019uscita di sicurezza, quasi sempre sul retro degli edifici o ai lati delle finestrelle degli scantinati, accompagnata da frecce e bande di colore bianco-rosso.\nLa seconda lettera pi\u00f9 ricorrente \u00e8 la I che, talvolta accompagnata da una targhetta metallica, segnalava la presenza di un attacco per idrante (nelle immediate vicinanze sono poste le bocchette dell'acqua rasoterra o chiuse da tombini). A Genova \u00e8 stata segnalata una variante con l'aggiunta della M come specifica di utilizzo di acqua marina. Sempre con finalit\u00e0 di intervento antincendio c'erano la C (che in alcune citt\u00e0 segnalava la presenza di cisterne, mentre in altre quella di canali) e la P (per indicare sia la disponibilit\u00e0 di pozzi che scorte idriche dotate di pompe di sollevamento).\nAltra lettera importante era la V - quasi sempre accompagnata da frecce verticali in posizione elevata - che segnalava l'ubicazione delle prese d'aria in superficie dei rifugi sotterranei e dunque i punti da liberare con estrema urgenza da eventuali macerie dei bombardamenti per evitare che le persone rimanessero soffocate.\nAlcune lettere sono ad oggi di interpretazione controversa in assenza di documenti ufficiali: ad esempio la F segnalata a Genova e Parma (un'ipotesi \u00e8 il riferimento alla presenza di una fontana negli scantinati, con la specifica della \"p\" in caso di disponibilit\u00e0 di acqua potabile; ma \u00e8 stata trovata utilizzata anche per indicare la presenza di condotti fognari come vie di fuga), oppure la S presente a Roma (per la quale \u00e8 stato ipotizzato un rimando alla presenza di serbatoi idrici per uso antincendio).\nAncora pi\u00f9 rara la U con stellette tricolori o bianche e rosse posizionate alla base in semicerchio, la cui presenza \u00e8 segnalata dall'Associazione ASTEC solo a Torino, che indicava gli uffici incaricati della protezione antiaerea (come le sedi dell'Unpa). Nel capoluogo del Piemonte \u00e8 presente - come segnalato sempre dall'Associazione ASTEC - anche un cerchio con la scritta \"Gas\" per indicare la presenza di impianti o tubature.\nSimboli.\nPer evidenziare ai bombardieri nemici la presenza di ospedali furono dipinte inizialmente (anche su tetti e terrazzi) le tradizionali croci rosse. Ad una settimana dall'entrata in guerra dell'Italia, il 17 giugno 1940, fu emanato un decreto del Duce con la \u201cDeterminazione di segni distintivi per la protezione di edifici e monumenti dai bombardamenti\u201d. Il simbolo convenzionale internazionale prescelto per indicare gli edifici \u201cnon bombardabili\u201d era un rettangolo contenuto in un campo di colore giallo e diviso in diagonale in due triangoli: uno di colore nero e l\u2019altro di colore bianco. \nQuesto simbolo - di grandi dimensioni e talvolta realizzato anche in tela - avrebbe dovuto salvaguardare gli \u201cedifici consacrati ai culti, alle arti, alle scienze e alla beneficenza, nonch\u00e9 i monumenti storici, gli ospedali civili e altri centri di raccolta di malati e feriti\u201d. Purtroppo questa speranza di immunit\u00e0 rest\u00f2 aleatoria. A Torino, ad esempio sui magazzini della stazione ferroviaria di Porta Nuova, \u00e8 presente invece un simbolo con bollo rosso che \u201cmarchiava\u201d gli stabili potenzialmente a rischio di bombardamento perch\u00e9 situati in prossimit\u00e0 di obiettivi sensibili (come fabbriche e infrastrutture di trasporto). \nTra la fine del 1944 e gli inizi del 1945 - secondo alcune fonti su impulso delle autorit\u00e0 tedesche - gli ospedali vennero poi evidenziati con un quadrato (o un rombo) rosso all'interno di un cerchio bianco (questi simboli sono ancora visibili sulle pareti del Policlinico di Milano o dell'Ospedale Molinette di Torino). A Genova, infine, \u00e8 presente un simbolo con croce azzurra che probabilmente segnalava la presenza di un presidio medico. \nVi erano poi dei simboli dedicati ad evidenziare la presenza di rifugi - ricoveri: dei cerchi sia in bianco e nero che a colori (come nel caso di Faenza con il tricolore italiano). Chiudono la panoramica il simbolo che veniva posto sugli edifici di fronte ai rifugi (cerchio bianco con banda centrale rossa), il bollo rosso per gli edifici \"a rischio\" (o perch\u00e9 vicini ad obiettivi sensibili - quali le ferrovie o le fabbriche - o perch\u00e9 gi\u00e0 colpiti e pericolanti). Infine le strisce rosse usate per evidenziare la presenza di uscite di sicurezza. \nScritte interne ai rifugi.\nNei locali dei rifugi antiaerei, angusti e affollati, venivano disegnate scritte - o affissi cartelli - che andavano dalle informazioni logistiche e dai semplici inviti dettati dal buon senso, sino alle prescrizioni di sicurezza e ai divieti tassativi (con minaccia di conseguenze penali). Ve ne sono davvero di ogni genere: dalle norme di comportamento (avanzare, stare calmi, in silenzio e seduti), a quelle pratiche (non fumare, non sputare, non introdurre materassi, animali o bici, non sostare nei corridoi). E ancora: dagli obblighi (come quello di non abbandonare il ricovero prima della certezza del cessato allarme), sino ai dettami religiosi (non bestemmiare). In alcuni casi sono presenti anche motti e slogan del regime.\nTalvolta venivano affissi anche dei santini e il Comitato centrale antiblasfemo aveva invitato i capi fabbricato e i proprietari di case a collocare nei rifugi un crocifisso con - a caratteri ben visibili - la giaculatoria: \u201cGes\u00f9 mio, Misericordia\u201d. Con un decreto del 23 dicembre 1942 la Sacra Penitenzieria Apostolica aveva infatti ufficializzato la decisione di Papa Pio XII di concedere l\u2019indulgenza plenaria a tutti i fedeli che si fossero mostrati contriti e avessero recitato devotamente la giaculatoria mentre si trovavano in \u201cimminente pericolo di vita\u201d per i bombardamenti.\nGraffiti e disegni.\nMolte sono le scritte lasciate sulle pareti dei rifugi dai frequentatori, che in quegli ambienti affollati passavano lunghe ore di angoscia. In questo caso si parla di \u201cgraffiti\u201d. Si va dalle semplici firme (alcune con data e orario dei bombardamenti), sino alle implorazioni (\u201c\"Qui le sere di allarmi passiamo\"\u201d o \u201c\"Fame da lupo\"\u201d) e non mancano gli sfott\u00f2 politici.\nIn rari casi sono presenti disegni realizzati dai soldati per decorare i locali utilizzati a scopo bellico. In questo senso sono da ricordare, anche se non rientrano nella casistica della protezione antiaerea, le scritte murarie realizzate dalle forze militari (tedesche e alleate) per orientamento e prescrizioni varie (come quelle \u201c\"Off limits\"\u201d e \u201c\"Out of Bounds\"\u201d che a Genova segnalavano ai soldati i quartieri pericolosi dove era meglio non inoltrarsi).\nAll'estero.\nAnche in altri Paesi durante la seconda guerra mondiale furono adottate segnaletiche analoghe, soprattutto per indicare la presenza dei rifugi. Sono da ricordare la S (\"Shelter\") utilizzata in Gran Bretagna, come \"Abri\" in Francia, \"Refugio\" in Spagna (durante la guerra civile), \"Luftschutzkeller\" o \"Luftschutzraum\" in Germania e Austria (con frecce marcate \"NA\" cio\u00e8 \"Notausstieg\" per le uscite di sicurezza)."}
{"id": "1571144", "revid": "1543377", "url": "https://it.wikipedia.org/wiki?curid=1571144", "title": "Gian Biagio Conte", "text": "Biografia.\nSi \u00e8 formato alla Scuola Normale Superiore di Pisa, venendo influenzato da studiosi come Antonio La Penna, Sebastiano Timpanaro e Alfonso Traina. Conte ha inoltre trascorso lunghi periodi di studio a Monaco di Baviera, presso il filologo tedesco Friedrich Klingner, e a Parigi. \u00c8 diventato ordinario di letteratura latina all'Universit\u00e0 di Siena nel 1971, per poi passare all'universit\u00e0 di Pisa e infine (2001) alla Scuola Normale. \u00c8 stato\nvisiting professor a Oxford, Cambridge, Princeton, Berkeley e Stanford. Nel 2007 si \u00e8 candidato alla carica di direttore della Scuola Normale, risultando per\u00f2 battuto alle elezioni dal direttore uscente Salvatore Settis, che ha conquistato il suo terzo mandato consecutivo.\nPersonalit\u00e0.\nGli autori a cui sono stati dedicati i contributi maggiori di Conte sono Virgilio e Petronio, senza dimenticare Lucrezio, gli elegiaci, Lucano. Tuttavia negli ultimi anni, approfondita la teoria dei generi letterari, \u00e8 tornato ad una filologia testuale di stampo pi\u00f9 tradizionale.\nNel 2000 ha pubblicato, insieme con E. Pianezzola e G. Ranucci, * \"Il Dizionario della Lingua Latina\", Le Monnier, Firenze ; un apprezzato dizionario latino, che nel 2010 ha ottenuto una seconda edizione.\n, ha curato la nuova edizione teubneriana delle Georgiche, dopo aver pubblicato quella dell'Eneide nel 2009."}
{"id": "1571145", "revid": "120297828", "url": "https://it.wikipedia.org/wiki?curid=1571145", "title": "Valle Stura", "text": "La valle Stura \u00e8 una vallata dell'Appennino Ligure, appartenente alla citt\u00e0 metropolitana di Genova e alla provincia di Alessandria e attraversata dal torrente omonimo, che nasce presso i Piani di Praglia e confluisce nell'Orba all'altezza di Ovada, comprendendo i comuni genovesi di Masone, Campo Ligure, Rossiglione e parte di quelli piemontesi di Ovada e Belforte Monferrato; porzioni pi\u00f9 limitate del bacino appartengono poi ai comuni di Bosio (AL), Mele (GE), Ceranesi (GE) e Genova. Il territorio dei comuni genovesi (Masone, Campo Ligure, Rossiglione) forma assieme a quello di Tiglieto (alta valle dell'Orba) e Mele (in gran parte esteso nel bacino del Leira) l'Unione dei comuni delle Valli Stura, Orba e Leira.\nGeografia.\nIl territorio.\nLa valle \u00e8 attraversata in tutta la sua lunghezza dal torrente Stura e il suo territorio \u00e8 racchiuso a sud dai monti che si affacciano sul versante marittimo, nell'entroterra dell'odierno abitato di Genova Voltri; la parte occidentale confina con i rilievi che circondano il medio e basso corso del torrente Orba, mentre la parte orientale con la val Polcevera e val Piota.\nI tre principali centri abitati (Masone, Campo Ligure e Rossiglione) sorgono nel fondovalle dove lo Stura ha creato nei secoli ospitanti piane alluvionali. Il torrente nasce alle pendici del monte Orditano (938 metri sul livello del mare) nella zona denominata Piani di Praglia; la complessa ramificazione del suo bacino idrografico comprende diverse valli laterali, attraversate da torrenti e corsi d'acqua minori.\nLe valli laterali.\nSono quattro le principali valli laterali: la valle del rio Masone, la valle del torrente Ponzema, la valle del rio Angassino e la val Gargassa.\nLa valle percorsa dal rio Masone \u00e8 raggiungibile nei pressi della localit\u00e0 Mulino, nel territorio comunale di Masone, e di pregio naturalistico sono le cinque cascate dette \"del Serpente\" dove i naturali laghetti sono circondati da massi di serpentiniti; la piccola valle si chiude verso le pendici del monte Bric del Dente (1.109 metri s.l.m.) all'interno del Parco Naturale Regionale del Beigua.\nRisalente dal centro di Campo Ligure e dalle pendici del Monte Pracaban (939 metri) \u00e8 la valle laterale del torrente P\u00f2nzema; dalla valle \u00e8 raggiungibile il Parco Regionale delle Capanne di Marcarolo in provincia di Alessandria. Adiacente si trova la valle del rio Angassino, anch'esso nascente dal Monte Pracaban, dove il corso d'acqua percorre il suo percorso scavando anfratti tra le rocce creando piccole cascate e laghetti.\nLa val Gargassa, inserita nel parco del Monte Beigua, racchiude scenari paesaggistici singolari soprattutto per la presenza di rocce - dette \"rocce nere di Rossiglione\" - dove l'erosione dei corsi d'acqua hanno creato forme naturali particolari quali creste frastagliate, guglie, gole e strapiombi.\nAmbiente.\nFlora e fauna.\nLa valle presenta estese zone boschive prevalentemente costituite da castagneti un tempo in gran parte domestici, il castagno fu infatti a lungo coltivato per il legname e per il frutto. Le zone meno acclivi, soprattutto nel settore meridionale del bacino sono invece caratterizzate da boschi di querce (soprattutto roveri e in misura minore, ma significativa, cerri e roverelle), al margine dei querceti, specialmente nelle zone a microclima estivo relativamente caldo e umido, si insediano poi comunit\u00e0 boschive a carpino nero e frassino minore mentre lungo i corsi d'acqua sono ancora presenti (seppure su estensioni ormai molto limitate) boschi ripariali a ontani, carpino e frassino maggiore. Allo stato attuale, dopo gli intensivi disboscamenti, avvenuti soprattutto nel tra il XV e il XVIII secolo, nelle zone pi\u00f9 elevate e nelle aree di crinale meridionale, sono presenti pochissime faggete e tutte di limitatissima estensione; il faggio rimane comunque un componente importante dei boschi di latifoglie della vallata, ed \u00e8 presente non di rado anche a quote medio-basse (350\u2013500\u00a0m), spesso associato alla rovere, in particolar modo nelle posizioni meno assolate e nelle esposizioni settentrionali. Assai interessante l'area boschiva attorno al Bric del Dente, dove accanto al faggio, in nuclei quasi puri (o associato al carpino bianco e al frassino maggiore) compaiono anche lembi relitti di foresta mediterraneo-montana a faggio, tasso e agrifoglio. Importanti sono poi le praterie secondarie sviluppatesi sui substrati ofiolitiche caratterizzate da una flora tipica, fortemente selezionata dalla natura chimico-fisica del terreno. \nSu una superficie di circa seimila metri quadri nel giardino botanico di Pratorondanino, collocato nella parte pi\u00f9 a monte della valle, \u00e8 presente una flora tipicamente montana proveniente da diversi ambienti e per le quali \u00e8 stato necessario creare habitat rocciosi specifici. Tra le piante rare coltivate nel giardino si possono ricordare \"Eryngium alpinum\", \"Lilium pomponium\" e \"Wulfenia carinthiaca\"; tra quelle tipiche della flora ligure vi sono \"Viola bertolonii\", \"Viola calcarata subsp. cavillieri\" e \"Cerastium utriense\" (o \"Peverina di Voltri\").\nTra le specie animali la vallata ospita uccelli rapaci come il gheppio, l'aquila reale, la poiana e il biancone, e sono molto diffusi due specie di picchi: il picchio rosso maggiore e il picchio verde; tra i roditori \u00e8 diffuso il ghiro. Tra gli anfibi \u00e8 segnalata la presenza del tritone alpestre, del rospo e di alcune specie di rane quali la \"Rana temporaria\".\nStoria.\nEt\u00e0 preistorica e romana.\nI primi insediamenti umani nella valle si costituirono in una determinata area denominata \"delle Ciazze\". Qui alcuni ritrovamenti archeologici nel villaggio protostorico, effettuati tra il 1940 e il 1941, hanno permesso il ritrovamento di un corredo in ceramica datato dagli storici tra il 380 e il 330 a.C.; oggi i reperti sono in parte esposti nel civico Museo del Ferro \"Andrea Tubino\" di Masone.\nCos\u00ec come altre aree della Liguria fu anche la valle Stura interessata dalla presenza dell'Impero romano, in particolare la zona di Campo Ligure dove durante i lavori di costruzione della linea ferroviaria Genova \u2013 Acqui Terme riaffiorarono ritrovamenti archeologici come vasi ed utensili di origine romana, tuttora conservati al museo archeologico di Roma. Nel III secolo le legioni romane edificarono proprio a Campo Ligure un accampamento, da cui deriverebbe il toponimo \"Campo\", sotto la guida dell'imperatore Aureliano come presidio sull'Appennino Ligure contro le prime invasioni dei popoli germanici.\nTerra di confine e prime signorie.\nLa valle fu in seguito devastata dai Barbari e molto probabilmente essa fu zona di frontiera tra il territorio occupato dai Longobardi da quello dei Bizantini. Fin dall'epoca longobarda vi operarono i monaci della potente abbazia di San Colombano di Bobbio ed al suo ricco feudo reale ed imperiale monastico. Nel 967, a seguito della donazione delle terre ad Aleramo del Monferrato da parte dell'imperatore Ottone I di Sassonia, si ritrov\u00f2 pertanto soggetta a due distinte signorie: la riva sinistra dello Stura - considerato muro di confine naturale - fu annessa alla contea Aleramica, mentre la riva destra soggetta alla contea degli Obertenghi.\nDivisa la Marca Aleramica in sette marchesati la valle Stura fu assegnata ai marchesi Malaspina i quali contribuirono alla nascita dei primi insediamenti urbani di Masone e Rossiglione, nominati rispettivamente in antichi documenti del 1183 - il primo - e 1186 il secondo.\nIl dominio genovese.\nComplice la notevole vicinanza con il Basso Piemonte e soprattutto la costruzione delle prime vie di comunicazione tra la costa ligure e la Pianura Padana aumentarono nei primi decenni del XIV secolo l'interessamento economico-politico della Repubblica di Genova e delle sue nobili famiglie. Nel 1329 Campo Ligure divenne feudo degli Spinola, Masone dapprima ai Malaspina poi agli Spinola e ancora ai Pallavicino, Rossiglione controllata dai marchesi Del Bosco e in seguito dagli Asinari di Asti.\nSe geograficamente la repubblica genovese consolid\u00f2 facilmente i suoi domini nella valle Stura, diversamente avvenne sul piano politico dove incontr\u00f2 pi\u00f9 volte difficolt\u00e0 ad assecondare le popolazioni locali. Dei tre principali feudi solo Masone accett\u00f2 positivamente la dominazione genovese e fu proprio dove il celebre ammiraglio Andrea Doria trov\u00f2 rifugio nel castello locale a seguito della congiura dei Fieschi del 1547. La fedelt\u00e0 di Rossiglione, appartenente originariamente al Marchesato del Monferrato, fu in buona parte divisa soprattutto per le due distinte autonomie che godevano i due borghi di Rossiglione Inferiore (maggiormente legato al senato genovese) e Superiore.\nCaso quasi a parte fu il feudo di Campo Ligure, dominata dagli Spinola, dove si accentu\u00f2 e accrebbe la fedelt\u00e0 verso l'impero austriaco e Vienna in particolare. Proprio la sudditanza austriaca del borgo causarono ampi contrasti con il vicino feudo di Masone, per motivi di confine, che portarono allo scontro armato agli inizi del XVI secolo. Solo una parte di Campo Ligure, nel 1635, riusc\u00ec ad essere dominata dalla Repubblica di Genova ma l'incongruenza con Genova si fece sentire anche nei secoli successivi.\nGli austriaci, Napoleone e il Regno d'Italia.\nDurante la guerra di successione austriaca tra il 1746 e il 1747 la valle risent\u00ec molto i forti contrasti tra il dominio genovese e l'esercito austro-piemontese; quest'ultimo, dopo un lungo assedio da parte della popolazione e dei soldati genovesi, riusc\u00ec a conquistare i territori dell'Oltregiogo.\nIl feudo di Campo Ligure fu l'unico dei tre del comprensorio che mostr\u00f2 collaborazione e appoggio verso la potenza austriaca, a differenza di Masone e Rossiglione che si schierarono al fianco di Genova nel conflitto subendone per\u00f2 la sconfitta e la dominazione asburgica piemontese. Fu in quel frangente storico che Masone sub\u00ec la demolizione dell'antico castello nel 1746 dopo un assedio durato cinque mesi.\nCon l'avvento di Napoleone Bonaparte nel 1797, durante la celebre Campagna d'Italia e dove nuovamente la valle fu interessata dallo scontro tra l'esercito austriaco e francese, tutti i Feudi Imperiali furono soppressi e si giunse alla caduta del dominio genovese. I territori dell'ex repubblica furono inseriti nella neo costituita Repubblica Ligure del Primo Impero francese e alla sconfitta di Napoleone il Congresso di Vienna dichiar\u00f2 l'annessione della Liguria nel Regno di Sardegna (1815). La popolazione di Campo Ligure, unico caso, fece istanza per l'annessione all'Impero austriaco che per ovvie ragioni politiche-territoriali non fu accolta.\nLa valle rientr\u00f2 quindi nel 1861 nei territori del costituito Regno d'Italia seguendone le sorti. Con l'apertura nel 1872 della strada del passo del Turchino (l'odierna Strada statale 456 del Turchino) e della ferrovia per Ovada nel 1894, l'economia della valle sub\u00ec un forte incremento dei commerci e lo sviluppo urbanistico dei principali centri del fondovalle.\nIl secondo conflitto bellico.\nCos\u00ec come altrettante zone d'Italia e della Liguria anche la valle Stura fu pienamente coinvolta nelle fasi finali della seconda guerra mondiale. Tra i borghi duramente bombardati dagli Alleati vi fu Rossiglione, mentre si registrarono in tutta la valle le rappresaglie dei soldati nazisti e fascisti contro la popolazione e contro i numerosi partigiani attivi nella Guerra di liberazione.\nUno degli eventi pi\u00f9 cruenti che caratterizzarono la fine del secondo conflitto fu l'eccidio o strage del Turchino avvenuta alle prime ore del mattino del 19 maggio 1944; nella vendetta nazi-fascista contro l'attentato al cinema Odeon di Genova - dove un gappista provoc\u00f2 la morte di quattro marinai tedeschi e il ferimento di altre sedici persone - trovarono la morte per fucilazione 59 civili. Nel luogo della strage, lungo la Strada Provinciale SP73 del passo del Faiallo, \u00e8 stato costruito un monumento commemorativo conosciuto come \"Sacrario dei Martiri del Turchino\".\nRossiglione \u00e8 oggi tra le Citt\u00e0 decorate al Valor Militare per la Guerra di Liberazione perch\u00e9 \u00e8 stato insignito della Croce di Guerra al Valor Militare dal presidente della Repubblica Sandro Pertini per i sacrifici delle sue popolazioni e per la sua attivit\u00e0 nella lotta partigiana durante la seconda guerra mondiale.\nEconomia.\nLa numerosa presenza di corsi d'acqua favorirono lo sviluppo tra il XV e il XIX secolo di ferriere e fucine in quasi tutti i centri della valle; il pi\u00f9 importante centro commerciale e di scambio dei prodotti fu Campo Ligure, grazie alle sue franchigie. Il ferro veniva estratto dalle miniere dell'isola d'Elba e in seguito trasferito via nave al porto di Voltri, sbocco naturale verso il mare della valle Stura. Il minerale, una volta portato nella valle, veniva lavorato e trasformato soprattutto in chiodi utilizzati poi nei cantieri navali per la costruzione delle imbarcazioni.\nVerso l'Ottocento, causato soprattutto dalla forte concorrenza dell'Inghilterra, le industrie del ferro subirono un forte declino e la principale attivit\u00e0 economica della valle si concentr\u00f2 allora nella produzione della seta e del cotone; nelle filande e nei cotonifici l'abbondanza della manodopera femminile consent\u00ec un alto sviluppo che perdur\u00f2 fino agli anni cinquanta del XX secolo.\nDa tale periodo, complice il boom economico post bellico e grazie al risanamento delle principali vie di comunicazione stradali e ferroviarie, la quasi totale produzione si trasfer\u00ec nella zona di Genova dando al via ad un forte pendolarismo degli abitanti della valle nel capoluogo ligure e in forma minore nel basso Piemonte.\nAncora oggi sono attive nel territorio di Campo Ligure aziende atte nella lavorazione della filigrana, alla quale \u00e8 dedicata in loco un museo, e altre piccole e medie industrie operanti nel campo edilizio e nella carpenteria metallica.\nNei secoli passati usuale era anche l'attivit\u00e0 agricola con la coltivazione degli ortaggi e la diffusa raccolta delle castagne. Oggi fiorente \u00e8 la raccolta del latte bovino e caprino, grazie anche alla costituzione di uno specifico consorzio - il \"Consorzio Cooperativo Valle Stura\" - che raccoglie ogni giorno circa quaranta quintali di latte dalla valle, e alla conseguente produzione di formaggi e altri prodotti caseari derivati dal latte. I campi in cui crescono mais e fieno, di cui si nutrono le mucche per la produzione del latte, sono irrigati da sorgenti d'acqua di particolare purezza. In questo modo il latte prodotto \u00e8 di alta qualit\u00e0.\nInfrastrutture e trasporti.\nStrade ed autostrade.\nLa principale arteria viaria della valle \u00e8 l'ex Strada statale 456 del Turchino - ora gestita a livello provinciale - la quale permette il collegamento extraurbano tra le tre province di Asti, Alessandria e Genova unendo l'entroterra alla costa ligure. Il suo percorso, costeggiante per alcuni chilometri la vicina Autostrada A26, attraversa da nord verso sud i tre comuni di Rossiglione, Campo Ligure e Masone superando il passo del Turchino e giungendo infine verso l'abitato genovese di Voltri.\nDei tre centri principali solo Masone \u00e8 dotato di una uscita autostradale della A26, conosciuta con la denominazione di \"Autostrada dei Trafori,\" poich\u00e9 congiunge Genova e le sue infrastrutture con alcuni dei principali trafori transalpini, quali il traforo del Monte Bianco, quello del Gran San Bernardo, nonch\u00e9, sia pure con minore rilevanza, quello ferroviario con trasporto auto del Sempione. \nLinee ferroviarie.\nLa valle \u00e8 raggiunta e percorsa dalla secondaria linea ferroviaria Asti\u00a0\u2013 Genova, costruita sul finire del XIX secolo dalla Societ\u00e0 per le Strade Ferrate del Mediterraneo e gestita a partire dal 1905 dalle Ferrovie dello Stato. Rossiglione \u00e8 dotata di una propria stazione ferroviaria, mentre Masone e Campo Ligure condividono assieme un'unica fermata.\nTrasporto locale pubblico.\nI collegamenti del locale trasporto pubblico sono serviti dall'ATP Esercizio della provincia di Genova che con corse quotidiane in diverse fasce orarie permettono il collegamento extraurbano tra la valle e il capoluogo Genova.\nTelevisioni locali.\nUn territorio sostanzialmente piccolo come la Valle Stura ha la particolarit\u00e0 di avere ben due televisioni locali che trasmettono da molti anni: Telemasone e Teleturchino fondate negli anni '80 nel Comune di Masone.\nGastronomia.\nLa vicinanza con il Piemonte ha fatto s\u00ec che la cucina tipica della valle assorbisse influenze sia della cucina classica ligure sia con i piatti e ricette piemontesi specie nell'uso dei funghi e della cacciagione.\nTipiche della valle Stura sono le \"focaccine revzora\" - inserite recentemente nell'Atlante regionale dei Prodotti Tradizionali della Regione Liguria - preparate nella zona di Campo Ligure unendo ingredienti quali la farina di mais, olio, acqua e sale ottenendo cos\u00ec un impasto tipicamente dorato; la cottura di tali focacce viene unicamente effettuata mediante l'ausilio del classico forno a legna.\nNei piatti dolci o di dessert sono tipici i canestrelli di Masone e gli amaretti di Rossiglione.\nTipici di tutta la valle sono i prodotti caseari ed in particolare la crescenza che viene poi impiegata nella famosa focaccia di Recco.\nNon a caso questa valle \u00e8 anche chiamata la valle del latte perch\u00e9 la presenza di allevamenti di bovini \u00e8 assai diffusa.\nProdotto tipico di questa zona \u00e8 anche il miele nelle sue varianti di acacia, di castagno e millefiori."}
{"id": "1571146", "revid": "17454", "url": "https://it.wikipedia.org/wiki?curid=1571146", "title": "Yngwie Malmsteen's Rising Force", "text": ""}
{"id": "1571150", "revid": "599013", "url": "https://it.wikipedia.org/wiki?curid=1571150", "title": "Michael Richard Dawson", "text": "Biografia.\nAnche i fratelli maggiori Andy (nato nel 1978) e Kevin (nato nel 1981) avevano intrapreso la carriera da calciatori: in particolare, Andy \u00e8 stato una bandiera di e , e dopo il ritiro dal calcio giocato, deciso nel 2015, ha rivestito ruoli da allenatore \"a interim\" o delle giovanili in entrambe le squadre.\nAllo stesso modo, il nipote Joey (figlio di Andy, nato nel 2003) ha iniziato a giocare a calcio nello , diventandone il debuttante pi\u00f9 giovane nell'agosto del 2019, quando ha esordito fra i professionisti a soli 16 anni, 2 mesi e 5 giorni in un incontro di coppa nazionale contro il . Si \u00e8 poi unito al nell'estate del 2021, debuttando in prima squadra nel dicembre seguente.\nCarriera.\nClub.\nDawson, cresce a Leyburn, nel North York Shire. La sua prima squadra professionista, quella che lo fa esordire, \u00e8 il Nottingham Forest. Esordisce in prima squadra a 19 anni, il 1\u00ba aprile 2002, nella sconfitta interna contro il Walsall. L'anno dopo s'impone gi\u00e0 come titolare e nel terzo anno riesce anche a conquistare un posto nell'.\nIl quindi si assicura le sue prestazioni per 7,005 milioni di euro. Qui compone la coppia centrale con Ledley King. Diventa dunque titolare fisso per i due anni successivi. Nell'annata 2007-2008 il francese Younes Kaboul contende con successo una maglia da titolare a Dawson, che nel maggio 2007 ha firmato un contratto che lo lega agli Spurs fino al 2012.\nDal gennaio 2010 \u00e8 il capitano della sua squadra.\nIl 26 agosto 2014 viene acquistato dall'Hull City, con cui firma un contratto triennale. Cinque giorni pi\u00f9 tardi fa il suo esordio con la nuova maglia, nella sconfitta per 1-2 sul campo dell'Aston Villa. Il 28 aprile 2015 segna il suo primo gol con i \"Tigers\", nella vittoria per 1-0 contro il Liverpool al KC Stadium.\nIl 6 agosto 2021 annuncia il suo ritiro.\nNazionale.\nNel 2003 esordisce con l'under-21 inglese.\nNel giugno 2010 Fabio Capello lo inserisce tra i 30 preconvocati per il Mondiale sudafricano; inizialmente escluso dalla lista definitiva dei 23 convocati, viene in seguito chiamato a rimpiazzare l'infortunato Rio Ferdinand.\nHa fatto il suo debutto con la Nazionale inglese nell'amichevole contro l'Ungheria giocata l'11 agosto 2010, entrando nella ripresa al minuto \"46\".\nIl 4 settembre seguente, nel corso della sua seconda presenza con la Nazionale (vittoria per 4-0 sulla Bulgaria in una sfida valida per le qualificazioni all'Europeo 2012) subisce un infortunio ai legamenti del ginocchio che lo obbliga a due mesi di stop.\nStatistiche.\nPresenze e reti nei club.\n\"Statistiche aggiornate al 28 maggio 2016.\""}
{"id": "1571152", "revid": "767487", "url": "https://it.wikipedia.org/wiki?curid=1571152", "title": "Ludwig Deubner", "text": "Deubner fu docente a Bonn, K\u00f6nigsberg e Friburgo in Brisgovia, come anche dal 1927 all'Universit\u00e0 di Berlino. Dal 1938 fu membro dell'Accademia delle Scienze Prussiana.\nCollabor\u00f2 con Pierre Dani\u00ebl Chantepie de la Saussaye nella stesura del \"Lehrbuch der Religionsgeschichte\" (\"Manuale di storia delle religioni\") fornendo i contributi relativi alla religione romana."}
{"id": "1571154", "revid": "466539", "url": "https://it.wikipedia.org/wiki?curid=1571154", "title": "Piazza San Babila", "text": "Piazza San Babila \u00e8 una piazza sita nel centro storico di Milano: corso Vittorio Emanuele II la collega a piazza del Duomo. San Babila \u00e8 stata a lungo il punto d'incontro favorito dall'alta borghesia milanese. Larga parte delle architetture che la delineano risalgono agli anni trenta, in epoca fascista. \nPrende il nome dalla basilica di San Babila.\nStoria.\nIn origine lo spazio antistante alla basilica di San Babila era un semplice sagrato che si apriva verso corso Vittorio Emanuele II. All'inizio del XX secolo la popolazione di Milano inizi\u00f2 ad avere un cospicuo tasso di crescita. Nell'ottica di avere un centro storico pi\u00f9 adatto alla nuova situazione, fu deciso di collegare meglio alcune vie storiche di Milano (piazza della Scala con corso Vittorio Emanuele) con la costruzione di piazza Meda (all'epoca denominata \"piazza Crispi\") e di corso Matteotti (all'epoca \"corso Littorio\").\nQuesti lavori, che ebbero luogo nei primi decenni del XX secolo e che terminarono nel 1928, portarono all'abbattimento di molti edifici storici, tra cui diverse abitazioni nell'area di fronte alla storica basilica, grazie ai quali venne creato un nuovo spiazzo.\nNel 1931 fu deciso di ampliare ulteriormente largo San Babila per farne una vera e propria piazza. Pertanto, vennero programmate altre demolizioni. Il lato nord della futura piazza San Babila venne completato in breve tempo, tant'\u00e8 che fu pronto alla fine del 1931. Al contrario, i lati est e sud furono oggetto di radicali cambiamenti, con i lavori che iniziarono nel 1935. L'antica Galleria De Cristoforis, che si trovava a sud, fu abbattuta venendo sostituita dalla Galleria Ciarpaglini e dal Teatro Nuovo, mentre a est furono demoliti gli edifici in stile neogotico veneziano (che erano conosciute come \"Case Veneziane\") per lasciare spazio alla Galleria San Babila e a Piazza Umberto Giordano. Nel 1938 fu costruito il Garage Traversi, una moderna autorimessa per 350 automobili progettata dall'architetto Giuseppe De Min, che fungeva anche da autolavaggio e officina.\nI vari lavori nella piazza ebbero termine nel 1948, fermo restando che i bombardamenti del 1943, avvenuti durante la seconda guerra mondiale, resero necessari altri interventi. Gli ultimi lavori effettuati nell'ormai \"piazza San Babila\" furono eseguiti nel 1957, con la costruzione della Galleria Passarella. Fra la fine degli anni cinquanta e l'inizio degli anni sessanta piazza San Babila venne interessata dagli scavi per la realizzazione della metropolitana di Milano, durante i quali fu creata l'omonima stazione.\nNel dopoguerra piazza San Babila inizi\u00f2 ad essere frequentata dall'alta borghesia milanese, la cosiddetta \"Milano bene\". Negli anni sessanta, in seguito all'apertura, nei suoi pressi, della sede della Giovane Italia e della sede del Raggruppamento giovanile, entrambi gravitanti, da un punto di vista politico, intorno alla destra di ispirazione neofascista, piazza San Babila divent\u00f2 luogo di aggregazione per gruppi di questo schieramento politico. Negli anni settanta nacque un neologismo dispregiativo nei confronti di questo fenomeno, \"sanbabilini\", che veniva usato per definire i gruppi di destra di ispirazione neofascista che stazionavano in piazza San Babila.\nDalle sedi di partito i gruppi di destra di ispirazione neofascista iniziarono a frequentare e a riunirsi in esercizi pubblici della zona. Quello pi\u00f9 noto era il \"Motta\" (oggi divenuto un negozio della marca Diesel), sotto i portici all'angolo con corso Vittorio Emanuele. Venivano frequentati anche il \"Borgogna\" (oggi \"Victory\") di via Borgogna, mentre alcuni preferivano il \"Pedrinis\", che si trova dalla parte di corso Matteotti, e altri ancora \"I Quattro Mori\", ora non pi\u00f9 esistenti. In queste sedi fu pianificata la serie di atti criminosi compiuti da militanti di gruppi neofascisti e del Movimento Sociale Italiano a Milano il gioved\u00ec 12 aprile 1973, strage che \u00e8 conosciuta come \"gioved\u00ec nero di Milano\".\nNel 1976 il regista Carlo Lizzani, impegnato politicamente a sinistra, realizz\u00f2 \"\", film liberamente ispirato a un fatto di cronaca nera che ha coinvolto i frequentatori della piazza. Si trattava dell'uccisione, da parte di una squadra di fascisti di San Babila, di uno studente di sinistra, Alberto Brasili, che insieme alla sua fidanzata, Lucia Corna, studentessa del liceo Volta, il 25 maggio 1975 aveva strappato un manifesto missino vicino alla piazza. Una banda se ne accorse, li segu\u00ec ed in un posto isolato li aggred\u00ec a colpi di coltello. Il leader della banda era il \"sanbabilino\" Antonio Bega, mentre gli uccisori furono Giorgio Invernizzi e Fabrizio De Michelis, anch'essi \"sanbabilini\".\nNegli anni successivi piazza San Babila vedr\u00e0 la nascita di numerosi fenomeni di costume e di sottocultura giovanile, completamente slegati dalla politica, e per molti versi all'antitesi dalle idee di destra. Degni di menzione sono i \"fioruccini\" (dal nome del negozio Fiorucci di corso Vittorio Emanuele II: cercavano il cosiddetto \"sballo\" ed erano caratterizzati da un abbigliamento trasgressivo, i paninari (nati al bar \"Il panino\" della vicina piazzetta Liberty: erano contraddistinti da un abbigliamento griffato e dall'adesione a uno stile di vita fondato sul consumismo) e gli yuppie (ovvero giovani professionisti \"rampanti\" che abbracciavano la comunit\u00e0 economica capitalista trovando in essa la loro completa realizzazione).\nAttualmente (2020) la piazza risulta parzialmente occupata dai cantieri della quarta linea della metropolitana di Milano, che dovrebbe aprirvi una stazione nel 2023.\nDescrizione.\nLa piazza, a pianta rettangolare, presenta la Torre Snia Viscosa, che rappresenta il primo grattacielo costruito a Milano (realizzato da Alessandro Rimini, 1937). Analoga \u00e8 l'impostazione di piazza San Babila sul fronte interno, nel quale spicca l'imponente palazzo del Toro (di Emilio Lancia e Raffaele Merendi, 1939), concepito come complesso polifunzionale, comprendente tra l'altro il Teatro Nuovo e il Teatro San Babila. Negli anni, pur permanendo la struttura, gli edifici hanno via via mutato propriet\u00e0 e destinazione. Molteplici sono le attivit\u00e0 commerciali che hanno occupato i fondi di vendita al pubblico (altezza terra) e gli uffici dei palazzi che danno sulla piazza.\nPer quanto riguarda gli edifici, anch'essi hanno subito modifiche. Un esempio di conservazione al di l\u00e0 delle logiche di mercato appartiene all'ex garage Traversi, dismesso da anni. Dopo una serie di ipotesi anche di demolizione, \u00e8 stato sottoposto a vincolo nonostante si trattasse di un edificio non direttamente affacciato sulla piazza, e dovrebbe essere internamente trasformato in polo multifunzionale."}
{"id": "1571156", "revid": "309289", "url": "https://it.wikipedia.org/wiki?curid=1571156", "title": "\u010cona", "text": "La \u010cona () \u00e8 un fiume della Russia siberiana orientale (Oblast' di Irkutsk e Jacuzia), affluente di destra del Viljuj.\nHa origine nella parte sudorientale dell'Altopiano della Siberia Centrale e scorre dapprima in direzione settentrionale, parallelamente e a pochi chilometri di distanza dal corso della Tunguska Inferiore; piega successivamente verso nord-est e confluisce poco dopo nel Viljuj, a 1\u00a0510\u00a0km dalla foce. L'ultima parte del suo corso (170\u00a0km) \u00e8 allagata dal Bacino del Viljuj, vastissimo bacino artificiale formato in seguito allo sbarramento del Viljuj nei pressi di \u010cerny\u0161evskij. I maggiori affluenti del fiume sono Vakunajka e I\u010doda dalla destra idrografica, Delingde e D\u017eekinde dalla sinistra.\nIl fiume non incontra centri urbani di rilievo nel suo corso; gela, mediamente, da ottobre a maggio."}
{"id": "1571158", "revid": "1305772", "url": "https://it.wikipedia.org/wiki?curid=1571158", "title": "Chona", "text": ""}
{"id": "1571159", "revid": "767487", "url": "https://it.wikipedia.org/wiki?curid=1571159", "title": "Luca Madonia", "text": "Biografia.\nDai tempi di libero rock alla carriera solista.\nDopo le prime esperienze musicali in gruppi che si rifanno alla scena new wave inglese della fine degli anni settanta, assieme al fratello Gabriele, a Toni Carbone e a Mario Venuti inizia - nel 1982 - l'avventura dei Denovo un gruppo che propone alla scena musicale un diverso approccio nello scenario della nuova musica italiana post cantautorale, frutto di una lettura melodica e mediterranea delle influenze pop rock anglosassoni. Il sodalizio artistico tra i quattro dura meno di un decennio e, nel 1990, con all'attivo 4 album, un EP, centinaia di concerti e consensi di pubblico e critica, decide di porre fine all'esperienza dei Denovo per intraprendere la carriera solista.\nIncide cos\u00ec i primi lavori a suo nome: prima \"Passioni e manie\" (1991), poi \"Bambolina\" (1993) e \"Moto perpetuo\" (1994). Tre album subito apprezzati dalla critica, che indica in lui uno dei cantautori pi\u00f9 interessanti e promettenti del pop italiano, che tuttavia non ottengono il successo di pubblico auspicato dalle case discografiche. Progressivamente, complice la scarsa programmazione radiofonica, la musica di Luca scompare dalla scena.\nDa \"Battiato non Battiato\" alla reunion Denovo.\nNel 1996, raccogliendo l'invito di Francesco Virlinzi, partecipa, insieme ad altri amici e colleghi (tra cui Mario Venuti, ispiratore del progetto, Carmen Consoli, Kaball\u00e0, Brando e molti altri) al progetto \"Battiato non Battiato\", impegnandosi nell'interpretazione di \"Summer on a solitary beach\". A grande richiesta, nel 1997 Luca Madonia e gli altri componenti dei Denovo tornano a calcare insieme i palcoscenici (almeno quelli siciliani) impegnandosi in un mini-tour (in tutto quattro date) che raccoglie notevoli consensi di pubblico senza peraltro convincere i quattro ad affrontare nuove prove musicali in gruppo.\nIl progressivo ritorno.\nL'album Vulnerabile, uscito nel 2006, che avrebbe dovuto segnare il definitivo ritorno alla ribalta dell'artista, non decolla e progressivamente scivola via dalle programmazioni radiofoniche nonostante il progetto sia tempestato di splendidi brani musicali tra cui una strepitosa cover di un classico dei Moody Blues: \"Nights in white satin\", tratto da quel loro album concept del 1967 \"Days of future passed\", \"Tu sei diversa\" - scritta per Gianni Morandi - \"Vittima Perfetta\" e \"Quello che non so di te\" che vede la partecipazione straordinaria di Franco Battiato.\nNel 2008, rispondendo alle insistenze dei fan, che vedono nella dimensione acustica lo sbocco naturale delle capacit\u00e0 espressive dell'artista, esce \"Parole contro Parole\", un'antologia della musica di Luca (dai Denovo ad oggi) in 17 brani, attraverso una rilettura di quelli pi\u00f9 famosi, rivisitati e reinterpretati, con l'aggiunta di due brani inediti (\"Parole contro Parole\" e \"Il vento dell'et\u00e0\" in duetto con Carmen Consoli) e due 'cover' (\"Blackbird\" dei Beatles e \"Summer on a solitary beach\" di Franco Battiato, gi\u00e0 incisa precedentemente per l'album tributo Battiato non Battiato). All'interno del CD \u00e8 presente anche un vecchio duetto con Franco Battiato (in \"Quello che non so di te\") dal precedente album di inediti. Il 20 dicembre 2010 viene ufficializzata la sua partecipazione al Festival di Sanremo 2011 con il brano \"L'alieno\", con la partecipazione di Franco Battiato con il quale si classifica al 5\u00ba posto. Nel febbraio del 2021 Luca Madonia in qualit\u00e0 di featuring interpreta \u201cSenza paracadute\u201d, canzone scritta da Raffaele Viscuso e title track dell\u2019omonimo disco di Giovanna D\u2019Angi. All\u2019interno del videoclip oltre Madonia e la D\u2019Angi in qualit\u00e0 di interpreti, anche l\u2019attore Bruno Torrisi ed il presentatore Salvo La Rosa.\nRiflussi denoviani.\nNel 2004 partecipa al lavoro dell'amico e giornalista-scrittore Jonathan Giustini: \"Tempi di libero rock\", libro documentario dedicato alla storia dei Denovo e della Catania del rock. Al volume venne allegato un CD live, testimonianza della \"reunion\" del 1997.\nDopo questo evento vengono ristampati in CD \"Cos\u00ec fan tutti\" e \"Venuti Dalle Madonie a Cercar Carbone\" e riediti in digitale anche \"Unicanisai\" e \"Persuasione\".\nNel 2008, insieme a Toni Carbone \u00e8 ospite di Mario Venuti al Festival di Sanremo; nell'ambito della serata dedicata ai duetti, i tre eseguono il brano con cui Venuti partecipa alla manifestazione (\"A ferro e fuoco\").\nLe collaborazioni.\nNegli ultimi anni ha collaborato con vari interpreti e musicisti italiani, tra cui Andrea Mir\u00f2, per la quale partecipa alla scrittura di \"\u00c8 solo amore\", Patty Pravo, per cui scrive \"Baby blue\", Gianni Morandi (\"Tu sei diversa\"), Eugenio Finardi (\"Vorrei svegliarti\"). Inoltre viene invitato a partecipare come voce nei lavori di alcuni artisti corregionali quali Kaball\u00e0 (in \"Astratti fuori\"), l'amico Mario Venuti (nell'album consacrazione del 1998, \"Mai come ieri\"), gli emergenti Caftua (in \"Sotto il Vulcano\"), e Grazia Di Michele (in \"Naturale\", del 2002); insieme a Franco Battiato ha inciso nell'ultimo lavoro il brano \"Quello che non so di te\".\nNell'ottobre 2017 canta in \"Si dimentica\", brano del cantautore Defolk, vero nome di Vincent Migliorisi, produttore e musicista siciliano, conosciuto anche per essere stato chitarrista del conterraneo Colapesce. Nella primavera del 2020 esce il singolo, tratto dall'album La Piramide, \"Io che non ho sognato mai\", scritto insieme al cantante Marco Castoldi, in arte Morgan. Nel 2021 interpreta \"Senza paracadute\" con Giovanna D'Angi.\nDiscografia.\nCollaborazioni.\nAutore del brano \"\u00c8 solo amore\" (con Mauro Paoluzzi)\nAutore del brano \"Baby blue\" (con Vincenzo Incenzo e Mauro Paoluzzi)\nduetta nel brano \"Batticuore\"\nAutore del brano \"Tu sei diversa\""}
{"id": "1571164", "revid": "709565", "url": "https://it.wikipedia.org/wiki?curid=1571164", "title": "Arresto di Ges\u00f9", "text": "L'arresto di Ges\u00f9 \u00e8 un episodio della Passione di Ges\u00f9, descritto nei quattro Vangeli (Matteo ; Marco ; Luca e Giovanni ). \u00c8 l'episodio che segue l'Ultima Cena \u2014 con l'istituzione dell'eucaristia \u2014 e d\u00e0 inizio alla Passione vera e propria, conclusasi il pomeriggio del giorno seguente con la morte in croce di Ges\u00f9.\nDopo l'Ultima Cena (svoltasi nel cosiddetto Cenacolo), Ges\u00f9 e i discepoli vanno al Getsemani, un giardino collocato sul limitare della valle del Cedron (che gli studiosi ritengono essere un oliveto). Una volta che sono giunti l\u00e0, Ges\u00f9 lascia il gruppo degli Apostoli per pregare in disparte.\nL'episodio evangelico.\nL'orazione nell'Orto degli ulivi.\n\u00c8 Giovanni a dare la precisa ubicazione del giardino nel quale Ges\u00f9 venne arrestato. L'evangelista scrive infatti che il maestro \"usc\u00ec con i suoi discepoli e and\u00f2 di l\u00e0 dal torrente Cedron, dove c'era un giardino nel quale entr\u00f2 con i suoi discepoli\". Questa indicazione basta a far comprendere che Ges\u00f9 si diresse con gli apostoli nella zona del monte degli Ulivi, testimonianza confermata esplicitamente dai vangeli sinottici, i quali comunicano che il giardino si chiamava Getsemani, il cui nome (\"gath shemanim\") significa precisamente \"torchio d'olio\" e presuppone dunque la presenza di un oliveto, munito di pressoio.\nGi\u00e0 dal IV secolo si indicava come il Getsemani un luogo poco oltre il Cedron, lungo l'odierna strada da Gerusalemme a Betania, dove sono ancora oggi superstiti parecchi ulivi di et\u00e0 centenaria se non addirittura millenaria. In quello che \u00e8 ritenuto l'orto degli ulivi \u00e8 stata edificata una basilica, la cosiddetta \"basilica dell'Agonia\".\nIl podere apparteneva probabilmente a un seguace di Ges\u00f9 poich\u00e9 il maestro, secondo la testimonianza di Giovanni, era solito recarvisi con i propri apostoli tanto che lo stesso Giuda era certo che Ges\u00f9 si sarebbe recato l\u00ec durante la notte.\nNon appena giunsero nel giardino, Ges\u00f9 ordin\u00f2 ai dodici di accamparsi l\u00ec, mentre lui si allontanava per pregare. Presi poi con s\u00e9 Pietro, Giacomo e Giovanni, gi\u00e0 testimoni della Trasfigurazione, si ritir\u00f2 in un luogo pi\u00f9 appartato. I sinottici Marco e Matteo rendono nota la profonda angoscia di Ges\u00f9, che chiedeva anche ai tre compagni di rimanere svegli con lui e pregare. Il Vangelo secondo Giovanni si discosta per\u00f2 da questa immagine di angoscia e mostra un Ges\u00f9 che ha sempre assoluto controllo degli eventi, inclusi questi momenti dell'arresto e, come evidenziano gli esegeti dell'interconfessionale Bibbia TOB, \"lungi dall'essere sorpreso, Ges\u00f9 ha piena coscienza dell'imminenza e della portata degli avvenimenti della passione\"; anche il Vangelo di Luca, a differenza degli altri due sinottici, \u00e8 quello che presenta un'immagine di Ges\u00f9 imperturbabile durante la sua Passione, fatto salvo l'episodio dell'Agonia di Ges\u00f9 al Getsemani, ritenuta da molti studiosi un'interpolazione successiva, come sotto meglio evidenziato. Poi, scostatosi da loro \"quasi un tiro di sasso\" Ges\u00f9 si accasci\u00f2 a terra per pregare, chiedendo a Dio di potersi allontanare da quel \"calice\" al quale era destinato.\nSecondo una versione romanzata della vicenda, seguita anche da Mel Gibson ne \"La passione di Cristo\" avvenne qui, nell'estremo momento di debolezza, il secondo incontro con il demonio, preannunciato da Luca con la frase \"il diavolo si allontan\u00f2 da lui per ritornare al tempo fissato\". \nNel \"Vangelo secondo Luca\" \u00e8 presente l'unica testimonianza della cosiddetta Agonia di Ges\u00f9 al Getsemani. L'evangelista narra infatti che \u00abAllora gli apparve un angelo dal cielo per rafforzarlo. Ed essendo in agonia, egli pregava ancor pi\u00f9 intensamente; e il suo sudore divent\u00f2 come grosse gocce di sangue che cadevano in terra\u00bb. Il Vangelo secondo Luca, infatti, tra i sinottici, \u00e8 quello che presenta un'immagine di Ges\u00f9 pi\u00f9 composta anche nei momenti pi\u00f9 difficili, inclusa la sua Passione.\nTornato indietro Ges\u00f9 trov\u00f2 i tre apostoli prediletti che dormivano e li richiam\u00f2 alla preghiera: \"Cos\u00ec non siete stati capaci di vegliare un'ora sola con me? Vegliate e pregate, per non cadere in tentazione. Lo spirito \u00e8 pronto, ma la carne \u00e8 debole\". Tornato a pregare, preg\u00f2 con la stessa intensit\u00e0 di prima ma ritrov\u00f2 i discepoli ancora addormentati. Dopo averli risvegliati, si ritir\u00f2 a pregare per la terza volta e con le stesse parole gi\u00e0 ripetute prima. In lontananza si udiva gi\u00e0 l'arrivo delle guardie del Sinedrio e Ges\u00f9, richiamati a s\u00e9 i discepoli gli ordin\u00f2 di alzarsi perch\u00e9 il traditore era ormai arrivato.\nLa cattura di Ges\u00f9.\nMentre Ges\u00f9 parlava con i discepoli entr\u00f2 nel giardino Giuda Iscariota, seguito da una folla con spade e bastoni mandata dai sommi sacerdoti e, secondo Luca, con la presenza degli stessi sommi sacerdoti,\nGiuda, ingaggiato dal Sinedrio, fungeva da guida, poich\u00e9 era certo che il maestro si sarebbe recato nell'orto del Getsemani durante la notte. Giuda aveva dato un ordine alle guardie del seguito: \"Quello che bacer\u00f2 \u00e8 lui; arrestatelo e conducetelo via sotto buona scorta\"\". Giunto vicino al maestro, il traditore lo baci\u00f2 su una guancia, ricevendo come risposta: \"Con un bacio tu tradisci il Figlio dell'uomo?\".\nVisto eseguito il segnale convenuto, le guardie vennero avanti verso Ges\u00f9. Giovanni ci testimonia un fatto alquanto ambiguo. Ges\u00f9 chiede ai suoi aggressori chi cercassero e, saputo che volevano arrestarlo, dichiar\u00f2 che era pronto a essere preso. Non appena concluse quella frase i soldati indietreggiarono e caddero a terra. Probabilmente l'evangelista voleva riferirsi a un episodio analogo dell'antico testamento riguardante il profeta Elia nel quale per\u00f2 questi distrugge l'armata venuta per catturarlo, ma evidentemente si voleva sottolineare il fatto che Ges\u00f9, bench\u00e9 potesse difendersi, era pronto a morire, chiedendo di lasciar andare liberi i suoi apostoli.\nNon appena le guardie afferrarono Ges\u00f9 scoppi\u00f2 una piccola rissa fra le truppe e i discepoli dell'arrestato. Uno di essi, identificato da Giovanni come Pietro, afferrata una spada fer\u00ec uno degli inservienti del tempio, chiamato Malco (sempre secondo indicazione di Giovanni; i sinottici omettono sia il nome dell'aggressore che dell'aggredito) tagliandogli un orecchio. Fu lo stesso Ges\u00f9 a interrompere l'impeto dell'apostolo ricordandogli che chi avrebbe impugnato la spada sarebbe morto di spada.\nNel vangelo di Luca, Ges\u00f9, dopo aver rimproverato il feritore, pens\u00f2 di rimediare al suo gesto e, avvicinatosi a Malco, gli risan\u00f2 l'orecchio con un semplice tocco di mano.\nI soldati e le guardie legarono dunque Ges\u00f9 e lo condussero verso la casa del sommo sacerdote Caifa, dove si era gi\u00e0 radunato il sinedrio. Gli apostoli fuggirono quindi via dall'orto degli ulivi e solo Pietro e Giovanni seguirono Ges\u00f9 durante le prime fasi del processo.\nIl misterioso ragazzino che fugge nudo.\nIl solo Marco ci narra di un ragazzino che, rivestito soltanto di un lenzuolo, seguiva a distanza lo squadrone dei soldati. Alcuni studiosi han visto in lui lo stesso evangelista, che ritengono fosse un parente del proprietario del cenacolo. Il giovinetto venne per\u00f2 avvistato dalle guardie del Sinedrio, che tentarono di afferrarlo; ma questi fugg\u00ec nudo, lasciando nelle mani dei suoi inseguitori il lenzuolo che lo avvolgeva.\nUno dei maggiori critici del vangelo, Alfred Loisy, vide in quest'episodio una finzione, creata solo per dimostrare avverato uno dei passi del profeta Amos, bench\u00e9 sia l'ambientazione che l'argomento siano totalmente diversi.\nTale brano () \u00e8 stato comunque oggetto di speculazioni di ogni genere, pur senza alcuna prova al riguardo, e si \u00e8 anche supposto che il giovane fuggito nudo potesse essere - tra gli altri, oltre a Marco - Giovanni di Zebedeo o Giacomo il fratello di Ges\u00f9 o un angelo o Ges\u00f9 stesso o \"un omosessuale che era venuto per un incontro privato con Ges\u00f9 [e per questo era seminudo]\". Raymond Brown, ritiene che \"queste ipotesi siano null'altro che fantasiosi voli di fantasia\" e osserva altres\u00ec, oltre alla mancanza di alcuna prova in merito, come sia improbabile che il fuggitivo fosse uno dei Dodici (come Marco) sia perch\u00e9 \"il versetto precedente indica che tutti i discepoli erano gi\u00e0 fuggiti\", sia perch\u00e9 \"nella logica della narrativa sicuramente egli non avrebbe potuto andare all'Ultima Cena con gli altri discepoli di Ges\u00f9, indossando solo un lenzuolo [\"sind\u014dn\"] per coprire la propria nudit\u00e0\".\nLa questione della storicit\u00e0.\nIl teologo Raymond Brown si domanda \"se la descrizione di Giovanni dell'arresto sia storica, teologica o entrambe. Che sia teologica e simbolica dovrebbe essere evidente. Sia le truppe romane che ebraiche che sono venute a catturare Ges\u00f9 di Nazaret, e a dispetto della loro apparente forza, cadranno a terra di fronte a lui\".\nRaymond Brown ritiene decisamente non plausibile che i sommi sacerdoti \"siano usciti la notte di Pasqua per arrestare un criminale, in mezzo a uomini armati\" A questa notizia dei Sinottici, Giovanni aggiunge che vi era una coorte di soldati romani comandata da un tribuno. Quest'ultima precisazione appare, per\u00f2, storicamente non plausibile. Infatti, la coorte - intervenuta secondo Giovanni per l'arresto di Ges\u00f9, in aggiunta alle guardie fornite dai sommi sacerdoti e dai farisei - era un'unit\u00e0 militare dell'esercito romano composta da 600 legionari e costituiva la decima parte di una legione. Appare storicamente inverosimile che - per trarre in arresto un predicatore non violento, accompagnato da uno sparuto gruppo di seguaci in un ritiro notturno di preghiera - sia stata inviata dal governatore Ponzio Pilato (l'unico titolato a far muovere tale contingente) un'intera coorte di 600 soldati, oltretutto anche con l'aiuto delle guardie fornite dai sommi sacerdoti e dai farisei. Secondo gli esegeti curatori del \"Nuovo Grande Commentario Biblico\", questa aggiunta di Giovanni non \u00e8 storica ma pu\u00f2 essere un errore di trasmissione delle fonti giovannee oppure pu\u00f2 sottolineare la volont\u00e0 dell'evangelista di dimostrare come Ges\u00f9 avesse pieno controllo della situazione, appositamente esagerata, creatasi intorno a lui.\nI due versetti del Vangelo di Luca che presentano Agonia di Ges\u00f9 al Getsemani sono considerati da alcuni studiosi un'interpolazione antica e dunque mancavano nel testo originale, essendo infatti assenti dai manoscritti pi\u00f9 antichi ed autorevoli a nostra disposizione; secondo questi studiosi, alcuni copisti avrebbero apportato tale aggiunta nel II e III secolo per contrastare la dottrina cristologica di un Ges\u00f9 esclusivamente divino. Alcuni gruppi tra i primi cristiani sostenevano che Ges\u00f9 fosse unicamente divino, al contrario della cristologia cattolica che lo considerava anche vero uomo e, nei primi secoli, alcuni copisti - per sottolinearne l'umanit\u00e0 anche nel testo lucano - aggiunsero quindi questo passo in cui si evidenzia un Ges\u00f9 che prova profonde sofferenze umane.\nStudiosi, come lo storico e teologo Rudolf Bultmann, ritengono che la narrazione del bacio di Giuda - richiamante episodi dell'Antico Testamento come e - non sia storica ma \"colorata da motivi leggendari\", non essendo inoltre tale azione necessaria per riconoscere un personaggio gi\u00e0 perfettamente noto alle autorit\u00e0; gli studiosi sottolineano, inoltre, come appaia superflua anche la figura di un delatore, quando sarebbe stato sufficiente far seguire Ges\u00f9. Oltre ad un discorso puramente fisiognomico, va inoltre osservato che vi sono \"due diversi resoconti della identificazione\", in quanto \"i Sinottici riportano che Giuda lo fa con un bacio; Giovanni riporta che Ges\u00f9 si identifica da solo\". Per il biblista Gianfranco Ravasi l'episodio del bacio \u00e8 invece verosimile. Ges\u00f9 era conosciuto, ma la sua fisionomia non poteva essere nota a tutti in modo preciso, come sarebbe avvenuto oggi con i moderni mezzi di comunicazione; inoltre la visibilit\u00e0 era limitata per il buio e la presenza di alberi.\nIl teologo Raymond Brown rileva i dubbi di alcuni studiosi sulla storicit\u00e0 della narrazione della cattura di Ges\u00f9: \"i critici hanno sollevato la questione del perch\u00e9 i discepoli non furono arrestati con Ges\u00f9. Una simile questione evidentemente sorse gi\u00e0 in antichit\u00e0, per esempio nel vangelo di Pietro 7,26, dove, descrivendo gli eventi che riguardavano la morte di Ges\u00f9, Pietro dice \u00abnoi ci stavamo nascondendo\u00bb\" e \"in particolare i critici obiettano che c'\u00e8 una mancanza di logica nel non catturare quello che attacc\u00f2 il servo del sommo sacerdote con una spada\".\nL'episodio della caduta a terra dei soldati viene comunque considerato non storico ma apologetico da alcuni studiosi, come lo storico John Dominic Crossan, tra i cofondatori del Jesus Seminar, oppure Raymond Brown, il quale sottolinea come \"gli standard critici suggeriscono che [il Vangelo secondo Giovanni] si \u00e8 spostato dalla storia alla parabola nel riportare che questi soldati e la polizia ebraica caddero all'indietro quando Ges\u00f9 parl\u00f2 loro\".\nIn merito al momento della cattura, gli esegeti dell'interconfessionale Bibbia TOB rilevano un'incongruenza storica tra gli evangelisti, in quanto \"in Gv Ges\u00f9 viene incatenato fin dal suo arresto; secondo i sinottici soltanto dopo la sentenza\"."}
{"id": "1571165", "revid": "1272592", "url": "https://it.wikipedia.org/wiki?curid=1571165", "title": "Hockey Club Varese 2007-2008", "text": "Questa pagina raccoglie i dati riguardanti l'Hockey Club Varese nelle competizioni ufficiali della stagione 2007/08.\nLe gare della stagione.\nClassifica (2\u00aa Fase Play Off).\n\"aggiornato al 27 febbraio 2008\"\nPresenze e gol.\n\"aggiornato al 27 febbraio 2008\""}
{"id": "1571173", "revid": "1872303", "url": "https://it.wikipedia.org/wiki?curid=1571173", "title": "Libro di Vercelli", "text": "Il Libro di Vercelli (in inglese \"Vercelli book\"), \u00e8 un manoscritto redatto alla fine del X secolo, che riporta una serie di opere di carattere religioso, parte in versi e parte in prosa. \nIl libro, uno dei pi\u00f9 antichi testi scritti in antico inglese, \u00e8 conservato nella Biblioteca Capitolare di Vercelli, catalogato con il numero romano CXVII. Il manoscritto \u00e8 composto da centotrentasei sottili fogli di pergamena. I fogli misurano circa trentun centimetri per venti e contengono ciascuno da ventitr\u00e9 a trentadue righe di testo. I fogli sono molto ben conservati e sono probabilmente l'opera di un unico copista che utilizz\u00f2 la scrittura minuscola quadrata anglosassone. Non \u00e8 mai stato chiarito come il testo fu trasferito dall'Inghilterra a Vercelli, in Italia. Diverse furono le ipotesi al riguardo, forse il Libro di Vercelli \u00e8 un lascito di un pellegrino diretto verso Roma. Vercelli infatti costituiva una delle tappe della Via Francigena, motivo per cui molti pellegrini e studenti di origine britannica passavano di l\u00ec. Da tenere in considerazione \u00e8 anche la presenza dell'Ospedale di Santa Brigida degli Scoti, che offriva rifugio ai pellegrini.\nStruttura.\nIl codice \u00e8 composto da ventitr\u00e9 omelie, di cui una (XXIII) \u00e8 una vita in prosa di Saint Guthlac e sei testi poetici, due dei quali, Fates of the Apostles e Elena, contengono la firma runica di Cynewulf.\nTesti poetici.\nSi pensa che le intenzioni del committente fossero quelle di costituire un florilegio religioso, da utilizzarsi per la meditazione e la preghiera. A causa di una superficiale tradizione storiografica locale, si \u00e8 sempre attribuita la presenza a Vercelli del codice ad un pellegrino di passaggio, essendo la citt\u00e0 una delle tappe della cosiddetta Via Francigena, via di pellegrinaggio dall'Inghilterra verso Roma; altri lo hanno collegato al cardinale Guala Bicchieri, vercellese inviato dal papa in Inghilterra come legato dal 1216 per arginare le lotte di successione al trono. Gli studi recenti, ancora in corso, sono propensi ad identificarlo quale dono di un vescovo presente in Vercelli attorno all'anno mille."}
{"id": "1571174", "revid": "287204", "url": "https://it.wikipedia.org/wiki?curid=1571174", "title": "Serie B 1989-1990", "text": "La Serie B 1989-1990 fu la 58\u00aa edizione dalla manifestazione e la quarantaquattresima organizzata dalla Lega Calcio.\nAvvenimenti.\nIl vinse il torneo e risal\u00ec immediatamente in massima serie. Lo stesso avvenne per il , staccato di due punti; al terzo posto il di Claudio Ranieri, che in due stagioni riusc\u00ec a compiere il doppio salto dalla serie C1 alla serie A, a cui torn\u00f2 dopo sette anni. La vera novit\u00e0 fu il , allenato da Nevio Scala: una squadra composta da giovani elementi, che nel girone di andata conquist\u00f2 25 punti; durante la seconda fase sub\u00ec un calo, ma conserv\u00f2 il quarto posto che valse la promozione.\nIn zona retrocessione, per il secondo anno consecutivo fu necessario il ricorso ad uno spareggio-salvezza per determinare l'ultima squadra condannata alla C1. Protagoniste furono e , con l'affermazione dei siciliani per 1-0; le altre tre retrocessioni furono sancite qualche giornata prima: fin\u00ec dopo due stagioni la militanza in B del , che non riusc\u00ec a ripetere il campionato della stagione precedente; il (una delle favorite finali per la promozione) sub\u00ec la seconda retrocessione consecutiva, tornando in C1 dopo undici anni, mentre il non fu pi\u00f9 promosso tra i cadetti fino al 2004.\nIl 18 novembre, alla vigilia di Cosenza-Messina, il calciatore cosentino Donato Bergamini mor\u00ec in circostanze ancora da chiarire, nei pressi di Roseto Capo Spulico.\nIn occasione dell'incontro Licata-Torino del 26 novembre 1989, a causa del tutto esaurito registrato al Dino Liotta, alcuni ragazzi decisero di assistere alla partita salendo sul tetto in eternit dell'adiacente palazzetto dello sport. A un gol del Licata il tetto si sgretol\u00f2 sotto i piedi dei tifosi, 14 dei quali rimasero feriti e uno perse la vita.\nClassifica finale.\nLegenda:\nRegolamento:\nNote:\nSpareggi.\nSpareggio retrocessione.\nLo spareggio retrocessione si \u00e8 reso necessario per l'arrivo a pari punti di quattro squadre: Cosenza, Barletta, Messina e Monza. La classifica avulsa decret\u00f2 la salvezza di Cosenza e Barletta. Si disput\u00f2 cos\u00ec lo spareggio tra Messina e Monza in gara unica, il 7 giugno 1990 a Pescara."}
{"id": "1571175", "revid": "1305772", "url": "https://it.wikipedia.org/wiki?curid=1571175", "title": "Musiq Soulchild", "text": " Nella sua carriera ha pubblicato 9 album, 2 dei quali hanno raggiunto la vetta bella Billboard 200, ed \u00e8 stato legato a varie major musicali.\nCarriera.\nInizia a farsi notare per la sua forte predisposizione per la musica gi\u00e0 durante l'adolescenza e assume gi\u00e0 in questa fase (1995) lo pseudonimo di Musiq, a cui aggiunge solo successivamente Soulchild. Nel 1999 firma il suo primo contratto discografico con la Def Jam, mentre nel 2000 pubblica il suo album di debutto \"Aijuswanaseing.\" I primi due singoli estratti dal disco, \"Just Friends (Sunny)\" e \"Love\", ottengono un buon successo negli Stati Uniti. Segue nel 2002 il suo secondo album \"Juslisen\", che raggiunge la vetta della Billboard Hot 100 e viene certificato platino; il primo singolo \"Halfcrazy\" \u00e8 il suo primo ingresso nella top 20 della Billboard Hot 100. Nel 2003 pubblica il suo terzo album \"Soulstar\", che viene certificato oro, dopo di che prende una pausa di 4 anni dal mondo della musica.\nNel 2007 firma un contratto con la Atlantic Records e pubblica il suo quarto album \"Luvanmusiq\". L'album raggiunge la vetta della Billboard 200 e viene certificato platino. Nel 2008 pubblica il suo quinto album \"OnMyRadio\", anticipato dal singolo \"Radio\", brano urban molto lontano dal suo solito stile neo soul. Il secondo singolo estratto dall'album \u00e8 \"If U Leave\", in collaborazione con Mary J. Blige. Nel 2010 cambia management per poi pubblicare, nel 2011, il suo ultimo album con la Atlantic, \"MusiqInTheMagiq\". Nel 2013 pubblica via Shanachie Records l'album \"9ine\" in collaborazione con Syleena Johnson. Annuncia successivamente di essere diventato un artista indipendente, per poi pubblicare l'EP \"The Husel\" nel 2014.\nNel 2016 pubblica il suo primo album da artista indipendente \"Life on Earth\", per la cui distribuzione si appoggia su Entertainment One Music. Segue il successivo album \"Feel the Real\" nel 2017. Nel 2021 collabora con James Vickery nel singolo \"Come to Me\".\nStile e influenze musicali.\nMusiq Soulchild cita Marvin Gaye, Stevie Wonder e Donny Hathaway come le sue principali fonti d'ispirazione.\nVita privata.\n\u00c8 cresciuto in una famiglia musulmana in cui i precetti religiosi venivano imposti in un modo che lui stesso definisce \"severo\". Da bambino ebbe un incidente domestico mentre veniva imboccato da suo zio, a causa del quale sviluppo un occhio pigro. Nel 2009 ha avuto un figlio con Kameelah Williams, cantante nota per essere stata un componente della girlband 702."}
{"id": "1571177", "revid": "7459", "url": "https://it.wikipedia.org/wiki?curid=1571177", "title": "Vercelli Book", "text": ""}
{"id": "1571179", "revid": "1543377", "url": "https://it.wikipedia.org/wiki?curid=1571179", "title": "Esotropia accomodativa", "text": " \nL'esotropia accomodativa \u00e8 un disturbo ottico, una forma di strabismo concomitante convergente, che compare nell'infanzia e pu\u00f2 essere corretto con il semplice uso di occhiali.\nEpidemiologia.\nColpisce prevalentemente in et\u00e0 infantile, verso i primi anni di vita del bambino.\nEziologia.\nLa causa \u00e8 una precedente manifestazione di ipermetropia, un disturbo di visualizzazione della retina (il problema \u00e8 legato alla messa a fuoco che rimane al di l\u00e0 della retina) nella persone che non \u00e8 stata curata, causando nel tempo ad uno sforzo del riflesso di accomodazione, che comporta ad una convergenza eccessiva. A differenza di tutti i normali ipermetropi in questo caso le persone presentano una certa labilit\u00e0 dei meccanismi che riguardano la fusione delle immagini, fattore che predispone all'esotropia.\nTerapie.\nIl trattamento chirurgico \u00e8 sconsigliato perch\u00e9 non \u00e8 definitivo, in quanto anche curando l'esotropia attraverso un'operazione il bambino crescendo sviluppa altre anomalie che hanno bisogno a loro volta di intervento chirurgico.\nL'esotropia pu\u00f2 essere curata con l'uso di un paio di occhiali, che devono essere portati per tutta la giornata. Esiste una tipologia di tale anomalia che si mostra soltanto quando si levano gli occhiali, per questo gli adulti che nella loro infanzia ne erano affetti usano le lenti a contatto."}
{"id": "1571181", "revid": "309289", "url": "https://it.wikipedia.org/wiki?curid=1571181", "title": "Abyrabyt", "text": "Il Abyrabyt () \u00e8 un fiume della Siberia Orientale, affluente di destra della Jana. Scorre nel Verchojanskij ulus della Sacha (Jacuzia), in Russia.\nIl fiume \u00e8 formato dalla confluenza dei fiumi Semejka e Badjaj ad un'altitudine di 220\u00a0m sul livello del mare. Scorre in direzione nord-occidentale. La lunghezza del fiume \u00e8 di 120\u00a0km (153\u00a0km se calcolato dalla sorgente del fiume Semejka), l'area del suo bacino \u00e8 di 2\u00a0570\u00a0km\u00b2. Sfocia nella Jana a 435\u00a0km dalla foce. "}
{"id": "1571183", "revid": "114563418", "url": "https://it.wikipedia.org/wiki?curid=1571183", "title": "Vallone di Saint-Barth\u00e9lemy", "text": "Il vallone di Saint-Barth\u00e9lemy \u00e8 una valle laterale della Valle d'Aosta che fa interamente parte del comune di Nus.\nGeografia.\nIl vallone si incunea tra la Valtournenche ad est e la Valpelline ad ovest e a nord. Il fondo del vallone \u00e8 dominato dalla becca di Luseney (3.504\u00a0m). Altre vette importanti sono il monte Faroma (3.072\u00a0m) e la becca d'Aver (2.469\u00a0m). \u00c8 percorso dal torrente Saint-Barth\u00e9lemy.\nBorghi.\nRisalendo la valle, si incontrano i villaggi di:\nSport.\nSport invernali.\nSci nordico.\nNei pressi del villaggio di Porliod \u00e8 presente una stazione sciistica di circa 30\u00a0km. \u00c8 inoltre presente un centro per lo sci di fondo (foyer du fond). \u00c8 presente anche un'altra pista di sci di fondo nella frazione di Lignan con circa 2\u00a0km di piste e uno snowpark."}
{"id": "1571191", "revid": "1776051", "url": "https://it.wikipedia.org/wiki?curid=1571191", "title": "Associazione Sportiva Mastini Varese Hockey 2004-2005", "text": "Questa pagina raccoglie i dati riguardanti l'Associazione Sportiva Mastini Varese Hockey nelle competizioni ufficiali della stagione 2004/05.\nCollegamenti esterni.\neurohockey.net"}
{"id": "1571194", "revid": "1372005", "url": "https://it.wikipedia.org/wiki?curid=1571194", "title": "Via Claudia Augusta", "text": "La via Claudia Augusta \u00e8 stata una strada romana la cui realizzazione risale alla prima met\u00e0 del I secolo d.C. Tradizionalmente si ritiene sia stata costruita per mettere in contatto il mondo romano con quello germanico, partendo dalla Pianura Padana e raggiungendo, attraverso le Alpi, il Danubio in Baviera.\nStoria.\nLa costruzione della via Claudia Augusta \u00e8 stata avviata nel 15 a.C. da Druso, generale di Augusto, durante la campagna militare che port\u00f2 alla conquista dei territori della Rezia e della Vindelicia (attuale Tirolo occidentale e Germania meridionale). L'avanzata dell'esercito romano seguiva un percorso gi\u00e0 usato nella preistoria come collegamento tra il Veneto e la Baviera.\nCirca sessant'anni dopo, nel 47 d.C. con il dominio romano ormai consolidato su quei territori, venne ampliata e completata da suo figlio, l'imperatore Claudio, dal quale ha preso poi il nome.\nVenne dato il nome di via Claudia Augusta anche al tratto Pisa-Ostiglia.\nMentre in Germania e Austria il tracciato romano \u00e8 individuabile con una certa precisione, il suo percorso in Alto Adige \u00e8 meno riconoscibile, perch\u00e9 attraversa zone pi\u00f9 intensamente abitate e coltivate. Incertezza ancora maggiore riguarda il tratto pi\u00f9 meridionale della via, quello che dal Veneto conduceva a Trento. Dalle iscrizioni presenti sui miliari, le uniche fonti materiali a oggi reperite e studiate, in particolare quelli di Cesiomaggiore e Rabl\u00e0, \u00e8 emersa l'esistenza di due tracciati, l'uno con partenza da Ostiglia (\"Hostilia\"), ramo Padano, e l'altro da Altino (\"Altinum\"), ramo Altinate, convergenti a \"Tridentum\", l'antica Trento. La scelta di queste citt\u00e0 \u00e8 probabilmente dovuta alla loro importanza economica, in quanto floridi centri di scambi commerciali. \nA sud di \"Hostilia\", dove l'attraversamento del Po era effettuato con traghetti, era importante l'asse stradale che portava a \"Bononia\" (Bologna). La strada proseguiva per Pisa\nArcheologia.\nRitrovamenti.\nTenendo conto dell'imponenza e dell'importanza che tale via di comunicazione doveva avere in epoca antica, si pu\u00f2 dire che il numero dei reperti a oggi ritrovati \u00e8 piuttosto ridotto. Tale incongruenza costituisce un problema per gli studiosi. Le fonti archeologiche pi\u00f9 significative per qualit\u00e0 e quantit\u00e0 sono i miliari. Tra di essi spiccano per importanza i cippi di Rabl\u00e0 e Cesiomaggiore, scoperti rispettivamente nel 1552 e nel 1786: essi testimoniano l'esistenza della strada, in quanto ne riportano il nome.\nA Egna (\"Endidae\") scavi archeologici hanno portato alla luce una stazione di sosta ben conservata, che fa presupporre che il percorso si sviluppasse lungo quella direttrice.\nInoltre lungo l'ipotetico itinerario sono stati rinvenuti i resti di ponti e tratti di strada romana datati all'epoca di Druso.\nIpotesi tracciato.\nNon esiste ancora alcuna ipotesi definitiva riguardo al tracciato originario della via Claudia Augusta, vista la relativa scarsit\u00e0 di reperti e la mancanza di fonti antiche.\nIl percorso della porzione di strada che congiunge Trento con Burgh\u00f6fe-Mertingen (Submuntorium) \u00e8 individuato in modo sufficientemente preciso, salvo qualche dubbio nel territorio delle Alpi Bavaresi; \u00e8 condiviso che il superamento del confine avvenisse in corrispondenza del Passo di Resia.\nPer quanto riguarda la Padana, sappiamo, anche grazie alla testimonianza della Tabula Peutingeriana, che essa collegava Ostiglia, Verona e Trento, dove si congiungeva all'Altinate.\nPi\u00f9 discusso \u00e8 il percorso di quest'ultima, che da Altino raggiungeva Trento passando per Feltre e la Valsugana (forse anche per Belluno).\nLa prima ipotesi ad essere stata formulata \u00e8 quella del conte Aurelio Guarnieri Ottoni, secondo il quale la strada da Altino toccava Oderzo, Serravalle e Belluno, per poi piegare verso l'attuale Cesiomaggiore e infine Feltre.\nTheodor Mommsen (1863), e pi\u00f9 tardi Konrad Miller (1916) e Guido Rosada (1999), fanno passare la strada per Treviso dopo aver risalito la riva destra del Sile. L'arteria entrava in citt\u00e0 tramite quella che ancor oggi \u00e8 detta Porta Altinia e usciva per l'attuale Porta Santi Quaranta, coincidendo poi con la strada regionale Feltrina; incrociava la via Postumia presso Postioma, passava per Montebelluna e Cavaso del Tomba e raggiungeva infine Feltre. Questa ricostruzione \u00e8 condivisa anche da Walther Cartellieri (1926), che tuttavia ritiene che sino a Nerbon di San Biagio di Callalta la strada si trovasse alla sinistra del Sile.\nSecondo un'altra ipotesi da Altino la strada raggiungeva il Sile e lo attraversava presso l'attuale Quarto d'Altino (dove sono ancora individuabili i resti di un ponte). Procedeva poi quasi rettilinea sino al Piave (coincidendo con la via che nel Medioevo era detta \"Lagozzo\" o \"Agozzo\") e lo attraversava tra le attuali Ponte della Priula e Nervesa della Battaglia, servendosi probabilmente di un guado. Per il percorso oltre Falz\u00e8 di Piave, vi sono diversi possibili itinerari:\nSi potrebbe pensare che le ultime due ipotesi siano piuttosto fragili, in quanto, per superare le montagne, la Claudia Augusta si sarebbe dovuta fare stretta e ripida, quindi assai scomoda per i traffici, specialmente per i carri. Bisogna per\u00f2 considerare che la viabilit\u00e0 antica era diversa da quella attuale: i fondovalle potevano rivelarsi alquanto pericolosi, a causa di zone paludose e dell'assenza della protezione naturale costituita dalle montagne.\nDubbi.\nTra gli archeologi c'\u00e8 anche chi sostiene che la via non sia mai esistita, dati l'inconsistente numero di reperti e la mancanza di testimonianze scritte. Il ritrovamento dei vari cippi non assicura la presenza della via, poich\u00e9 non era insolito che i miliari venissero incisi prima della sua costruzione o completamento. \nIl ramo pi\u00f9 discusso \u00e8 quello Altinate (il cui tracciato tuttavia \u00e8 chiaramente ancora riconoscibile tra Altino e Olmi di San Biagio di Callalta); minori sono i dubbi per il Padano, mentre \u00e8 pi\u00f9 sicura l'esistenza del tratto da Trento a Burgh\u00f6fe-Mertingen.\nSituazione.\nBench\u00e9 le evidenze archeologiche non siano particolarmente numerose, la via Claudia Augusta continua a suscitare interesse da pi\u00f9 punti di vista. Mentre in Italia prevalgono gli studi tesi a rilevare e ad approfondire gli aspetti pi\u00f9 scientifici legati all'individuazione del tracciato, in ambiente tedesco, laddove vi sono dei tratti stradali pi\u00f9 facilmente attribuibili all'antica via romana, la Claudia Augusta \u00e8 elemento portante di un business economico-turistico particolarmente florido che si propone di favorire lo sviluppo del turismo culturale. Una pista ciclabile, denominata Claudia Augusta come la strada romana, incomincia sul Danubio a sud della citt\u00e0 di Donauw\u00f6rth, poco distante da Mertingen. L'inizio del percorso \u00e8 contrassegnato da una copia moderna di un miliario romano. A Rieden, nei pressi del Forggensee si intravedono tracce della via romana appena visibili sotto i prati, la cittadina di Epfach, la romana \"Abodiacum\", era sede di un presidio militare sulla via Claudia Augusta.\nUn recente progetto che cerca di associare i due punti di vista \u00e8 quello di Trentino Sviluppo, vincitore di un concorso internazionale finanziato dalla Commissione europea teso a promuovere l'utilizzo delle tecnologie satellitari nella valorizzazione turistica della storia del territorio.\nDal nome della via ha preso la denominazione la Biblioteca Provinciale di Bolzano.\nBibliografia.\nLetteratura scientifica.\nLa presente sezione bibliografica intende offrire una panoramica dei contributi scientifici successivi all'anno 2000 relativi alle questioni prevalentemente archeologiche legate alle interpretazioni e ricostruzioni del tracciato. Per un repertorio esaustivo di tutte le pubblicazioni anche precedenti a tale data si rimanda a:"}
{"id": "1571196", "revid": "155634", "url": "https://it.wikipedia.org/wiki?curid=1571196", "title": "Competizioni UEFA per club", "text": "Con il termine di competizioni UEFA per club () ci si riferisce, in ambito calcistico, alle coppe internazionali per club organizzate dall'Union of European Football Associations (UEFA). Introdotto nel 1971 per il calcio maschile e ulteriormente esteso a quello femminile e al calcio a 5, vengono talvolta anche definite imprecisamente coppe europee, dato che l'UEFA attualmente \u00e8 l'organo amministrativo, organizzativo e di controllo del calcio in Europa.\nStoria.\nPrima della creazione delle competizioni UEFA erano presenti in Europa altri trofei internazionali, come ad esempio la Coppa Mitropa, la Coppa Latina e la Coppa Grasshoppers.\nDi fronte all'immobilismo se non all'ostilit\u00e0 delle istituzioni ufficiali, fu un giornale francese, \"L'\u00c9quipe\" di Gabriel Hanot, a proporre nel 1954 l'organizzazione di un campionato continentale per club. Impaurita dalla possibilit\u00e0 che, dal favorevole impatto con cui l'idea era stata accolta dai dirigenti delle grandi societ\u00e0, potesse sorgere un torneo privato sottratto alla sua gestione, la FIFA cambi\u00f2 posizione ed impose all'UEFA di occuparsi del progetto. Nacque cos\u00ec nel 1955 la Coppa dei Campioni, la prima competizione per club aperta all'intero continente e la cui durata fosse pari a quella dei campionati nazionali, creando una stagione europea parallela a quella interna. Sempre nello stesso periodo, partendo anzi proprio dalle primitive resistenze al suddetto progetto, ne nacque un secondo in cui a confrontarsi non dovevano essere i club, bens\u00ec le citt\u00e0 d'Europa: dopo un periodo di assestamento, la Coppa delle Fiere, competizione non gestita dall'UEFA, abbandon\u00f2 questa idea iniziale, rivelatasi impraticabile, e si diede anch'essa un format per societ\u00e0. Nel frattempo nel 1960 il grande successo riscosso dalla Coppa dei Campioni, riservata ai campioni nazionali, fece ideare una manifestazione identica ma composta dai vincitori delle coppe nazionali: la UEFA entr\u00f2 quasi subito nel progetto e nacque la Coppa delle Coppe. Nel 1971 la Coppa delle Fiere fu soppressa e rimpiazzata dalla Coppa UEFA, manifestazione confederale che si affianc\u00f2 alla Coppa dei Campioni e alla Coppa delle Coppe, tutte e tre gestite dall'anno seguente da un unico comitato, definito \u00abdelle competizioni UEFA\u00bb, motivo per cui nel continente esse risultarono note come le \u00abtre coppe europee\u00bb. Da allora, ogni club qualificato alle competizioni confederali riceve una targa che certifica la sua partecipazione nel corrispondente torneo quale \"partner\".\nA latere di queste tre coppe vere e proprie (statisticamente enumerate come C1, C2 e C3 seguendo l'ordine cronologico di esse), nel 1973 la UEFA si assunse l'organizzazione della Supercoppa europea disputata fra i campioni d'Europa e i vincitori della Coppa delle Coppe; trofeo di gala, venne accostato alle tre coppe europee senza diventarne la quarta, a causa della sua natura \"sui generis\" di evento breve e non stagionale.\nLa struttura delle coppe europee sub\u00ec una profonda ristrutturazione negli anni novanta sotto la spinta delle televisioni e degli sponsor. La Coppa dei Campioni, dal 1992 ribattezzata UEFA Champions League e rinnovata con una fase a gruppi, aument\u00f2 ancor di pi\u00f9 la sua centralit\u00e0 nel sistema delle competizioni UEFA. Nel 1997 alle otto pi\u00f9 importanti federazioni venne concessa una seconda rappresentante in Coppa dei Campioni, mentre la Supercoppa divent\u00f2 un gal\u00e0 in gara singola a Monte Carlo; un tentativo di riforma della Coppa delle Coppe sul modello della sorella maggiore invece naufrag\u00f2, destinando la competizione al declino. Ma la grande rivoluzione avvenne nel 1999: sotto la minaccia di una nascente \"Superlega\" gi\u00e0 presentata da un consorzio televisivo privato, la UEFA fu costretta in tutta fretta, ed a stagione in corso, a porre fine al classico schema delle sue coppe, in loco del quale la Champions League fu ampliata fino a quattro rappresentanti per le tre migliori federazioni, la Coppa delle Coppe fu abolita e la Coppa UEFA conseguentemente marginalizzata. Chiudeva il nuovo modello delle coppe europee la Coppa Intertoto, manifestazione estiva che poneva in palio posti di ripescaggio in Coppa UEFA, variati, nel corso della sua breve storia, da due (edizione inaugurale), tre (dalla seconda edizione), fino ad undici (delle ultime tre edizioni, dal 2006 al 2008). Dalla stagione 2021-2022 parte la nuova terza competizione UEFA per club stagionale, la UEFA Europa Conference League, ritornando ad una situazione simile a quella in essere fino alla stagione 1998-1999, quando la Coppa delle Coppe venne abolita, con i format delle tre competizioni stagionali basati su un modello simile (preliminari estivi, fasi a gironi autunnali, fasi ad eliminazione diretta dopo la pausa invernale).\nLa \u00e8 stata, nel 1985, la prima squadra ad aver vinto tutte le competizioni UEFA e rimarr\u00e0 l'unica fino a maggio 2022, quando verr\u00e0 proclamata la prima vincitrice della Conference League.\nComposizione.\nAttuale.\nNota fino al 1991-1992 come Coppa dei Campioni, \u00e8 riservata ai campioni nazionali delle federazioni affiliate fino all'edizione 1996-1997. Dall'edizione 1997-1998 sono ammesse anche le seconde classificate dei principali campionati europei, mentre dall'edizione 1999-2000 sono ammesse le prime classificate dei campionati nazionali, fino ad un massimo di quattro club per i paesi ai primi quattro posti nella classifica del coefficiente UEFA.\nOrganizzata dall'UEFA dal 1971 e nota fino al 2008-2009 come Coppa UEFA, \u00e8 riservata alle squadre classificatesi, nei rispettivi campionati nazionali, immediatamente dopo la squadra o le squadre che hanno diritto a partecipare alla Coppa dei Campioni/Champions League; ad esse si aggiungono le squadre eliminate nei turni di qualificazione della Champions e le terze classificate nella fase a gironi della competizione maggiore.\nOrganizzata dall'UEFA dal 1973 e disputata fino al 1999 tra i vincitori della Coppa dei Campioni/Champions League e la Coppa delle Coppe, a partire dal 2000, dopo la soppressione della Coppa delle Coppe, si disputa tra i vincitori della Champions League e della Coppa UEFA/Europa League.\nIntrodotta a partire dal 2021-2022, la competizione \u00e8 disputata dalle squadre classificatesi immediatamente dopo la squadra o le squadre che hanno il diritto di partecipare all'Europa League (per le migliori 15 federazioni del coefficiente UEFA) o alla Champions League (per le restanti federazioni); ad esse si aggiungono le squadre eliminate nei primi turni di qualificazione della Champions League, quelle eliminate nei turni di qualificazione dell'Europa League e le terze classificate della fase a gironi dell'Europa League.\nTrofei scomparsi.\nTenutasi fino alla stagione 1998-1999, vi si qualificavano le vincitrici delle varie coppe nazionali. Dopo l'abolizione di tale coppa, le squadre vincitrici della Coppa nazionale si qualificano alla Coppa UEFA/Europa League.\nSvoltasi fino al 2004 e denominata ufficialmente Coppa Europa-Sudamerica, era organizzata dall'UEFA e dalla CONMEBOL. In gara di andata e ritorno all'inizio, poi singola, si affrontavano per l'assegnazione del trofeo i campioni d'Europa (vincitori della Coppa dei Campioni/Champions League) e i campioni del Sud America (vincitori della Coppa Libertadores). Tale trofeo nel 2005 \u00e8 stato sostituito dalla Coppa del mondo per club, organizzata dalla FIFA.\nDisputatosi fino al 2008, era un torneo estivo destinato alle squadre classificatesi, nei rispettivi campionati nazionali, immediatamente dopo la squadra o le squadre che avevano diritto a partecipare alla Coppa UEFA. Era una competizione d'accesso alla Coppa UEFA. Fino al 2005 la Coppa laureava pi\u00f9 vincitori, i quali accedevano alla Coppa UEFA. Dal 2006 al 2008 il trofeo non \u00e8 stato assegnato a ogni squadra vincitrice ma solo a quella che ha compiuto il cammino pi\u00f9 lungo in Coppa UEFA.\nRecord, presenze e reti nelle diverse competizioni UEFA per club.\nClassifica marcatori nelle competizioni UEFA per club.\nDi seguito i calciatori che hanno realizzato almeno 40 gol nelle competizioni UEFA per club.\n\"Dati aggiornati all'8 gennaio 2020. In grassetto sono indicati i giocatori ancora in attivit\u00e0 in squadre europee (sono escluse le partite dei turni preliminari).\""}
{"id": "1571197", "revid": "212348", "url": "https://it.wikipedia.org/wiki?curid=1571197", "title": "Achtaranda", "text": "La Achtaranda () \u00e8 un fiume della Russia siberiana orientale, affluente di sinistra del Viljuj (bacino idrografico della Lena). Scorre nel Mirninskij ulus della Sacha-Jacuzia.\nPercorso e bacino imbrifero.\nNasce dall'altopiano del Viljuj, dall'unione dei due bracci sorgentiferi Alymd\u017ea e Olgujdach, scorrendo successivamente nella sezione sudorientale del medesimo altopiano; sfocia nel Viljuj nel suo medio corso, a 1\u00a0336\u00a0km dalla foce (nell'invaso artificiale del bacino del Viljuj). La sua lunghezza \u00e8 di 75\u00a0km, che sale tuttavia a 302 se sommato al corso dell'Alymd\u017ea.\nIl bacino idrografico dell'Achtaranda si estende per 15\u00a0700 chilometri quadrati, quasi completamente spopolati (vista la rigidit\u00e0 climatica) e interessati da profondi strati di permafrost. Il maggior tributario del fiume \u00e8 il Batyr (221\u00a0km), proveniente dalla destra idrografica.\nRegime.\nL'Achtaranda \u00e8 gelata in superficie, mediamente, nel periodo met\u00e0 ottobre - met\u00e0 maggio. Il regime \u00e8 caratteristico dei fiumi siberiani, e vede un deciso minimo invernale (quando la portata media pu\u00f2 scendere anche a zero, in occasione del congelamento dell'intera sezione del fiume), e massimi tardo primaverili ed estivi.\nPortata media del fiume Achtaranda misurata alla confluenza dell'affluente Batyr, in m\u00b3/s\"Dati calcolati nel periodo 1970-1975\""}
{"id": "1571198", "revid": "80339", "url": "https://it.wikipedia.org/wiki?curid=1571198", "title": "Ahtaranda", "text": ""}
{"id": "1571201", "revid": "80339", "url": "https://it.wikipedia.org/wiki?curid=1571201", "title": "Akhtaranda", "text": ""}
{"id": "1571203", "revid": "298055", "url": "https://it.wikipedia.org/wiki?curid=1571203", "title": "L'inferno di Paperino", "text": "L'inferno di Paperino \u00e8 una storia scritta e disegnata da Giulio Chierchini, coadiuvato nelle sceneggiature da Massimo Marconi. Viene pubblicata su Topolino numero 1654 del 9 agosto 1987.\nCome la storia L'inferno di Topolino del 1949-50, \u00e8 la Grande Parodia dell'Inferno dantesco.\nTrama.\nQui, Quo e Qua regalano una crociera fluviale sul Colorado a Paperino, essendo molto stressato: durante la vacanza, per\u00f2, si imbatte nell'entrata dell'Inferno che esplorer\u00e0 in compagnia di Virgilio, alias Archimede.\nCome nell'Inferno dantesco, anche in quello disneyano vale la legge del contrappasso:"}
{"id": "1571205", "revid": "767487", "url": "https://it.wikipedia.org/wiki?curid=1571205", "title": "La notte dei dannati", "text": "La notte dei dannati \u00e8 un film diretto da Filippo Walter Ratti, con lo pseudonimo di Peter Rush nel 1971.\nTrama.\nJean e Danielle Duprey sono marito e moglie; arriva una lettera a casa loro da parte di un principe, vecchio amico di Jean. La missiva \u00e8 una sorta di indovinello, che richiama I fiori del male di Charles Baudelaire, di cui il principe gli ha regalato anni fa un'edizione.\nDecidono di partire e di andare al castello e l\u00ec vi trovano Rita Lernod, moglie del principe, che dice loro che suo marito sta molto male.\nSembra essere afflitto da una malattia sconosciuta anche ai medici. Nel castello c'\u00e8 uno strano quadro, che rappresenta una morte sul rogo e che fin dall'inizio turba Danielle. Il principe dice che la malattia colpisce tutti nella sua famiglia da tre generazioni, superati i trentacinque anni di et\u00e0.\nDanielle ha un incubo e sogna di morire sul rogo. Il principe dice a Jean che la verit\u00e0 \u00e8 nella biblioteca e gli d\u00e0 un anello.\nLa notte il principe muore e il giorno dopo viene trovata morta una ragazza, con dei grossi graffi sul petto.\nLa polizia la identifica come una cugina del principe, che era stata vista la sera prima a Strasburgo, a centinaia di chilometri da l\u00ec.\nLa notte seguente Jean trova in biblioteca un trattato sulla magia nera, in cui si parla dell'ametista (come quella dell'anello che il principe gli aveva regalato), dicendo che si tratta del rimedio pi\u00f9 efficace contro le streghe.\nViene trovata un'altra morta nelle stesse condizioni e la polizia la identifica come la sorella della prima vittima.\nJean trova in biblioteca una carta, che \u00e8 la copia di un atto pubblico di un processo di stregoneria del 1650, contro una certa Tarin Drole.\nJean capisce che si tratta di un anagramma per Rita Lernod. Nell'atto c'\u00e8 scritto che il Presidente del Tribunale era un antenato del principe.\nJean allora si mette in cerca nei dintorni del castello. Rita prende Danielle con s\u00e9, le d\u00e0 qualcosa da bere, ma lei vede una fiamma nel bicchiere e scappa via in cerca di Jean.\nCompare il fantasma del principe e Danielle sviene e viene portata sopra una sorta di altare per essere sacrificata.\nRita sta per graffiarla sul petto, quando Jean lanciando un masso su una parte della zona sacrificale, fa invecchiare rapidamente Rita che si trasforma in strega e muore.\nJean e Rita si ritrovano all'aperto e sentono l'esplosione del castello. Ritornati a casa, arriva un'altra lettera da un altro principe ma questa volta Danielle la brucia.\nCollegamenti ad altre pellicole.\nLe musiche di Carlo Savina sono riprese in gran parte dal film Malenka, la nipote del vampiro di Amando de Ossorio."}
{"id": "1571207", "revid": "181699", "url": "https://it.wikipedia.org/wiki?curid=1571207", "title": "Joachim Gruber", "text": "Biografia.\nDal 1956 al 1961, Gruber studi\u00f2 filologia classica, germanistica e indoeuropeistica all'Universit\u00e0 di Erlangen e all'Universit\u00e0 di Amburgo. Nel 1961 sostenne l'esame di stato e fu promosso. Negli anni 1962-1963 lavor\u00f2 sul \"Thesaurus Linguae Latinae\", fu praticante aggiunto al Theresiengymnasium di Monaco di Baviera e dal 1965 docente al Ohm-Gymnasium di Erlangen. Nel 1968 accett\u00f2 una proposta dell'Universit\u00e0 di Erlangen, dove nel 1974 ottenne l'abilitazione. Dal 1990 fino al suo pensionamento nel 2000 fu docente di filologia classica alla Universit\u00e0 di Monaco.\nStudi.\nGruber si occup\u00f2 soprattutto di alcuni autori della letteratura latina tardo-romana (Ausonio, Boezio, Claudiano, panegiristi), specialmente nel loro contesto storico-culturale, e studi\u00f2 la geografia, la topografia e l'urbanistica dei paesi dell'area mediterranea ritenendo che abbiano influito sulla letteratura antica; si occup\u00f2 inoltre della letteratura umanistica tedesca in lingua latina, soprattutto di Conrad Celtis e delle Epistolae obscurorum virorum."}
{"id": "1571213", "revid": "1543377", "url": "https://it.wikipedia.org/wiki?curid=1571213", "title": "Esotropia sensoriale", "text": " \nL'esotropia sensoriale \u00e8 una forma di strabismo concomitante convergente. Tra le varie tipologie esotropiche \u00e8 quella che va trattata con pi\u00f9 urgenza e si devono effettuare esami per escludere la presenza di retinoblastoma (un tumore). \nEziologia.\nle cause sono dovute a anisometropie, opacit\u00e0 corneali che possono nascere in seguito ad un trauma fisico ricevuto o essere di forma congenita e cataratte congenite monolaterali. \nTrattamento.\nIl trattamento \u00e8 chirurgico ed \u00e8 spesso a carattere di urgenza per poter successivamente avviare una procedura riabilitativa dell'occhio malato. In caso di ritardo gli unici effetti saranno puramente estetici."}
{"id": "1571214", "revid": "309289", "url": "https://it.wikipedia.org/wiki?curid=1571214", "title": "Morkoka", "text": "La Morkoka () \u00e8 un fiume della Russia siberiana orientale, affluente di destra della Marcha nel bacino del Viljuj. Scorre nei distretti Mirninskij, Njurbinskij, Olen\u00ebkskij della Sacha-Jakuzia.\nDescrizione.\nIl fiume ha origine dal lago Bajyttach nella parte centrale dell'altopiano del Viljuj e corre con direzione dapprima sud-orientale, successivamente orientale, drenando parte dell'altopiano; entra poi nel bassopiano della Jacuzia centrale, confluendo successivamente nella Marcha a 585\u00a0km dalla foce. Il fiume scorre in una stretta valle tra basse colline boscose. A tratti il canale \u00e8 profondamente scavato nella roccia. Ci sono molte rapide e affioramenti rocciosi. Il fiume \u00e8 popolare tra gli appassionati di \"rafting\" sportivo (difficolt\u00e0 2-3 della scala WW).\nI principali affluenti del fiume sono la Morkoka-Marcharata (lungo 179\u00a0km) e il Tangchan (lungo 131\u00a0km), provenienti dalla sinistra idrografica. \u00c8 gelato, mediamente, dall'inizio di ottobre alla fine di maggio; l'unico centro abitato lungo il suo corso \u00e8 l'omonimo villaggio di Morkoka.\nIttiofauna.\nLe acque del fiume sono popolate da storioni, taimen, \"Brachymystax lenok\", nelma, coregoni, lucci."}
{"id": "1571215", "revid": "78273", "url": "https://it.wikipedia.org/wiki?curid=1571215", "title": "Parlamento sami", "text": ""}
{"id": "1571216", "revid": "231280", "url": "https://it.wikipedia.org/wiki?curid=1571216", "title": "Sin", "text": ""}
{"id": "1571221", "revid": "231280", "url": "https://it.wikipedia.org/wiki?curid=1571221", "title": "Utu", "text": ""}
{"id": "1571228", "revid": "79968", "url": "https://it.wikipedia.org/wiki?curid=1571228", "title": "Estrattore (armi)", "text": "L'estrattore \u00e8 quella parte delle armi a retrocarica e a cartuccia metallica, destinata ad estrarre il bossolo dopo lo sparo, cio\u00e8 a farla uscire dalla camera di scoppio, di concerto con l'espulsore.\nNei fucili e nelle mitragliatrici si hanno estrattori a \"gancio\" ed estrattori a \"leva\". I primi si usano di solito nei congegni di chiusura della culatta a cilindro scorrevole, i secondi nei congegni a blocco o a rotazione. \nGli estrattori a gancio sono costituiti da una molla a lamina, applicata al cilindro dell'otturatore lungo una generatrice. La faccia inferiore del gancio \u00e8 obliqua perch\u00e9 compiuta l'introduzione della cartuccia, possa il gancio scavalcare l'orlo di essa ed addentarlo stabilmente. Per assicurare l'estrazione si fa in modo che lo scorrimento del congegno sia preceduto da un lento e corto movimento retrogrado, allo scopo di smuovere il bossolo dal suo alloggiamento, perch\u00e9 se ci\u00f2 non avvenisse l'orlo potrebbe rompersi e l'azione dell'estrattore riuscire nulla. Gli estrattori a leva hanno forma di leva angolare imperniata al gomito con un braccio incassato nel taglio piano ove sbocca l'orifizio dell'anima e l'altro braccio a portata dell'otturatore, \u00e8 l'urto del blocco contro quest'ultimo braccio che, quando si apre la culatta, obbliga l'altro braccio, il quale si trova fra l'orlo della cartuccia e la culatta, a ruotare dall'avanti all'indietro producendo l'estrazione del bossolo. \nSi fa uso preferibilmente di due estrattori che agiscono contemporaneamente in due punti opposti dell'orlo della cartuccia, o meglio ancora di un estrattore a \"forchetta\".\nAnche le artiglierie che impiegano bossoli metallici devono essere provviste di estrattore per l'estrazione del bossolo dalla camera. Esso \u00e8 a gancio o a leva, foggiata a unghia o a forchetta. La sua azione si manifesta durante l'apertura della culatta ed \u00e8 per lo pi\u00f9 dovuta al contrasto fra una sporgenza dello sportello, nei congegni a vite, o l'otturatore, nei congegni a cuneo, e un dente dell'estrattore. \nUna buona qualit\u00e0 di un estrattore \u00e8 l'azione iniziale di movimento del bossolo, per evitare probabili rotture dovute ad uno strappo violento quando il bossolo \u00e8 ancora compresso contro la parete del suo alloggiamento."}
{"id": "1571232", "revid": "773636", "url": "https://it.wikipedia.org/wiki?curid=1571232", "title": "Cappella della Madonna della Rosa (Scandicci)", "text": "La cappella della Madonna della Rosa \u00e8 situata nel comune di Scandicci.\nLa cappella, un tempo collegata con un percorso alla Villa dell'Arrigo, si cela nella vegetazione del vicino bosco.\nL'edificio presenta una univoca veste barocca, con tipiche decorazioni in stucco bianco e ampia volta a botte. Nonostante le aperture murate, \u00e8 stata pi\u00f9 volte visitata dai vandali e denuncia una situazione di grave abbandono."}
{"id": "1571235", "revid": "1543377", "url": "https://it.wikipedia.org/wiki?curid=1571235", "title": "Riccardo Broschi", "text": "Biografia.\nTrascorse con la famiglia buona parte della sua infanzia ad Andria. Nel 1711 torn\u00f2 nella citt\u00e0 natale, dove fu ammesso al Conservatorio di Santa Maria di Loreto. Le sue prime attivit\u00e0 musicali documentate portano la data del 3 febbraio 1725, giorno in cui vennero eseguiti alcuni suoi lavori sacri durante la festivit\u00e0 di San Biagio a Santa Maria del Popolo degl'Incurabili. Durante l'autunno dello stesso anno debutt\u00f2 come operista con l'opera buffa \"La vecchia sorda\" al Teatro dei Fiorentini.\nNel 1727 a Roma rappresent\u00f2 alla Chiesa Nuova il suo primo e unico oratorio, \"Il martirio di Santa Susanna Vergine\", e l'anno successivo nella stessa citt\u00e0 mise in scena la sua prima opera seria, \"L'isola di Alcina\", al Teatro Tordinona. Segu\u00ec un periodo durante il quale diede diversi melodrammi, talvolta anche rivisti, nei principali teatri dell'Italia settentrionale, con i quali ottenne numerosi consensi: dapprima, nel 1729, fu a Parma, dove present\u00f2 \"Bradamante nell'isola di Alcina\", revisione del lavoro gi\u00e0 andato in scena precedentemente a Roma, successivamente a Venezia, dove nel 1730 rappresent\u00f2 l'\"Idaspe\", e infine nel 1731 a Torino, dove al Teatro Regio diede l'\"Ezio\" con un cast d'eccezione che comprendeva il fratello Farinelli, Faustina Bordoni e Antonio Montagnano. In seguito fu con il fratello a Bologna, dove divennero ambedue membri dell'Accademia Filarmonica. Tornato a Torino, mise in scena nel 1732 al Regio la sua opera pi\u00f9 nota, \"Merope\".\nNel 1734 fu a Londra con il fratello Carlo, dove costui fece il suo debutto nel palcoscenico inglese con l\"'Artaserse\", pasticcio prodotto dal Riccardo in collaborazione con Johann Adolf Hasse. Di questo lavoro si ricorda l'aria di bravura \"Son qual nave ch'agitata\" composta dal compositore napoletano. L'anno successivo fu a Milano per la produzione della sua nuova opera \"Adriano in Siria\", su libretto di Metastasio. Nel 1737 fu attivo per un breve periodo come \"compositore di musica\" alla corte del duca Carlo Alessandro di W\u00fcrttemberg. Tornato a Napoli, mise in scena il suo ultimo dramma, \"Demetrio\", composto in collaborazione con \"Leonardo Leo\"; non riuscendo nella citt\u00e0 partenopea ad ottenere importanti commissioni, nel 1739 decise di raggiungere il fratello Carlo a Madrid, dove nel 1737 quest'ultimo era diventato cantante di corte al servizio del sovrano Filippo V. Qui abbandon\u00f2 la propria carriera musicale per intraprendere quella diplomatica come commissario della guerra e della marina. Tuttavia alcune lettere rinvenute presso l'archivio di Stato di Napoli rivelano che Riccardo Broschi nel 1744 tent\u00f2 di acquisire la carica di maestro di cappella della corte reale napoletana.\nConsiderazioni sull'artista.\nBroschi \u00e8 principalmente conosciuto per le arie virtuose che compose per il fratello Carlo detto Farinelli. Orloff nel 1823 consider\u00f2 il suo stile \"ricco di potenza, nobile senza pomposit\u00e0, maestoso e sostenuto; non cos\u00ec magistrale come Leo e Jommelli, non cos\u00ec profondo e puro come Feo, ma con le pi\u00f9 tenere espressioni\". Di tutte le sue opere, che vennero cantate dai maggiori cantanti lirici dell'epoca, nessuna ci giunge integra, ma tutto si riduce a poche arie.\nRiccardo Broschi, interpretato da Enrico Lo Verso, compare come co-protagonista, in una versione del tutto romanzata e priva di veridicit\u00e0, nel film \"Farinelli - Voce regina\" del 1994 di G\u00e8rard Corbiau."}
{"id": "1571242", "revid": "329581", "url": "https://it.wikipedia.org/wiki?curid=1571242", "title": "Viridovice", "text": "Affront\u00f2 le legioni romane di Giulio Cesare nel corso della conquista romana negli anni 58 et 51 a.C.\nEgli assicur\u00f2 il comando della sua armata, coalizzata con quella dei Lessovi e degli Aulerci Eburovici, contro il legato Quinto Titurio Sabino durante la battaglia di Vernix nel 56 a.C.\nNel \"De bello Gallico\", si racconta come Viridovice non abbia saputo tenere a freno l'impeto delle sue truppe finendo sconfitto da un inganno di Titurio Sabino che seppe condurre i Galli a combattere quando e dove lui si aspettava, ai piedi del castrum romano.\nEtimologia.\nIl nome \"Viridovix\", in gallico, significa, probabilmente \"combattente (\"vix, vicos\") potente (\"virido\")\""}
{"id": "1571243", "revid": "89688", "url": "https://it.wikipedia.org/wiki?curid=1571243", "title": "Lambert Wilson", "text": "\u00c8 uno dei pi\u00f9 popolari e apprezzati attori del cinema e del teatro francese. Figlio del regista e attore Georges Wilson, inizia la sua attivit\u00e0 di attore nei teatri londinesi dedicandosi poi al cinema e alla televisione, lavorando in tutto il mondo.\nBiografia.\nHa debuttato al cinema nel 1977, a 19 anni, nel film \"Giulia\" di Fred Zinnemann, accanto a Jane Fonda. Torner\u00e0 a lavorare con il regista americano da protagonista accanto a Sean Connery nel film \"Cinque giorni una estate\". Lavora durante la sua carriera con molti importanti registi francesi e internazionali, da Alain Resnais, Bertrand Tavernier, Claude Chabrol fino a Peter Greenaway, Andrzej Wajda, James Ivory, Luigi Comencini, Carlos Saura e Paul Verhoeven.\nLa padronanza della lingua inglese gli ha permesso di lavorare in varie grandi produzioni statunitensi come la serie \"Matrix\", per la quale interpreta il ruolo del Merovingio nei film \"Matrix Reloaded\", \"Matrix Revolutions\" e \"Matrix Resurrections\". Parla fluentemente anche l'italiano.\n\u00c8 stato pi\u00f9 volte candidato al Premio C\u00e9sar, mentre nel 1990 ha vinto il Premio Jean Gabin e nel 2015 ha ricevuto il Nastro d'argento europeo alla carriera. \u00c8 anche un cantante e ha inciso numerosi dischi di successo.\nRiconoscimenti.\n\u00c8 stato candidato al Premio C\u00e9sar per sei volte senza mai vincerlo, in tre occasioni come migliore attore protagonista e in altre tre come miglior attore non protagonista.\nDoppiatori italiani.\nDa doppiatore \u00e8 sostituito da: "}
{"id": "1571244", "revid": "465096", "url": "https://it.wikipedia.org/wiki?curid=1571244", "title": "Palazzo Ghilini", "text": "Palazzo Ghilini \u00e8 un edificio in stile barocco piemontese della citt\u00e0 di Alessandria, uno dei pi\u00f9 monumentali del suo centro storico. Deve il proprio nome al suo committente, il marchese Tommaso Ottaviano Antonio Ghilini che lo fece edificare nel XVIII secolo. La storia della famiglia Ghilini si muove in parallelo con la storia della citt\u00e0 di Alessandria fin dalla sua fondazione: vescovi, cardinali, letterati, capitani d'arme, diplomatici. Molte sono state le figure di rilievo che, con altre famiglie alessandrine, hanno contribuito alla crescita e lo sviluppo della citt\u00e0. Il palazzo Ghilini pu\u00f2 essere considerato il punto di arrivo architettonico di un percorso cominciato molti secoli prima.\nStoria.\nXVIII secolo.\nIl progetto \u00e8 stato affidato alle cure del nipote del marchese l'architetto Benedetto Alfieri, al quale subentr\u00f2 verso la met\u00e0 del secolo l'architetto Giovanni Battista Gianotti. La costruzione del palazzo ebbe inizio dal corpo principale dell'edificio che venne realizzato sotto la direzione di Giuseppe Caselli e terminato nel 1732. In seguito, nel 1766, fu costruita la parte settentrionale e solo verso la met\u00e0 del XIX secolo l'ala sud che si affaccia su via Parma.\nXIX secolo.\nCon la restaurazione della famiglia Savoia il palazzo pass\u00f2 allo stato divenendo palazzo Reale. E poi, nel 1869, il Consiglio Provinciale acquist\u00f2 il palazzo per diventare sede del Consiglio, della Giunta, di diversi uffici amministrativi e sede della Prefettura di Alessandria."}
{"id": "1571249", "revid": "767487", "url": "https://it.wikipedia.org/wiki?curid=1571249", "title": "Benjamin ovvero le avventure di un adolescente", "text": "Benjamin ovvero le avventure di un adolescente (\"Benjamin ou Les M\u00e9moires d'un puceau\") \u00e8 un film del 1967 diretto da Michel Deville.\nIl film ha vinto il Premio Delluc del 1967 ed ha tra i protagonisti i giovanissimi Pierre Cl\u00e9menti e Catherine Deneuve.\nTrama.\nBenjamin \u00e8 un diciassettenne che ha vissuto sempre insieme al suo tutore in maniera solitaria. Ignora tutto della vita e quando va al castello di Valandry si trova coinvolto in una serie di sarabande indiavolate, con gli abitanti del castello - dai domestici ai padroni - tutti dediti al libertinaggio.\nIl conte tradisce sua zia e si innamora della giovanissima Anne de Cl\u00e9cy che intende sposare. Ma Anne decide di far soffrire il conte e, prima delle nozze, si offre a Benjamin. I due ragazzi scopriranno insieme per la prima volta il piacere dell'amore.\nProduzione.\nIl film fu prodotto da Mag Bodard per la Parc Film e la Marianne Productions.\nDistribuzione.\nDistribuito dalla Paramount, il film usc\u00ec nelle sale francesi nel gennaio 1968. Negli Usa, il film fu distribuito in versione doppiata\nDate di uscita.\nIMDb\nAlias"}
{"id": "1571250", "revid": "167080", "url": "https://it.wikipedia.org/wiki?curid=1571250", "title": "Viridovix", "text": ""}
{"id": "1571252", "revid": "606039", "url": "https://it.wikipedia.org/wiki?curid=1571252", "title": "Muschio (endocrinologia)", "text": "Il muschio viene secreto dai maschi della famiglia dei Moschidi, ruminanti di piccola taglia presenti nell'Asia centro-orientale e centro-meridionale.\nLa specie pi\u00f9 conosciuta \u00e8 \"Moschus moschiferus\", animale stanziale che provvede a marchiare il proprio territorio seminandoci le palline di muschio, che si formano in due piccole sacche attaccate sotto la pancia, molto simili a testicoli. Il Mosco lo lascia cadere durante la stagione degli amori, proprio come se fosse un messaggio per le femmine, che contiene tutte le informazioni al suo riguardo; et\u00e0, salute, patrimonio genetico e potenza sessuale: una vera carta d'identit\u00e0 olfattiva, dall'effetto afrodisiaco.\nTale sostanza ha la funzione di fissativo e per questo viene da tempo impiegata dall'industria profumiera e cosmetica in genere."}
{"id": "1571253", "revid": "6923", "url": "https://it.wikipedia.org/wiki?curid=1571253", "title": "Paperodissea", "text": " Paperodissea \u00e8 una storia scritta da Guido Martina e disegnata da Pier Lorenzo De Vita e pubblicata sui numeri 268 e 269 di Topolino libretto, datati 15 e 22 gennaio 1961. Rappresenta la grande parodia dell'Odissea omerica.\nTrama.\nPaperino \u00e8 al comando della cavalleria personale del proprietario terriero Paperon de' Paperoni e, dopo dieci anni di scontri con gli Indiani a causa del rapimento di un bue dal ranch del ricco papero, riesce a sbaragliare i Pellerossa, venendo cos\u00ec congedato con tutta la sua truppa.\nNel frattempo Gastone si \u00e8 impossessato della fattoria di Nonna Papera, dove Paperina, Qui, Quo, Qua e la stessa Elvira Coot aspettavano il loro familiare partito per il West come militare. Alla fine Paperino riuscir\u00e0 riappropriarsi della propria casa e a scacciare da l\u00ec il suo odioso cugino e suoi creditori che si erano insediati, anche loro, nella fattoria.\nI personaggi.\nNella storia compare anche Pippo in veste di mago indovino dagli occhi bendati, che pu\u00f2 essere lontanamente paragonato a Tiresia oppure a Circe."}
{"id": "1571256", "revid": "767487", "url": "https://it.wikipedia.org/wiki?curid=1571256", "title": "Galneryus", "text": "I Galneryus sono un gruppo neoclassical power metal giapponese originario di Osaka fondato nel 2001 dal chitarrista Syu (gi\u00e0 membro degli Animetal)."}
{"id": "1571258", "revid": "486946", "url": "https://it.wikipedia.org/wiki?curid=1571258", "title": "Anzio Annie", "text": ""}
{"id": "1571263", "revid": "124949291", "url": "https://it.wikipedia.org/wiki?curid=1571263", "title": "Film di Detective Conan", "text": "\"Detective Conan\" \u00e8 una serie manga e anime giapponese, creata da G\u014dsh\u014d Aoyama e pubblicata in patria dalla Shogakukan, nella rivista Weekly Sh\u014dnen Sunday.\nGrazie al grande successo ottenuto in patria dalla serie, a partire dal 1997, l'anno successivo alla creazione della versione animata, \u00e8 cominciata la produzione da parte della TMS Entertainment di lungometraggi animati, distribuiti nelle sale giapponesi a cadenza annuale nel mese di aprile. Al 2016 ne erano gi\u00e0 stati prodotti venti, quattordici dei quali doppiati in italiano, con un guadagno per la serie di circa 44 miliardi di yen (circa 360 milioni di euro) solamente con gli incassi dei film prodotti.\nI registi sono: Kenji Kodama per i film fino al settimo, Yasuichir\u014d Yamamoto dall'ottavo al quattordicesimo, K\u014dbun Shizuno dal quindicesimo, anche se Yamamoto rimane nei film dal quindicesimo in poi come supervisore.\nLe trame, nonostante siano tutte molto varie, hanno in comune il fatto di sfruttare al massimo le potenzialit\u00e0 delle sale cinematografiche, con numerose scene d'azione. Pur non essendoci mai coerenza nelle ambientazioni temporali di \"Detective Conan\" visto che i personaggi non invecchiano, i film utilizzano come anno la prima proiezione, come gli episodi della serie televisiva.\nNel secondo film e in tutti quelli dal settimo al diciottesimo, escluso il sedicesimo, il titolo originale \u00e8 formato da una parola in giapponese, dalla particella e da una parola in inglese, scritta per\u00f2 con i kanji della parola giapponese corrispondente e un furigana che ne modifica la pronuncia.\nDal 2008 al 2012 sono stati prodotti degli OAV collegati ai film, usciti nello stesso giorno di questi ultimi. Dal dodicesimo al quindicesimo film erano chiamati \"Magic File\": il \"Magic File 1\" era una raccolta di episodi della serie televisiva pubblicata nel 2007, mentre il \"Magic File 2\", il \"Magic File 3\" e il \"Magic File 4\" sono gli OAV collegati rispettivamente al dodicesimo, al tredicesimo e al quattordicesimo film, e quello del quindicesimo film \u00e8 chiamato \"Magic File 2011\". L'OAV collegato al sedicesimo film \u00e8 invece chiamato \"Bonus File\". Il quarto film, invece, ha come sequel il secondo OAV fra quelli della serie regolare di Weekly Sh\u014dnen Sunday. Il diciassettesimo e il diciottesimo film sono invece collegati a episodi della serie televisiva.\nOltre alla normale serie di film che escono in aprile, il 7 dicembre 2013 \u00e8 uscito un film crossover con l'anime \"Lupin III\", intitolato \"Lupin Terzo vs Detective Conan\", che \u00e8 il seguito del crossover televisivo \"Lupin III vs Detective Conan\", trasmesso nel 2009.\nCon i fotogrammi di ogni film viene inoltre realizzato un anime comic in due volumi, pubblicato da Shogakukan. Dal terzo, dal tredicesimo, dal primo, dal diciottesimo e dal quinto film, nonch\u00e9 dal film crossover, sono stati tratti anche dei manga.\nIn Italia.\nL'unico film distribuito nei cinema con doppiaggio in italiano \u00e8 il crossover \"Lupin Terzo vs Detective Conan\", distribuito in Italia da Lucky Red il 10 e l'11 febbraio 2015. Altri film sono stati doppiati dalla Merak Film di Milano a partire dal 2005 solo per la trasmissione televisiva: i primi tredici sono stati trasmessi in Italia dalle reti Mediaset, mentre il sedicesimo sul canale Super! della De Agostini. Solo i primi due e il sedicesimo sono stati pubblicati anche per l'home video, i primi due solo in DVD da EXA Cinema-Fool Frame, ma il secondo solo per il noleggio, e il sedicesimo in DVD e Blu-ray Disc da Cecchi Gori. Il secondo film \u00e8 stato proiettato con audio giapponese e sottotitoli in italiano al \"San Marino Anim\u00e6 Festival\" di Citt\u00e0 di San Marino ogni giorno dal 7 al 9 dicembre 2012. Prima della distribuzione doppiata, anche il film crossover era stato proiettato due volte al cinema con audio giapponese e sottotitoli in italiano, con il titolo \"Lupin Terzo vs. Detective Conan - Il film\", rispettivamente l'11 maggio 2014 a Firenze e il 14 maggio dello stesso anno a Milano, come parte della rassegna di cinema giapponese \"Wa! Japan Film Festival\".\nEdizioni home video.\nGiappone.\nIn Giappone i film venivano inizialmente pubblicati da Shogakukan in VHS circa un anno dopo l'uscita nei cinema. Il quarto e il quinto film furono poi pubblicati prima in DVD e poi in VHS sempre da Shogakukan, e intanto il 28 marzo 2001 Shogakukan pubblic\u00f2 in DVD anche i primi tre film. Il sesto e il settimo film furono pubblicati da Universal Music Japan prima in DVD, nello stesso anno dell'uscita nei cinema, e poi in VHS, sempre un anno dopo l'uscita cinematografica. Anche l'ottavo film fu pubblicato da Universal in DVD alla fine dell'anno in cui usc\u00ec, e poi in VHS, sempre un anno dopo l'uscita cinematografica da Shogakukan. Il nono film fu l'ultimo pubblicato da Universal, in DVD alla fine dell'anno d'uscita e in VHS dalla Shogakukan un anno dopo. Il decimo film fu l'ultimo ad essere pubblicato in VHS dalla stessa societ\u00e0 alla fine del 2006. Quest'ultimo, assieme al dodicesimo film furono pubblicati in DVD alla fine dell'anno d'uscita da Shogakukan in un'edizione a disco singolo e in pi\u00f9 in una versione in due dischi. In mezzo fra loro, l'undicesimo film fu pubblicato in DVD per la prima volta da Being, sempre nell'anno stesso dell'uscita nei cinema. Il tredicesimo film fu pubblicato da Being, ancora nell'anno dell'uscita cinematografica, in DVD e per la prima volta anche in Blu-ray Disc, lo stesso giorno; solo in DVD uscirono due edizioni, una a disco singolo e un'edizione limitata in due dischi detta . I film dal quattordicesimo in poi sono stati invece pubblicati da Being sia in DVD che in Blu-ray Disc in un'edizione normale detta \"Standard Edition\" e in un'edizione limitata in due dischi detta \"Special Edition\", sempre lo stesso giorno e nell'anno dell'uscita cinematografica. Fra il 2010 e il 2011 Being ha pubblicato in Blu-ray Disc anche i film precedenti, prima quelli dal settimo al dodicesimo e poi quelli dal primo al sesto, tutti in un'edizione a disco singolo. Il 25 febbraio 2011 \u00e8 stata pubblicata, sempre da Being, una nuova edizione in DVD a disco singolo dei primi dieci film. Il dodicesimo film \u00e8 l'unico a non avere un DVD pubblicato da Being.\n\"Legenda: DE = doppia edizione (a disco singolo e in due dischi)\"\nIl film crossover \"Lupin Terzo vs. Detective Conan - Il film\" \u00e8 stato pubblicato da VAP il 4 giugno 2014 in due edizioni in DVD, una a disco singolo detta e una in due dischi detta , e solo in un'edizione in due dischi in Blu-ray Disc.\nItalia.\nIn Italia sono stati pubblicati per l'home video soltanto il primo, il secondo e il sedicesimo film.\nIl primo film \u00e8 stato pubblicato in DVD da Exa Cinema e Fool Frame nel 2007 in un'edizione normale e in pi\u00f9 in un'edizione detta \"Collector's Edition\", entrambe a disco singolo. Mentre l'edizione normale contiene solo l'audio italiano in Dolby Digital senza sottotitoli, la \"Collector's Edition\" contiene l'audio italiano sia in DTS 5.1 che in Dolby Digital 5.1, l'audio giapponese in Dolby Digital 2.0 e i sottotitoli in italiano, oltre ad avere dei contenuti speciali.\nIl secondo film \u00e8 stato pubblicato in DVD da Exa Cinema e Fool Frame il 22 aprile 2008 solo per il noleggio.\nIl sedicesimo film \u00e8 stato pubblicato in DVD e Blu-ray Disc da Cecchi Gori il 7 novembre 2013. Sia il DVD che il Blu-ray Disc hanno l'audio italiano e quello giapponese, entrambi in Dolby Digital 5.1 o 2.0 nel DVD e in DTS-HD High Res Audio nel Blu-ray Disc, e i sottotitoli in italiano.\nVersioni a fumetti.\nAnime comic.\nCon i fotogrammi di ogni film \u00e8 stato prodotto un anime comic, pubblicato da Shogakukan in due volumi nell'anno dell'uscita del film. A partire del 2006 i fumetti sono stati ripubblicati in volume unico, sempre da Shogakukan; gli anime comic del sedicesimo e del diciassettesimo film sono usciti per ora solo in due volumi. Solo per il diciassettesimo film i due volumi dell'unica edizione sono stati pubblicati lo stesso giorno. Fino al decimo film entrambe le edizioni erano intitolate con il titolo del film preceduto da ; a partire dall'undicesimo le edizioni in due volumi sono intitolate con il titolo del film preceduto da e le edizioni in volume unico sempre con il titolo del film preceduto da \"Gekij\u014dban\".\nManga tratti dai film.\nDal 2012 vengono prodotte anche delle serie manga tratte dai film, disegnate da Yutaka Abe e Denjir\u014d Maru, disegnatori anche di alcuni volumi di \"Detective Conan Special Cases\", e pubblicate dalla Shogakukan sulla rivista \"Sh\u014dnen Sunday Super\" e poi in tank\u014dbon. Finora sono state tratte due serie di tre volumi rispettivamente dal terzo e dal tredicesimo film, una serie raccolta in un volume unico dal primo film, una serie di due volumi dal film crossover \"Lupin Terzo vs Detective Conan\" e un'altra serie di due volumi dal diciottesimo film. \u00c8 in pubblicazione anche una serie tratta dal quinto film. Hanno tutte lo stesso titolo del film da cui sono tratte."}
{"id": "1571269", "revid": "633110", "url": "https://it.wikipedia.org/wiki?curid=1571269", "title": "BAP Coronel Bolognesi", "text": "Alcune unit\u00e0 della Marina de Guerra del Per\u00fa hanno avuto il nome \"Coronel Bolognesi\" in onore del colonnello Francisco Bolognesi Cervantes, eroe della Guerra del Pacifico, combattuta dal Per\u00f9 contro il Cile alla fine dell'Ottocento."}
{"id": "1571270", "revid": "287204", "url": "https://it.wikipedia.org/wiki?curid=1571270", "title": "Unelli", "text": "Gli Unelli erano una delle trib\u00f9 galliche che durante la conquista della Gallia da parte di Giulio Cesare, nel 58-51 a.C., erano stanziate nella regione armoricana della \"Gallia comata\" sulla penisola del Cotentin, il nord dell'attuale dipartimento del Manica.\nLa capitale degli Unelli era \"Cosedia\", oggi Coutances.\nGli Unelli confinavano con i Baiocassi e i Viducassi, a est e a sud-est, e con gli \"Abrincates\" a sud.\nNell'estate del 57 a.C. si sottomisero insieme agli altri popoli gallici alla legione di Publio Licinio Crasso, ma qualche mese dopo si unirono alla rivolta iniziata dai Veneti e, raggiunti dagli Aulerci ed Eburovici e dai Lessovi, affrontarono tra Vire e Avranches le tre legioni del legato Quinto Titurio Sabino. L'esercito gallo, comandato da Viridovix, capo degli Unelli, fu sconfitto nel suo assalto al campo romano. Gli Unelli, come la maggior parte dei popoli della Gallia, fecero in seguito parte della coalizione che avrebbe inviato cinque anni pi\u00f9 tardi un esercito in soccorso di Vercingetorige assediato ad Alesia. Il loro apporto non sembra sia stato maggiore di 3.000 guerrieri."}
{"id": "1571271", "revid": "231280", "url": "https://it.wikipedia.org/wiki?curid=1571271", "title": "Valle dell'Indo", "text": ""}
{"id": "1571272", "revid": "6923", "url": "https://it.wikipedia.org/wiki?curid=1571272", "title": "Winchester - Maxim", "text": "Il Winchester - Maxim fu un'arma costruita nel XIX secolo, un fucile a rinculo utilizzato.\nLa caratteristica di quest'arma \u00e8 di avere il calciolo che non \u00e8 solidale con il calcio, ma \u00e8 unito a questo mediante un tubo che scorre entro un altro tubo. Entro quest'ultimo tubo scorre an'asta unita anteriormente con la leva del ponticello che agisce sul sistema del congegno di chiusura, e termina dalla parte opposta con una testa ingrossata che penetra nel primo tubo del calcio, due molle premono in senso opposto e con diversa forza questa testa. Con il partire del colpo, l'asta della leva del ponticello spinge indietro la testa ingrossata che \u00e8 nel tubo, comprime e stira le due molle verso il calciolo, il quale retrocede alquanto rispetto al calcio, cessato l'effetto del colpo, tutto il sistema ritorna indietro, ed il calciolo appoggia nuovamente contro il calcio. Intanto \u00e8 stato espulso il bossolo sparato, ed \u00e8 entrata un'altra cartuccia nella camera, proveniente dal serbatoio che \u00e8 disposto lungo il fusto dell'arma."}
{"id": "1571274", "revid": "287204", "url": "https://it.wikipedia.org/wiki?curid=1571274", "title": "Apsu", "text": ""}
{"id": "1571276", "revid": "62004", "url": "https://it.wikipedia.org/wiki?curid=1571276", "title": "Giuseppe Martano", "text": "Professionista tra il 1930 ed il 1948. Da dilettante fu due volte campione del mondo, nel 1930 a Liegi e nel 1932 a Roma, e campione italiano nel 1932.\nCarriera.\nDa professionista corse per la Fr\u00e9jus, la Bianchi, la Tendil e la France Sport, distinguendosi sia nelle corse in linea che in quelle a tappe.\nNelle corse in linea ottenne i principali successi al Giro del Piemonte nel 1932, al Giro del Lazio nel 1935, alla Milano-Torino ed al Grand Prix de Cannes nel 1937.\nPartecip\u00f2 a tre edizioni del Giro d'Italia, nel 1935 dove fu secondo alle spalle di Vasco Bergamaschi, nel 1938 e nel 1939. Cinque furono le partecipazioni al Tour de France, coronate da due podi, nel 1933 (terzo) e nel 1934 (secondo) e dalla vittoria nella tappa di Gap dell'edizione 1934. Vinse anche due tappe alla Parigi-Nizza 1937."}
{"id": "1571283", "revid": "2111144", "url": "https://it.wikipedia.org/wiki?curid=1571283", "title": "Tiamat (disambigua)", "text": ""}
{"id": "1571289", "revid": "339392", "url": "https://it.wikipedia.org/wiki?curid=1571289", "title": "En\u00fbma Elish", "text": ""}
{"id": "1571295", "revid": "767487", "url": "https://it.wikipedia.org/wiki?curid=1571295", "title": "Ho perso la testa per un cervello", "text": "Ho perso la testa per un cervello (\"The Man with Two Brains\") \u00e8 un film del 1983, diretto dal regista Carl Reiner. \u00c8 una commedia a sfondo fantascientifico che ha per protagonista Steve Martin nei panni di uno scienziato.\nTrama.\nIl dott. Michel Hfuhruhurr \u00e8 un luminare della chirurgia del cervello. Vedovo, viene sedotto dalla bella Dolores che lo induce a sposarla, salvo poi subito dopo rivelare i tutt'altro che nobili sentimenti che l'animano. Hfuhruhurr, durante uno dei suoi frequenti convegni internazionali di medicina, conosce lo stravagante dott. Necessiter che segretamente conserva in laboratorio una variegata collezione di \"cervelli umani ancora vivi\". Sar\u00e0 proprio con uno di questi cervelli che Hfuhruhurr scoprir\u00e0 di essere in particolare sintonia, quello di una donna chiamata Anne Uumellmahaye, della quale si innamorer\u00e0 scambiandosi i loro pensieri telepaticamente."}
{"id": "1571298", "revid": "709565", "url": "https://it.wikipedia.org/wiki?curid=1571298", "title": "Barone Sangue", "text": "Barone Sangue (\"Baron Blood\") \u00e8 un personaggio dei fumetti pubblicato dalla Marvel Comics.\nla sua identit\u00e0 \u00e8 stata assunta da 3 differenti personaggi:\nBiografia dei personaggi.\nBarone Sangue I (Lord John Falsworth).\nSecondogenito di una nobile famiglia inglese, mentre viaggiava per l'Europa, nella capitale della Valacchia John Falsworth trov\u00f2 il castello di Dracula. Egli sperava di riuscire a dominare l'antico vampiro per ottenere ricchezza e potere, ma fu invece morso da Dracula e si trasform\u00f2 in vampiro lui stesso. Durante la Prima guerra mondiale, ritornato in Inghilterra, John fu al servizio dello spionaggio tedesco, con lo pseudonimo di \"Barone Sangue\". In seguito allo scontro con Union Jack fu poi costretto a lasciare la patria.\nAlla fine della guerra, rimase fedele alla Germania nazista. Accett\u00f2 di sottoporsi ad alcuni esperimenti che gli consentirono di muoversi di nuovo alla luce del giorno. Forte di questo nuovo potere, ritorn\u00f2 in Inghilterra, nella tenuta di famiglia, per cercare vendetta contro il fratello Montgomery, che aveva ereditato tutti i beni dei Falsworth. Quando Union Jack e gli Invasori intervennero per fermarlo, egli cadde accidentalmente su una stalagmite e mor\u00ec.\nDopo essere resuscitato per breve tempo ed essersi unito al \"Super-Axis\", il Barone Sangue fu di nuovo impalato e seppellito all'interno della Torre di Londra.\nAi giorni nostri, un medico di nome Charles Cromwell lo resuscit\u00f2 una volta ancora, per ordine di Dracula. Trasferitosi nei pressi di Feudo Medievale Falsworth, il Barone Sangue uccise Cromwell e ne assunse l'identit\u00e0. Inizialmente egli sfruttava l'attivit\u00e0 di medico per procurarsi piccole quantit\u00e0 di sangue dai propri pazienti, ma ben presto la sua sete si fece incolmabile ed egli cominci\u00f2 a mietere vittime nel villaggio. Nelle vesti del Dr Cromwell, inoltre, egli era divenuto anche medico di Montgomery Falsworth e stava aspettando che il fratello invecchiasse e si ammalasse per morderlo e condannarlo a una vita eterna di sofferenza. Non appena si sparse la voce degli orribili delitti che stavano decimando la popolazione del paese, Lord Falsworth cap\u00ec chi fosse il colpevole e chiese aiuto a Capitan America per uccidere definitivamente il Barone Sangue. Scoperta l'identit\u00e0 dietro a cui si celava il vampiro, Capitan America, aiutato nell'occasione dal nuovo Union Jack, Joe Chapman, affront\u00f2 in duello il vampiro e, al termine dello scontro, fu costretto a decapitarlo con il suo scudo; la testa e il corpo furono bruciati in due localit\u00e0 differenti e le ceneri disperse grazie ad un incantesimo operato dal Dottor Strange, detto Formula di Montresi. Quando l'incantesimo perse la sua forza, tuttavia, il Barone Sangue fu richiamato in vita da \"Mys-Tech\": fu per\u00f2 ucciso dal nuovo Union Jack e dai \"Cavalieri di Pendragon\".\nBarone Sangue III (Kenneth Crichton).\nKenneth Crichton, figlio di Jacqueline Falsworth (alias Spitfire, l'ex supereroina della seconda guerra mondiale) avrebbe dovuto diventare il terzo Union Jack ma rifiut\u00f2 lasciando il ruolo al suo caro amico Joey Chapman. Sofferente di anemia, venne tramutato in un vampiro dalla Baronessa Sangue mentre cercava una cura per la sua malattia.\nPer ironia della sorte Kenneth, che aveva rifiutato di continuare la tradizione dei Falsworth come Union Jack, si trov\u00f2 ad ereditare il titolo del folle e crudele prozio."}
{"id": "1571304", "revid": "729795", "url": "https://it.wikipedia.org/wiki?curid=1571304", "title": "BAP Coronel Bolognesi (incrociatore 1906)", "text": ""}
{"id": "1571314", "revid": "123016228", "url": "https://it.wikipedia.org/wiki?curid=1571314", "title": "Mario Sansone", "text": "Biografia.\nMario Sansone nacque a Lucera in provincia di Foggia nel 1900. Comp\u00ec gli studi universitari presso l'Universit\u00e0 di Napoli, dove si laure\u00f2 nel 1922, ed ebbe come docente di Letteratura italiana il crociano Francesco Torraca.\nOttenuta la libera docenza nel 1941 ebbe l'incarico di professore ordinario presso l'Universit\u00e0 di Bari dove rimase fino al 1970 ad insegnare Letteratura italiana. Nel 1954 fu eletto preside della Facolt\u00e0 di Lettere.\n\u00c8 stato consigliere-fondatore della Fondazione Marino Piazzolla. Dal 1966 fino alla morte, Sansone ha presieduto il Premio Nazionale \"Lanciano\" di poesia dialettale (poi \"Lanciano-Mario Sansone\"), fondato dai poeti abruzzesi Ottaviano Giannangeli e Giuseppe Rosato. \nEra il fratello maggiore di Luigi Renato Sansone, uomo politico e avvocato italiano.\nUna vicenda di cronaca nera.\nIl 25 luglio 1956, a Bari, Mario Sansone fu raggiunto da due colpi di pistola esplosi dalla moglie gelosa che lo aveva sorpreso mentre si intratteneva in una stanza d'albergo con una giovane assistente, Gloria Pasquariello, divenuta poi madre del giudice Henry John Woodcock. Il processo, celebrato l'anno successivo, ebbe vasta risonanza mediatica e si concluse con la condanna della moglie a due anni e quattro mesi di carcere, poi ridotti a un anno e sei mesi.\nPensiero.\nL'opera di critica e di storiografia di Sansone risente pienamente della filosofia e dell'estetica di Croce, come gli aveva trasmesso il suo maestro Francesco Torraca.L'autore che il critico analizz\u00f2 in modo maggiormente approfondito fu Alessandro Manzoni e lo studio della critica e della storiografica dei primi saggi dell'autore e della sua poetica, possono considerarsi \"dei classici della critica letteraria italiana del novecento\" .\nOnorificenze.\nIl 2 giugno 1966 fu insignito della Medaglia d'oro ai Benemeriti della Scuola della Cultura e dell'arte ."}
{"id": "1571315", "revid": "486946", "url": "https://it.wikipedia.org/wiki?curid=1571315", "title": "Ikaruga (citt\u00e0)", "text": ""}
{"id": "1571316", "revid": "115533", "url": "https://it.wikipedia.org/wiki?curid=1571316", "title": "Pietra istria", "text": ""}
{"id": "1571317", "revid": "88740", "url": "https://it.wikipedia.org/wiki?curid=1571317", "title": "Petrodromus tetradactylus", "text": "Il Petrodromo (\"Petrodromus tetradactylus\", Peters, 1846) \u00e8 un mammifero della famiglia dei Macroscelididae. \u00c8 l'unica specie appartenente al genere \"Petrodromus\".\nDescrizione.\nLa lunghezza del corpo, testa inclusa, \u00e8 tra 16 e 22\u00a0cm., quella della coda tra 13 e 18\u00a0cm., il peso tra 160 e 280\u00a0g. Il colore \u00e8 tra grigio e sabbia. Le gambe sono sottili e lunghe. le posteriori, pi\u00f9 lunghe delle anteriori, a differenza delle altre specie della famiglia, terminano con quattro dita.\nBiologia.\nLa dieta consiste soprattutto in formiche e termiti, ma pu\u00f2 includere altri insetti e anche vegetali. L'attivit\u00e0 \u00e8 diurna. Vive in coppie monogame ed \u00e8 un animale territoriale. L'andatura \u00e8 normalmente quadrupede, ma quando \u00e8 spaventato pu\u00f2 muoversi pi\u00f9 velocemente effettuando lunghi salti con le zampe posteriori.\nDistribuzione e habitat.\nL'areale \u00e8 in Africa orientale e comprende la Repubblica Democratica del Congo, il Kenya, lo Zambia, il Mozambico e il Sudafrica settentrionale. Preferisce le foreste, ma si trova anche in zone rocciose.\nConservazione.\nLa \"IUCN red list\" considera questa specie a minimo rischio di estinzione."}
{"id": "1571320", "revid": "149726", "url": "https://it.wikipedia.org/wiki?curid=1571320", "title": "Petrodromus", "text": ""}
{"id": "1571321", "revid": "149726", "url": "https://it.wikipedia.org/wiki?curid=1571321", "title": "Petrodromo", "text": ""}
{"id": "1571325", "revid": "1812835", "url": "https://it.wikipedia.org/wiki?curid=1571325", "title": "Elisabetta Barbato", "text": "Biografia.\nStudi\u00f2 presso Maria Aguccini a Bologna e Luigi Ricci a Roma, debuttando nel 1944 al Teatro dell'Opera di Roma come Garsenda in \"Francesca da Rimini\".\nNell'aprile 1948 cant\u00f2 per la prima volta alla Scala in \"Un ballo in maschera\" e nel novembre '49 al Metropolitan in \"Tosca\". All'estero ebbe notoriet\u00e0 in particolare in Germania e Brasile.\nFu attiva sulle scene fino agli anni sessanta."}
{"id": "1571327", "revid": "18323", "url": "https://it.wikipedia.org/wiki?curid=1571327", "title": "Anna Maria Carloni", "text": "Biografia.\nNata il 24 luglio 1955 ad Appignano, nella provincia di Macerata, fin da giovane, \u00e8 impegnata nelle organizzazioni politiche della sinistra, prima in quelle studentesche, poi all'Universit\u00e0, fra Bologna, Roma e Napoli.\nNegli anni '70 interrompe gli studi universitari per dedicarsi a tempo pieno all'attivit\u00e0 politica, che la vede principalmente impegnata nell'affermazione dei diritti delle donne e nello sviluppo di politiche per il lavoro e la formazione.\nAlle elezioni amministrative del 1980 viene eletta consigliere comunale di Bologna tra le fila del Partito Comunista Italiano (PCI), venendo rieletta alle amministrative del 1985, negli stessi anni ricopre ruoli dirigenti all'interno della Federazione PCI di \"bolognese\". Successivamente, fino al 1991, lavora a Roma come dirigente presso la Direzione Nazionale del PCI-PDS.\nIn rappresentanza del Governo, dal 1997 al 2000, \u00e8 componente del Consiglio di amministrazione della Societ\u00e0 per l'Imprenditorialit\u00e0 Giovanile-IG SpA. Nell'ottobre 2000 \u00e8 nominata commissaria nella \"Commissione Nazionale per la Parit\u00e0 e Pari Opportunit\u00e0 per donne e uomini\", istituita presso la Presidenza del Consiglio dei ministri, in rappresentanza del partito dei Democratici di Sinistra.\nNel 2000 diventa componente, come consigliera esperta, del Consiglio Nazionale dell'Economia e del Lavoro (CNEL), dove rimane fino al 2005.\nNell'agosto 2003 viene chiamata a ricoprire l'incarico di assessore al Bilancio nella Giunta Comunale di Castellammare di Stabia (NA), un'esperienza fortemente connotata da un'ampia presenza femminile. La delibera sul bilancio partecipativo, approvata sotto la sua gestione amministrativa terminata nel maggio 2004, viene riconosciuta come esempio di \"buona pratica\" nazionale dal Dipartimento per la funzione pubblica, dal Formez e dal Forum della Pubblica Amministrazione.\nAccanto ai numerosi incarichi politici e istituzionali \u00e8 molto attiva nell'associazionismo, di cui riconosce da sempre il valore democratico e solidale. Una delle esperienze pi\u00f9 importanti in questo campo la vede fondatrice nel 1997, insieme con Franca Chiaromonte, Anna Donati, Giovanna Melandri, Albertina Soliani - tra le altre - di Emily in Italia, associazione che coinvolge le donne del centrosinistra con lo scopo di promuovere e sostenere la partecipazione femminile alla politica. Fonda nel 1998 il nucleo napoletano dell'associazione, ricoprendone il ruolo di Presidente. Emily Napoli \u00e8 attiva nel sostegno alle donne impegnate e candidate nello schieramento del centrosinistra e ha presentato una propria lista tutta al femminile nelle elezioni Provinciali a Napoli del 2004, riuscendo a far eleggere una propria consigliera. . Nel 2003 \u00e8 tra i fondatori, ricoprendone la carica di vicepresidente, dell'associazione Campania Start Up che promuove la creazione e lo sviluppo di realt\u00e0 imprenditoriali innovative e di eccellenza, favorendo l'incontro tra idee e risorse. Dal 2001 \u00e8 funzionario della Banca Popolare di Ancona.\nImpegno sindacale.\nGli anni '90 segnano l'inizio del suo impegno in campo sindacale: come dirigente sindacale ricopre, nel 1992, l'incarico di componente della Commissione Nazionale per il lavoro a domicilio presso il Ministero del Lavoro e della Previdenza Sociale e fino al gennaio 1994 coordina il settore previdenza, assistenza e contrattazione area artigianato della Direzione Nazionale FILTEA-CGIL (tessile \u2013 abbigliamento - calzaturiero). Successivamente, e fino al giugno 1996, ricopre il ruolo di responsabile dell'ufficio formazione della Segreteria Regionale CGIL Campania.\nCollaborazione per le pari opportunit\u00e0.\nNel 1996 inizia un periodo di forte impegno e collaborazione governativa con il primo esecutivo di Romano Prodi, che per la prima volta in Italia nomina un Ministro alle Pari Opportunit\u00e0, Anna Finocchiaro, e Carloni collabora con il ministro in carica alla costruzione ex novo del Dipartimento per le pari opportunit\u00e0, che rappresenta lo strumento operativo per avviare nel paese efficaci politiche di parit\u00e0. Inoltre, fino al novembre 1999, \u00e8 responsabile dell'ufficio lavoro e formazione nell'ambito del Dipartimento, collaborando anche con il Ministro nominato dal primo governo D'Alema Laura Balbo.\nParlamentare della Repubblica.\nEletta senatrice DS nel 2006 (XV Legislatura) nel collegio Campania, \u00e8 stata componente della Giunta delle elezioni e delle immunit\u00e0 parlamentari, della 7\u00aa Commissione permanente (Istruzione pubblica, beni culturali), del Comitato parlamentare per i procedimenti di accusa e della Commissione parlamentare per l'infanzia. Fino al gennaio 2007 ha ricoperto il ruolo, in sostituzione del Ministro Livia Turco, di componente della 8\u00aa Commissione permanente (Lavori pubblici, comunicazioni).\nEletta senatrice PD nel 2008 (XVI Legislatura), ricopre gli incarichi di: segretario 5\u00aa Commissione permanente (Bilancio), componente Commissione parlamentare di inchiesta sul fenomeno degli infortuni sul lavoro con particolare riguardo alle cosiddette \"morti bianche\", componente Delegazione parlamentare italiana presso l'Assemblea del Consiglio d'Europa, componente Delegazione parlamentare italiana presso l'Assemblea dell'Unione dell'Europa occidentale.\nAlle elezioni politiche del 2013 viene candidata alla Camera dei deputati nella circoscrizione Campania 1, dove risulta la prima dei non eletti. Il 25 giugno 2014 subentra a Montecitorio al dalemiano Massimo Paolucci, eletto europarlamentare, rimanendovi in carica fino alla fine della XVII legislatura, dove fa parte della 9\u00aa Commissione Trasporti, poste e telecomunicazioni della Camera.\nNel 2015 fonda il movimento \"Donne Meridiane\", per un risveglio delle coscienza femminile a Napoli e provincia.\nVita privata.\n\u00c8 sposata con Antonio Bassolino, anch'egli politico e deputato alla Camera, ex sindaco di Napoli e presidente della Regione Campania. In un'intervista a \"Il Mattino\" ha assicurato che il matrimonio con Bassolino l'ha solo penalizzata in politica, e alla domanda su come sarebbe stata la sua carriera politica senza quelle nozze, risponde in modo netto: \u00ab\"Avrei continuato a fare politica in Emilia-Romagna, sarei entrata in Parlamento prima e ora sarei gi\u00e0 fuori per aver esaurito i mandati\"\u00bb."}
{"id": "1571330", "revid": "143059", "url": "https://it.wikipedia.org/wiki?curid=1571330", "title": "S.E.I.", "text": ""}
{"id": "1571332", "revid": "123424348", "url": "https://it.wikipedia.org/wiki?curid=1571332", "title": "Luciano Maiani", "text": "Biografia.\nNato a Roma da famiglia sammarinese, si laurea a La Sapienza nel 1964, nello stesso anno si sposta all'Universit\u00e0 di Firenze collaborando con il gruppo di Raoul Gatto.\nNel 1969 vince una borsa post dottorato al Lyman Laboratory di fisica della Harvard University, dove lavorer\u00e0 fino al 1976. Nel 1970 collabora con i fisici Sheldon Lee Glashow e John Iliopoulos elaborando un'estensione del modello a quark allora in auge (che prevedeva l'esistenza dei tre quark up, down e strange), per tener conto di alcune anomalie presenti nel Modello standard. Il meccanismo, che prende il nome di \"meccanismo GIM\", dalle iniziali dei tre autori, prevede l'esistenza di un quarto quark, il quark charm, che sar\u00e0 in seguito scoperto sperimentalmente nel 1974 presso lo SLAC ed il Brookhaven National Laboratory. \nDal 1993 al 1997 \u00e8 presidente dell'INFN (Istituto nazionale di fisica nucleare) e dal 1999 al 2003 \u00e8 il secondo di lingua italiana ad essere direttore generale del CERN, dopo Carlo Rubbia. Sotto la guida di Maiani, il CERN compie la scelta cruciale di passare dalla fisica del Large Electron-Positron Collider, con cui si sono ottenuti risultati fondamentali tra 1989 e il 2000, a quella pionieristica del Large Hadron Collider, attualmente in funzione.\nDal 2008 al 2011 \u00e8 presidente del CNR. Al riguardo, dopo che l'8 gennaio 2008 ottiene dal Consiglio dei ministri la ratifica della nomina, questa viene bloccata temporaneamente dalla Commissione Cultura del Senato nella seduta del 16 gennaio, dal momento che Maiani risulta fra i firmatari della lettera dei 67 (vedi Controversia sull'invito di papa Benedetto XVI alla Sapienza). In tale occasione il senatore Franco Asciutti giudica che l'adesione di Maiani ad un appello contrario alla presenza del Pontefice in occasione dell'inaugurazione dell'anno accademico sia \u00ab\"incompatibile con un atteggiamento equilibrato e laico\"\u00bb. La nomina viene sbloccata solo circa un mese pi\u00f9 tardi: il 29 gennaio da parte del Senato, il 1\u00ba febbraio da parte del Governo, quando il clamore mediatico si \u00e8 ormai placato.\nPoco tempo dopo subisce attacchi per il lavoro svolto con il premio Nobel Sheldon Glashow da parte della deputata Gabriella Carlucci, che ne mette in dubbio la reputazione scientifica. Le posizioni della Carlucci vengono prontamente smentite dagli stessi Glashow e Iliopoulos con una lettera indirizzata a Romano Prodi.\nDal 1976 \u00e8 professore di fisica teorica, attualmente emerito, all'Universit\u00e0 di Roma La Sapienza. \u00c8 socio nazionale dell'Accademia Nazionale dei Lincei e dell'Accademia delle Scienze di Torino ed \u00e8 membro dell'Albo d'Onore della UNINTESS di Mantova.\nDal 2018 \u00e8 presidente del Comitato Generale Premi della Fondazione Internazionale Balzan."}
{"id": "1571335", "revid": "1875018", "url": "https://it.wikipedia.org/wiki?curid=1571335", "title": "Utnapishtim", "text": ""}
{"id": "1571336", "revid": "339392", "url": "https://it.wikipedia.org/wiki?curid=1571336", "title": "Ziusundra", "text": ""}
{"id": "1571337", "revid": "339392", "url": "https://it.wikipedia.org/wiki?curid=1571337", "title": "Xisouthros", "text": ""}
{"id": "1571338", "revid": "339392", "url": "https://it.wikipedia.org/wiki?curid=1571338", "title": "Atram\u1e2bas\u012bsum", "text": ""}
{"id": "1571345", "revid": "339392", "url": "https://it.wikipedia.org/wiki?curid=1571345", "title": "Poema di Ghilgame\u0161", "text": ""}
{"id": "1571348", "revid": "438678", "url": "https://it.wikipedia.org/wiki?curid=1571348", "title": "Un mondo quasi sereno", "text": "Un mondo quasi sereno (\"Un monde presque paisible\") \u00e8 un film del 2002 diretto Michel Deville.\nLa pellicola ritrae il quartiere parigino ebraico nel dopoguerra con le storie dei suoi abitanti che si intrecciano.\nTratto dal libro \"Quoi de neuf sur la Guerre\" di Robert Bober, il film \u00e8 stato presentato in concorso alla Mostra di Venezia del 2002."}
{"id": "1571353", "revid": "1186766", "url": "https://it.wikipedia.org/wiki?curid=1571353", "title": "Chiesa di Sant'Agostino degli Scalzi", "text": ""}
{"id": "1571355", "revid": "339392", "url": "https://it.wikipedia.org/wiki?curid=1571355", "title": "Chiesa di Sant'a Maria della Verit\u00e0", "text": ""}
{"id": "1571357", "revid": "628767", "url": "https://it.wikipedia.org/wiki?curid=1571357", "title": "Moquegua", "text": "Moquegua \u00e8 una citt\u00e0 del Per\u00f9 meridionale, capoluogo della regione omonima.\nSita nella valle di Moquegua, un'oasi nel territorio prevalentemente desertico della regione montuosa nella cordigliera delle Ande, Moquegua \u00e8 una citt\u00e0 che offre molte attrazioni turistiche. Tra le altre, la centrale \"Plaza de Armas\" progettata dall'architetto francese Gustave Eiffel, l'originale \"Casa del Regidor Perpetuo de la Ciudad\" del XVIII secolo, le numerose chiese di pregio artistico e gli scorci pittoreschi."}
{"id": "1571360", "revid": "1873140", "url": "https://it.wikipedia.org/wiki?curid=1571360", "title": "Mu\u0161\u1e2bu\u0161\u0161u", "text": "Il mu\u0161\u1e2bu\u0161\u0161u (, precedentemente chiamato sirru\u0161) \u00e8 una creatura leggendaria della mitologia mesopotamica, compagno del dio Marduk.\nAspetto.\nIl \"mu\u0161\u1e2bu\u0161\u0161u\" \u00e8 una figura apotropaica, cio\u00e8 riunisce in s\u00e9 non solo gli aspetti di diversi animali, ma anche il loro carattere: ha le sembianze di un leone, la testa \u00e8 di serpente con le corna, il corpo \u00e8 ricoperto di scaglie, dalla quali spuntano peli sulla testa e sul collo, le zampe anteriori sono quelle tipiche di un felino, mentre quelle posteriori sono quelle di un volatile. \u00c8 presente nella tradizione mesopotamica, e ne sono rappresentati alcuni esemplari sulla porta di Ishtar, dove hanno un ruolo di difensori, edificata da Nabucodonosor in onore di Marduk.\nSecondo l'interpretazione di molti esperti, il drago raffigurerebbe simbolicamente le stagioni dell'anno."}
{"id": "1571362", "revid": "72396", "url": "https://it.wikipedia.org/wiki?curid=1571362", "title": "FILA", "text": ""}
{"id": "1571363", "revid": "1610933", "url": "https://it.wikipedia.org/wiki?curid=1571363", "title": "Tavola dei Destini", "text": "La Tavola dei Destini (in lingua accadica: \"\u1e6dup \u0161\u012bm\u0101tu\", \"\u1e6duppi \u0161\u012bm\u0101ti\"; sumerico: DUB.NAM.(TAR).ME\u0160) \u00e8 un oggetto mitologico e religioso mesopotamico, consistente in una tavola (accadico: \"\u0163uppu\"; sumerico: DUB) scritta in cuneiforme e contenente il \"destino\" (\"\u0161\u012bmtu\", in sumerico: NAM, anche NAM.TAR), quindi, il futuro dell'intero Cosmo e di ogni suo componente.\nNella cultura sumerica il dio custode della Tavola \u00e8 Enlil mentre, nella successiva cultura babilonese, il conquistatore della Tavola \u00e8 il dio Marduk.\nIl tardo poema teogonico e cosmogonico babilonese \"En\u016bma eli\u0161\" vuole infatti che la prima detentrice della Tavola fosse stata la dea Ti\u0101mat, progenitrice del Cosmo, la quale, successivamente, l'abbia condivisa con Kingu, affidandogliela in qualit\u00e0 di nuovo re degli d\u00e8i, capo della sua armata, e suo sposo. Sempre nell'\"En\u016bma eli\u0161\", Marduk la conquister\u00e0 dopo aver sconfitto la dea Ti\u0101mat insieme al suo sposo Kingu, per poi riconsegnarla al dio Anu.\nNel mito di Anz\u00fb, redatto in lingua accadica (ma disponiamo anche di fonti sumeriche) di cui conserviamo diversi frammenti di una redazione breve risalente al XVII secolo a.C. e una pi\u00f9 recente di alcuni secoli, e pi\u00f9 lunga, il dio Enlil, dopo aver incontrato l'uccello mitico Anz\u00fb dopo, probabilmente, una battaglia cosmica, decide di prenderlo come servitore su consiglio del dio Ea. Anz\u00fb diviene il custode dell'ingresso del santuario di Enlil. Ogni giorno Anz\u00fb vede il re degli d\u00e8i, Enlil, spogliarsi della Tavola dei Destini prima di prendere il bagno. Anz\u00fb decide di derubare Enlil, e un giorno, mentre il re degli d\u00e8i compie il rito del bagno mattutino, si impossessa della Tavola spogliando Enlil del potere regale. Con un colpo d'ali Anz\u00fb si rifugia nella sua montagna."}
{"id": "1571364", "revid": "146092", "url": "https://it.wikipedia.org/wiki?curid=1571364", "title": "Chiesa di Santa Maria di Portanova", "text": ""}
{"id": "1571366", "revid": "231280", "url": "https://it.wikipedia.org/wiki?curid=1571366", "title": "Ishtar", "text": ""}
{"id": "1571369", "revid": "35804", "url": "https://it.wikipedia.org/wiki?curid=1571369", "title": "La discesa di Ishtar negli inferi", "text": ""}
{"id": "1571375", "revid": "287204", "url": "https://it.wikipedia.org/wiki?curid=1571375", "title": "Miguel Pereira", "text": "Miguel Pereira \u00e8 un comune del Brasile nello Stato di Rio de Janeiro, parte della mesoregione Metropolitana di Rio de Janeiro e della microregione di Vassouras."}
{"id": "1571379", "revid": "287204", "url": "https://it.wikipedia.org/wiki?curid=1571379", "title": "Tumanskij R-11", "text": "Il Tumanskij R-11 (\u0422\u0443\u043c\u0430\u043d\u0441\u043a\u0438\u0439 \u0420-11), precedentemente denominato AM-11, \u00e8 un motore turbogetto d'alta quota sovietico progettato negli anni cinquanta dall'ufficio tecnico affidato ad Aleksandr Aleksandrovich Mikulin (\u0410\u043b\u0435\u043a\u0441\u0430\u043d\u0434\u0440 \u0410\u043b\u0435\u043a\u0441\u0430\u043d\u0434\u0440\u043e\u0432\u0438\u0447 \u041c\u0438\u043a\u0443\u043b\u0438\u043d), Sergej Konstantinovi\u010d Tumanskij (\u0421\u0435\u0440\u0433\u0435\u0439 \u041a\u043e\u043d\u0441\u0442\u0430\u043d\u0442\u0438\u043d\u043e\u0432\u0438\u0447 \u0422\u0443\u043c\u0430\u043d\u0441\u043a\u0438\u0439), e B.S. Stechkin. Il motore, dotato di compressore assiale, era stato inizialmente concepito senza postbruciatore per equipaggiare il ricognitore d'alta quota Yakovlev Yak-25RV.\nL'R-11, entrato in produzione nel 1954, si rivel\u00f2 un progetto di grande successo concretizzato in 20\u00a0900 esemplari costruiti.\nDa questo modello vennero successivamente sviluppati i Tumanskij R-13 ed R-25."}
{"id": "1571381", "revid": "43530", "url": "https://it.wikipedia.org/wiki?curid=1571381", "title": "Materia vivente", "text": ""}
{"id": "1571383", "revid": "2149966", "url": "https://it.wikipedia.org/wiki?curid=1571383", "title": "Andr\u00e9 Delvaux", "text": "Il regista.\nCineasta belga; la sua produzione \u00e8 ricondotta alla declinazione del Realismo Magico. Andr\u00e9 Albert Auguste, barone Delvaux, studi\u00f2 filologia tedesca e diritto all'Universit\u00e0 libera di Bruxelles. Alla Cineteca della capitale belga, cominci\u00f2 ad accompagnare le proiezioni dei film muti al piano. Divenuto professore, insegna a Schaerbeek dove fonda una classe di cinema. Comincia a realizzare alcuni cortometraggi documentari, tra cui uno su Federico Fellini e su Jean Rouch.\nNel 1962 debutta nel lungometraggio fiction con il suo primo film \"Le Temps des \u00e9coliers\". I suoi film sono in gran parte adattamenti letterari e di ambientazione specificamente belga. Delvaux gira indifferentemente in francese o in fiammingo. I suoi film denotano uno stile non classificabile e ambizioso, segnato dall'onirico e dal mistero. La frontiera tra reale e immaginario \u00e8 spesso cancellata. Sono ricorrenti i temi della morte e del desiderio, con un'atmosfera di inquietante estraneit\u00e0 che nasce dalla storia e dai paesaggi.\nIl suo stile, che si richiama anche al surrealismo, genera talvolta l'equivoco di apparentarlo con il pittore Paul Delvaux di cui, per\u00f2, non \u00e8 parente.\nEra membro della Massoneria."}
{"id": "1571385", "revid": "231280", "url": "https://it.wikipedia.org/wiki?curid=1571385", "title": "Gufi", "text": ""}
{"id": "1571386", "revid": "35804", "url": "https://it.wikipedia.org/wiki?curid=1571386", "title": "Rilievo di Burney", "text": ""}
{"id": "1571390", "revid": "78273", "url": "https://it.wikipedia.org/wiki?curid=1571390", "title": "Moti del '48", "text": ""}
{"id": "1571393", "revid": "123423450", "url": "https://it.wikipedia.org/wiki?curid=1571393", "title": "Segmentazione (memoria)", "text": "La segmentazione, in ambito informatico, \u00e8 una comune tecnica di gestione della memoria che suddivide la memoria fisica disponibile in blocchi di lunghezza fissa o variabile detti \"segmenti\".\nUno dei possibili fini di tale tecnica \u00e8 l'implementazione di meccanismi di protezione della memoria.\nUn'altra tecnica comune che assicura la protezione fra processi diversi \u00e8 il paging. In un sistema operativo che usa la segmentazione, un indirizzo di memoria contiene una parte che identifica un \"segmento\", e una parte che specifica l'offset entro il segmento indicato.\nLa segmentazione \u00e8 applicata di solito direttamente allo spazio di indirizzamento fisico o ad uno spazio di indirizzamento virtuale derivato da quello fisico con un'applicazione lineare.\nOltre all'indirizzo fisico ed alla lunghezza, ad un segmento pu\u00f2 essere associata una combinazione di permessi in base ai quali si determina a quali processi \u00e8 consentito o negato un certo tipo di accesso.\nIn questo modo ad esempio \u00e8 possibile distinguere segmenti di programma, di dati e di stack.\nIl gestore della memoria pu\u00f2 cos\u00ec fare in modo che da un segmento di programma vengano caricate solo istruzioni (e non, ad esempio, dati) o che le informazioni caricate da un segmento di dati non vengano interpretate come istruzioni per il processore.\nInoltre, un segmento pu\u00f2 possedere un flag che specifica se il segmento stesso \u00e8 presente nella memoria principale o se va recuperato da un supporto di memoria secondaria prima di essere utilizzabile.\nSe un processo cerca di accedere ad un segmento che non \u00e8 attualmente disponibile nella memoria principale, si verifica un'eccezione hardware che permette al sistema operativo di caricare il segmento d'interesse dalla memoria secondaria.\nSupporto dell'hardware.\nI moderni processori dispongono di una speciale componente hardware integrata per la traduzione di indirizzi virtuali in indirizzi fisici, l'MMU, che adempie anche al compito di verificare la validit\u00e0 di un indirizzamento.\nSui sistemi che non dispongono di un tale componente, come il processore Intel 80286, gli indirizzi fisici possono essere calcolati a partire dagli indirizzi virtuali solo per mezzo di una funzione lineare.\nPer questo tipo di processori la segmentazione \u00e8 l'unico metodo di gestione della memoria in modalit\u00e0 protetta.\nVa notato tuttavia che la segmentazione utilizzata dai processori 80286 e successivi permette di proteggere la memoria assegnando permessi di lettura e scrittura; con i processori x86 precedenti, al contrario, una protezione di questo tipo non risultava possibile.\nSe \u00e8 disponibile una MMU, come nel caso dei processori Intel 80386 o superiori, il sistema operativo pu\u00f2 stabilire se utilizzare una tabella di paging o servirsi della comune tecnica di segmentazione per le normali operazioni di accesso alla memoria.\nLa segmentazione.\nLa tecnica della segmentazione presuppone una suddivisione logica, effettuata a priori, del programma che andr\u00e0 in esecuzione.\nTale suddivisione prevede l'individuazione di unit\u00e0 di dimensioni diverse, chiamate segmenti, sulla base di criteri logici anche da parte del programmatore. Un programma pu\u00f2 essere suddiviso in un segmento contenente il codice relativo alle procedure di uso pi\u00f9 frequente, in un altro contenente le variabili globali e cos\u00ec via. La suddivisione in segmenti \u00e8 dettata da criteri di minimizzazione delle chiamate tra segmenti. Per riferirci a un oggetto all'interno del programma occorrer\u00e0 conoscere il numero di segmento in cui \u00e8 contenuto e l'indirizzo all'interno del segmento, detto Offset. Quindi l'indirizzo logico di un oggetto sar\u00e0:\n Indirizzo logico di X = (NumSegmento, Offset)\nPer calcolare l'indirizzo fisico di un oggetto occorrer\u00e0 conoscere l'indirizzo di memoria centrale dal quale inizia il segmento fisico relativo al segmento logico e aggiungere l'Offset. A ogni segmento logico corrisponde un segmento fisico allocato in celle contigue di memoria centrale. Per la traduzione dell'indirizzo logico in indirizzo fisico si utilizza una tabella detta tabella di traduzione dei segmenti, che contiene, per ogni processo, le seguenti informazioni riguardanti i segmenti logici corrispondenti a quel processo:\nLo spazio fisico della memoria pu\u00f2 essere gestito con la tecnica della partizioni variabili; in questo modo, quando un processo chiede l'allocazione di un segmento, il sistema operativo cerca di assegnargli una partizione libera seguendo una delle politiche di allocazione gi\u00e0 viste: \"best fit, first fit o worst fit.\"\nGeneralmente, occorre quindi gestire lo spazio libero aggiungendo alla tabella precedente anche le entrate relative ai \"segmenti\" liberi. Lo spazio libero subir\u00e0 periodici ricompattamenti.\nLa segmentazione appare una generalizzazione della tecnica di allocazione a partizioni variabili, in cui si consente al programmatore di suddividere il programma in segmenti ognuno dei quali allocato in una partizione.\nQuesta suddivisione facilita il reperimento di partizioni rispetto al caso di un unico grande segmento per tutto il programma.\nMemoria virtuale segmentata.\nLa memoria virtuale segmentata consiste nell'usare congiuntamente la suddivisione in segmenti e nel caricare in memoria solo i segmenti che occorrono. Per far questo occorre conservare (cos\u00ec come avveniva per le pagine logiche nella paginazione) nella tabella di traduzione dei segmenti anche le seguenti informazioni:\nQuando un segmento non \u00e8 presente in memoria si solleva un'interruzione di segment fault che viene trattata in modo analogo al \"page fault\" ecc.\nVantaggi e svantaggi della segmentazione.\nRispetto alla paginazione, la segmentazione ha il vantaggio di suddividere il programma in moduli logicamente coesi; in questo modo si riducono i tempi di I/O da disco.\nInoltre le strutture dati per la tabella di traduzione devono risiedere anch'esse in memoria centrale occupando spazio prezioso.\nLa segmentazione produce frammentazione esterna, dovuta alla diversa dimensione dei segmenti cos\u00ec come accadeva per l'organizzazione a partizioni variabili. Anche per la segmentazione occorrono quindi attivit\u00e0 periodiche di compattamento e riallocazione dei segmenti in uso."}
{"id": "1571394", "revid": "37401", "url": "https://it.wikipedia.org/wiki?curid=1571394", "title": "Segmentazione", "text": ""}
{"id": "1571401", "revid": "1543377", "url": "https://it.wikipedia.org/wiki?curid=1571401", "title": "Lev Dodin", "text": "Biografia.\nNato in Novokuzneck, Siberia, si trasfer\u00ec con la famiglia a Leningrado dove frequent\u00f2, giovanissimo, un corso teatrale per ragazzi. Nel 1966 ottenne il diploma all'\"Istituto per il teatro, musica e cinema\" della stessa citt\u00e0, dove dal 1989 lavora in qualit\u00e0 di insegnante di regia teatrale.\nDal 1973 inizi\u00f2 una proficua collaborazione con il Malyj teatr di San Pietroburgo, dove si ciment\u00f2 nella direzione di alcuni classici della drammaturgia russa: si impose all'attenzione del pubblico e della critica gi\u00e0 dalla prima messinscena, il \"Con i propri ci si arrangia\" di Aleksandr Nikolaevi\u010d Ostrovskij. In seguito allest\u00ec, oltre ai classici nazionali, anche opere di autori stranieri come Karel \u010capek, Tennessee Williams, Brian Friel. Dal 1983 \u00e8 direttore artistico del Malyj teatr di San Pietroburgo. Negli anni novanta si \u00e8 cimentato in alcune regie operistiche.\nPluripremiato, \u00e8 stato insignito, tra gli altri, della Maschera d'Oro, del Premio Europa per il Teatro e del Premio Stalin.\nNel gennaio del 1992 a Parigi ha tenuto un corso per l'\u00c9cole des Ma\u00eetres dal titolo \"Un corso esemplare di didattica teatrale\"."}
{"id": "1571407", "revid": "43530", "url": "https://it.wikipedia.org/wiki?curid=1571407", "title": "Naso (anatomia)", "text": ""}
{"id": "1571409", "revid": "2052456", "url": "https://it.wikipedia.org/wiki?curid=1571409", "title": "Luciano Mecacci", "text": "Biografia.\nDopo aver conseguito la maturit\u00e0 classica al Liceo Torquato Tasso di Roma, si \u00e8 laureato in filosofia all'Universit\u00e0 degli Studi di Roma \"La Sapienza\" nel 1970. Dal 1971 al 1986 \u00e8 stato ricercatore dell'Istituto di Psicologia del CNR di Roma. Dal 1977 al 1995 ha insegnato a \"La Sapienza\" dove ha ricoperto anche l'incarico di direttore del Dipartimento di Psicologia (1992-1995). Ha lavorato nell'Istituto di Psicologia di Mosca, nel campo della psicofisiologia e della storia della psicologia russa (il libro \"Cervello e storia\" usc\u00ec nel 1977 con la prefazione di Aleksandr R. Lurija); nel Laboratorio di Neurofisiologia del CNR di Pisa sotto la direzione di Lamberto Maffei, con il quale scrisse il libro \"La visione. Dalla neurofisiologia alla psicologia\" (1979); e nel Laboratorio di Psicologia Sperimentale di Parigi.\nDal 1991 al 1996 \u00e8 stato consulente per l'Organizzazione delle Nazioni Unite presso l'Istituto Internazionale delle Nazioni Unite per la Ricerca sul Crimine e la Giustizia (UNICRI) di Roma. Dal 1995 al 2009 ha insegnato presso la Facolt\u00e0 di Psicologia dell'Universit\u00e0 degli Studi di Firenze, ateneo presso il quale ha ricoperto anche la carica di Prorettore (1998-2006). Nel 2009 ha lasciato l'insegnamento universitario per dedicarsi esclusivamente agli studi.\nIl 28 ottobre 2011 \u00e8 stato nominato Presidente dell'Accademia di Belle Arti di Firenze, carica dalla quale si \u00e8 dimesso il 18 febbraio 2012.\nFa parte della redazione di varie riviste, tra cui \"European Yearbook of the History of Psychology\"; \"Journal of Russian and East European Psychology\", e \"Culture and Education.\" \u00c8 socio dell'Associazione Italiana degli Slavisti (AIS). \u00c8 membro della Academia Europaea/Academy of Europe.\nAlcuni suoi libri sono stati tradotti in inglese, olandese, persiano, portoghese, russo, spagnolo e tedesco.\nContributi.\nI suoi studi riguardano principalmente la psicofisiologia cognitiva e la storia della psicologia, con particolare riferimento alla psicologia russa. Studioso dell'opera di Vygotskij, ha curato nel 1990 la prima traduzione mondiale integrale dal russo del libro Pensiero e linguaggio. \nNegli ultimi anni si \u00e8 dedicato in particolare a ricerche di carattere storico. Ha studiato il contesto politico e intellettuale fiorentino nel quale matur\u00f2 l'esecuzione di Giovanni Gentile il 15 aprile 1944 (la monografia relativa ha vinto il Premio Viareggio-R\u00e8paci - saggistica del 2014; e il Premio Acqui Storia - sezione storico-scientifica del 2014). Il libro ha suscitato un'ampia discussione.\nL'ultimo suo libro riguarda il fenomeno e la tragedia dei \"besprizornye\" (bambini russi orfani o abbandonati) che, a centinaia di migliaia, vagavano affamati e vestiti di stracci per la Russia tra gli anni '20 e '30 del Novecento."}
{"id": "1571431", "revid": "103350", "url": "https://it.wikipedia.org/wiki?curid=1571431", "title": "Franco Pesenti", "text": ""}
{"id": "1571432", "revid": "339392", "url": "https://it.wikipedia.org/wiki?curid=1571432", "title": "FlyCat", "text": ""}
{"id": "1571433", "revid": "8596", "url": "https://it.wikipedia.org/wiki?curid=1571433", "title": "Oscar al miglior cortometraggio - 2 bobine", "text": ""}
{"id": "1571438", "revid": "599013", "url": "https://it.wikipedia.org/wiki?curid=1571438", "title": "Nikola Mijailovi\u0107", "text": "Carriera.\nClub.\nInizia la carriera nella squadra della sua citt\u00e0, l'FK Zemun, con cui debutta in prima squadra nel 1998. Dopo una sola stagione si trasferisce all'FK Srem\u010dica, dove acquista maggiore esperienza, tanto da venire ingaggiato, nell'estate del 2002, dallo \u017deleznik Belgrado, di cui diventa immediatamente uno dei punti di forza.\nNel 2003, dopo una sola stagione a Belgrado, si trasferisce in Polonia, al Wis\u0142a Cracovia, con cui vince due campionati polacchi.\nNel gennaio 2008 si trasferisce in Russia, al Chimki, ma nell'estate dello stesso anno viene acquistato dalla .\nNazionale.\nHa partecipato, nel 2004, ai Campionati Europei Under-21 2004, con la Nazionale di calcio della Serbia e Montenegro Under-21, arrivando in finale perdendo contro l'Italia."}
{"id": "1571439", "revid": "287204", "url": "https://it.wikipedia.org/wiki?curid=1571439", "title": "Nikola Mijailovic", "text": ""}
{"id": "1571442", "revid": "3115", "url": "https://it.wikipedia.org/wiki?curid=1571442", "title": "BMW V", "text": "Il BMW V era un motore aeronautico a V dodici cilindri realizzato dalla tedesca BMW Flugmotorenbau GmbH negli anni venti.\nSostanzialmente ricavato dall'unione di due motori BMW III in linea collegati da un unico albero motore, il BMW V rest\u00f2 in produzione dal 1926 al 1928 e venne realizzato su licenza anche in Giappone."}
{"id": "1571443", "revid": "599013", "url": "https://it.wikipedia.org/wiki?curid=1571443", "title": "Goran Lovr\u00e9", "text": "Carriera.\nClub.\nDi discendenza belga, cresce dapprima nel , e poi nell'R.S.C. Anderlecht, con cui debutta in prima squadra nella stagione 2002-2003, e con cui vince due campionati belgi.\nNel maggio del 2006 si trasferisce nei Paesi Bassi, al .\nDopo aver passato una stagione nel Barnsley, sigla un contratto di due anni con il Partizan Belgrado .\nNazionale.\nHa partecipato, nel 2004, ai Campionati Europei Under-21 2004, con la Nazionale di calcio della Serbia e Montenegro Under-21, arrivando in finale, ma perdendo contro l'Italia. Ha fatto parte della spedizione serbo-montenegrina all'Olimpiade di Atene 2004."}
{"id": "1571444", "revid": "287204", "url": "https://it.wikipedia.org/wiki?curid=1571444", "title": "Goran Lovre", "text": ""}
{"id": "1571455", "revid": "486946", "url": "https://it.wikipedia.org/wiki?curid=1571455", "title": "Threequel", "text": ""}
{"id": "1571457", "revid": "486946", "url": "https://it.wikipedia.org/wiki?curid=1571457", "title": "Triquel", "text": ""}
{"id": "1571461", "revid": "547034", "url": "https://it.wikipedia.org/wiki?curid=1571461", "title": "Vela ai Giochi della XXII Olimpiade", "text": "Si sono svolti 6 eventi."}
{"id": "1571463", "revid": "149485", "url": "https://it.wikipedia.org/wiki?curid=1571463", "title": "Vela ai Giochi della XXI Olimpiade", "text": "Si sono svolti 6 eventi, 2 per soli uomini e 4 Open."}
{"id": "1571464", "revid": "149485", "url": "https://it.wikipedia.org/wiki?curid=1571464", "title": "Vela ai Giochi della XX Olimpiade", "text": "Si sono svolti 6 eventi."}
{"id": "1571466", "revid": "120616668", "url": "https://it.wikipedia.org/wiki?curid=1571466", "title": "Vela ai Giochi della XIX Olimpiade", "text": "Le regate dei XIX Giochi olimpici, si sono svolte nei giorni dal 14 al 21 ottobre 1968 nella baia di Acapulco.\nCome a si sono disputati 5 eventi."}
{"id": "1571474", "revid": "339392", "url": "https://it.wikipedia.org/wiki?curid=1571474", "title": "Gaius Iulius Caesar", "text": ""}
{"id": "1571476", "revid": "767487", "url": "https://it.wikipedia.org/wiki?curid=1571476", "title": "Ardud", "text": "Ardud (in ungherese \"Erd\u0151d\", in tedesco \"Erdeed\") \u00e8 una citt\u00e0 della Romania di abitanti, ubicata nel distretto di Satu Mare, nella regione storica della Transilvania. \nFanno parte dell'area amministrativa anche le localit\u00e0 di Ardud-Vii, Baba Novac, Ger\u0103u\u015fa, M\u0103d\u0103ras e S\u0103r\u0103tura.\nSociet\u00e0.\nEvoluzione demografica.\nLa popolazione \u00e8 a maggioranza romena (63%), con significative presenze di ungheresi (19%) e di rom (11%) autoctoni.\nMonumenti.\nI principali monumenti di Ardud sono:"}
{"id": "1571477", "revid": "110157", "url": "https://it.wikipedia.org/wiki?curid=1571477", "title": "Division I 1961-1962", "text": "La Division I 1961-1962 \u00e8 stata la 59\u00aa edizione della massima serie del campionato belga di calcio disputata tra il 2 settembre 1961 e il 6 maggio 1962 e conclusa con la vittoria del R.S.C. Anderlecht, al suo nono titolo.\nCapocannoniere del torneo fu Jacques Stockman (), con 29 reti.\nFormula.\nCome nella stagione precedente le squadre partecipanti furono 16 e disputarono un turno di andata e ritorno per un totale di 30 partite.\nLe ultime due classificate vennero retrocesse in Division 2.\nLa squadra campione fu ammessa alla Coppa dei Campioni 1962-1963 e un altro club venne iscritto alla Coppa delle Fiere 1962-1963."}
{"id": "1571484", "revid": "767487", "url": "https://it.wikipedia.org/wiki?curid=1571484", "title": "Arrivano i titani", "text": "Arrivano i titani \u00e8 un film del 1962 diretto da Duccio Tessari.\nRispetto ai peplum tradizionali presenta una violenza pi\u00f9 edulcorata e con vena umoristica. Incass\u00f2 438.000.000 di lire.\nTrama.\nCadmo, il re di Creta, \u00e8 riuscito a scoprire il segreto dell'invulnerabilit\u00e0 impossessandosene. Ottenuta tale qualit\u00e0 egli non teme pi\u00f9 nessuno, nemmeno gli dei, e sceglie di autoproclamarsi sovrano e Dio di Creta.\nUn'antica profezia della Sibilla lo avvisa per\u00f2 che quando sua figlia, Antiope, conoscer\u00e0 l'amore, il suo regno di terrore cadr\u00e0. Per tale motivo fa crescere la figlia circondata da sole donne, e facendo in modo di consacrarla sacerdotessa impedendole per sempre di amare.\nIl dio Giove \u00e8 furioso dell'atteggiamento di Cadmo che, ritenendosi l'unica vera divinit\u00e0, ha smesso di onorare e rispettare gli dei; per questo il padre degli Dei si rivolge al titano Crios, un uomo dotato di una forza sovrumana rinchiuso da millenni nell'averno, affinch\u00e9 catturi Cadmo e lo porti al suo cospetto per essere giudicato; Giove promette a Crios la libert\u00e0 per lui e i suoi fratelli se riuscir\u00e0 nell'intento di portare Cadmo negli inferi.\nArrivato a Tebe, Crios tenta, con l'aiuto di un servo muto del re di nome Achille, di avvicinarsi al sovrano, ma finisce per essere incarcerato. Qui trova il muscoloso Rator dalla forza erculea e si accorge che in un angolo in alto della prigione c'\u00e8 una piccola finestra con delle sbarre. Crios ci si arrampica e vede Antiope, rimanendone innamorato al primo istante. Anche Antiope, che non aveva mai visto un uomo prima, rimane colpita dal titano.\nIl giorno successivo i prigionieri sono obbligati ad affrontarsi in pubblici combattimenti all'ultimo sangue. Rator stermina tutti i suoi avversari; arriva il turno di Crios che, fresco, deve affrontare lo stanchissimo Rator, reduce da una decina di combattimenti. Crios vince il duello ma rifiuta di finire Rator ed entra nelle grazie del re che lo prende a corte come guardia del corpo e consigliere. Durante la notte, Crios riesce a trovare Antiope, ma viene avvistato da una delle sue ancelle che avvisa la regina, che comincia a sospettare del giovane.\nIl re ordina una battuta di caccia, la preda da catturare \u00e8 Rator a cui viene dato un vantaggio di qualche ora per raggiungere il mare; Crios fa coppia con il re e lo conduce direttamente al punto in cui sa che Rator si nasconde. Giunti alla riva del mare, Crios rivela al re la sua missione e tenta di condurlo a Giove, ma viene interrotto dalla regina e dalle guardie, che costringono Rator e Crios alla fuga.\nCrios va negli inferi per rubare l'elmo di Ade, capace di rendere invisibile chi lo porta, e si reca nell'isola della Gorgona per liberare Antiope. Crios uccide la Gorgona ma viene ferito e non riesce a salvare Antiope, ed inoltre Rator viene catturato. A quel punto Giove manda in soccorso di Crios i fratelli, che affrontano e sconfiggono il re, salvando Antiope e riportando la pace a Creta."}
{"id": "1571485", "revid": "729019", "url": "https://it.wikipedia.org/wiki?curid=1571485", "title": "Albatros L 73", "text": "LAlbatros L 73 fu un bimotore di linea biplano prodotto in piccola serie dall'azienda tedesca Albatros Flugzeugwerke GmbH negli anni venti.\nStoria del progetto.\nNella met\u00e0 degli anni venti l'Albatros inizi\u00f2 lo sviluppo di un nuovo modello da trasporto passeggeri di linea che fosse ottimizzato per l'utilizzo su rotte notturne. Il nuovo velivolo integrava una cabina passeggeri con otto posti a sedere che si trasformavano in quattro cuccette per gli spostamenti durante la notte. L'ufficio di progettazione adott\u00f2 delle forme aerodinamiche ispirandosi alla produzione navale.\nTecnica.\nL'L 73 era un velivolo di aspetto piuttosto convenzionale: bimotore biplano con carrello fisso.\nLa fusoliera, caratterizzata da una snella forma a \"barca\", era dotata di una cabina di pilotaggio destinata ai due membri dell'equipaggio e da uno scompartimento destinato agli otto passeggeri. Questi avevano accesso alla cabina da un portello laterale e potevano sedere su due file affiancate da 4 sedili disposte longitudinalmente e godevano di una visuale panoramica grazie ad una fila di tre ampi finestrini per lato. Posteriormente terminava in un impennaggio classico monoderiva.\nLa configurazione alare era biplana con ali superiore ed inferiore di ugual apertura e collegate tra loro da una coppia di montanti esterni \"ad N\", uno per lato, pi\u00f9 una coppia di tralicci tubolari interni situati in prossimit\u00e0 della fusoliera, i quali ospitavano le gondole motore, integrati da tiranti in filo d'acciaio.\nIl carrello d'atterraggio era un biciclo anteriore fisso, ad elementi separati ed ammortizzati, integrato posteriormente da un pattino d'appoggio posto sotto la coda.\nLa propulsione era affidata a due motori, diversi a seconda della versione, ma ugualmente posizionati nelle due gondole motore interalari ed abbinati ad eliche bipala.\nImpiego operativo.\nTutti i quattro esemplari costruiti vennero acquistati dalla compagnia aerea tedesca Deutsche LuftHansa (DLH).\nIncidenti.\nIl 28 maggio 1928, l'L 73 \"Brandenburg\", matricola D-961 (W.Nr.10077), rimase distrutto in un incidente a Babekuhl."}
{"id": "1571486", "revid": "309289", "url": "https://it.wikipedia.org/wiki?curid=1571486", "title": "Kirenga", "text": "La Kirenga \u00e8 un fiume della Siberia orientale, affluente di destra della Lena. Scorre nei \"rajon\" Ka\u010dugskij, Kaza\u010dinsko-Lenskij e Kirenskij dell'Oblast' di Irkutsk, in Russia.\nDescrizione.\nNasce dal versante occidentale dei monti del Bajkal dall'unione dei due rami sorgentiferi Pravaja Kirenga (Kirenga destra) e Levaja Kirenga (Kirenga sinistra), scorrendo con direzione mediamente settentrionale; sfocia nella Lena nei pressi della citt\u00e0 di Kirensk. Il fiume ha una lunghezza di 669\u00a0km (compresa la Levaja Kirenga di 746\u00a0km); l'area del suo bacino \u00e8 di 7\u00a0670\u00a0km\u00b2.\nIl fiume \u00e8 navigabile per 228 km a monte della foce, fino al villaggio di Kaza\u010dinskoe; \u00e8 tuttavia gelato in superficie dall'inizio di novembre a fine aprile. I principali affluenti ricevuti lungo il corso sono Ul'kan e Minja da destra, Chanda da sinistra.\nSi avvicina al corso medio del fiume, e lo costeggia per un tratto di circa 25\u00a0km, la ferrovia Bajkal-Amur (BAM) e nei pressi del villaggio di Magistral'nyj si trova la stazione \"Kirenga\".\nFauna.\nIl fiume \u00e8 ricco di pesci: della sottofamiglia Thymallinae, del genere \"Sander\" e \"Carassius\", e poi coregoni, \"Coregonus migratorius\", taimen, luccio, pesce siluro, pesce persico, bottatrice, ido, abramide, carpa comune e acerina."}
{"id": "1571487", "revid": "1272592", "url": "https://it.wikipedia.org/wiki?curid=1571487", "title": "Docklands Stadium", "text": "Docklands Stadium \u00e8 un impianto sportivo australiano di Melbourne, capitale dello Stato di Victoria.\nBench\u00e9 multifunzione, \u00e8 dedito principalmente al football australiano fin dalla sua inaugurazione; dal 2004 ospita regolarmente incontri di calcio di club e, dal 2011, anche di cricket.\nAnnunciato nel 1996 e realizzato tra il 1997 e il 1999 con capitali privati, fu inaugurato nel 2000.\nFu ceduto nel 2016 all'Australian Football League, organismo di governo del football australiano nel Paese.\nIn ambito internazionale fu una delle sedi della e, ancora nel rugby a 15, vide di scena in due occasioni uno dei \"test match\" delle serie tra e i , nel 2001 e nel 2013; nel rugby a 7 ospit\u00f2 altres\u00ec il relativo torneo dei Giochi del Commonwealth del 2006 nonch\u00e9 un incontro della Coppa del Mondo di rugby a 13 2008.\nRelativamente al calcio, inoltre, ospit\u00f2 una gara di qualificazione al campionato mondiale 2018 della formazione australiana contro il .\nLa sua capienza \u00e8 variabile e le affluenze massime per tipologia d'evento hanno variato da in occasione di un concerto nel 2017 a spettatori per un incontro di cricket nel 2018.\nDal 2016 \u00e8 noto com il nome commerciale di Marvel Stadium a seguito di accordo commerciale con la societ\u00e0 statunitense Marvel Entertainment.\nIn precedenza fu noto come Colonial Stadium, Telstra Dome ed Etihad Stadium.\nStoria.\nL'idea di un nuovo stadio nel quartiere di Docklands era sorta in seno al consiglio comunale di Melbourne a met\u00e0 degli anni novanta del XX secolo nell'intento di superare l'esistente Waverley Park il quale, a dispetto del fatto di essere relativamente nuovo (era stato inaugurato nel 1970) non era mai riuscito a soddisfare le esigenze del pubblico e dell'Australian Football League, proprietaria di tale impianto.\nLe linee guida della municipalit\u00e0 circa la realizzazione del nuovo stadio erano state esplicitate nel capitolato d'appalto che prevedeva una propriet\u00e0 privata per l'impianto, una capienza di circa posti, utilizzo multiplo per cricket e sport con la palla, alto livello tecnologico con tetto meccanicamente retraibile e spostamento dei sedili con motori idraulici per adeguare la capienza agli eventi in programma.\nIl progetto, affidato agli studi d'architettura Populous, Daryl Jackson e Bligh Lobb Sports Architecture, fu realizzato dal contraente generale Baulderstone Hornibrook su commissione del consorzio d'imprese Seven Network, proprietario del nascituro impianto originariamente noto con il nome di fabbrica di Victoria Stadium; prima ancora dell'apertura, tuttavia, quando gi\u00e0 era stato battezzato Docklands Stadium, Seven Networks cedette per dieci anni a partire dal 1999 i diritti di \"naming\" al gruppo finanziario Colonial State Bank a fronte di corrispettivo di 50 milioni di dollari e opzione per ulteriori 5 anni con un esborso complessivo di 75 milioni.\nL'inaugurazione dell'impianto, bench\u00e9 non ancora completato, avvenne il con un incontro di football australiano tra la formazione di casa dell' e il : davanti a spettatori Essendon vinse 156-62 e, gi\u00e0 una settimana pi\u00f9 tardi, si tenne a Docklands il primo incontro con il tetto chiuso, tra , altro club tenutario dell'impianto, e il .\nNel luglio di un anno pi\u00f9 tardi lo stadio ospit\u00f2 il suo primo incontro internazionale, il secondo \"test match\" della serie 2001 tra le formazioni di rugby a 15 dell' e dei visitatori dei ; gli \"Wallabies\" vinsero l'incontro 35-14 davanti a pi\u00f9 di spettatori con tetto chiuso, vista la stagione invernale australe e, nel 2002, l'International Rugby Football Board assegn\u00f2 all'Australia l'organizzazione della .\nIl comitato organizzatore del torneo incluse Docklands tra le sedi destinate ad accogliere la manifestazione, nel corso della quale fu teatro di cinque partite della fase a gironi pi\u00f9 due quarti di finale, tra e e tra e .\nA quella data lo stadio aveva cambiato nome commerciale perch\u00e9 Colonial State Bank, nel frattempo acquistata dal gruppo Commonwealth Bank, aveva ceduto i propri diritti alla societ\u00e0 australiana di telecomunicazioni Telstra per il rimanente periodo di concessione; dal lo stadio aveva assunto il nome di Telstra Dome.\nNel 2006 fu di scena a Docklands il torneo di rugby a 7 ai diciottesimi giochi del Commonwealth, vinto dalla in finale sull'.\nIl lo stadio ospit\u00f2 la finale della A-League 2006-07 di calcio tra e il , uno degli usufruttuari del Docklands; la vittoria arrise ai padroni di casa per 6-0 e il club, fondato appena tre anni prima, si laure\u00f2 campione nazionale per la prima volta davanti a un'affluenza record per il calcio di club di spettatori.\nAnche il rugby a 13 internazionale fu accolto a Docklands: avvenne in occasione della Coppa del Mondo 2008, quando lo stadio ospit\u00f2 un incontro della fase a gironi tra l' e l', terminato in una vittoria dei padroni di casa per 52 a 4 davanti a spettatori.\nIn prossimit\u00e0 della scadenza dei diritti di naming di Telstra la societ\u00e0 di gestione dello stadio concluse un accordo quinquennale di \"naming\", successivamente rinnovato, con la compagnia aerea emiratina Etihad Airways a seguito del quale Docklands assunse dal il nome commerciale di Etihad Stadium.\nNel 2011 Docklands divenne il terreno interno del neonato club di cricket del Melbourne Renegades, ivi presente dal 2015 anche con la formazione femminile; nel 2016 il contratto di utilizzo fu prorogato per ulteriori 5 anni fino al 2021.\nA ottobre 2016 l'Australian Football League rilev\u00f2 la propriet\u00e0 dello stadio per 200 milioni di dollari; bench\u00e9 in base agli accordi di fondazione della struttura l'AFL avrebbe dovuto subentrare nella sua propriet\u00e0 dal 2025, l'organismo di gestione del football australiano decise di anticiparne la presa in carico al fine di farne l'hub della disciplina a Melbourne.\nA maggio 2018 l'AFL cedette i diritti di \"naming\" alla filiale australiana della Walt Disney che dal successivo rinomin\u00f2 l'impianto Marvel Stadium, dal nome di Marvel Entertainment, una delle aziende detenute dal gruppo statunitense.\nCaratteristiche.\nLo stadio vanta la caratteristica di essere il primo impianto sportivo a tetto richiudibile dell'emisfero australe; anche a tetto aperto, comunque, il 98% per cento del pubblico \u00e8 protetto contro la pioggia.\nIl settore VIP dello stadio \u00e8 dotato di sedili con display installati nei braccioli capaci di proporre allo spettatore, grazie agli 8 canali visualizzati, replay delle azioni, film, statistiche sui giocatori, notizie e altro.\nTutto lo stadio dispone di copertura di rete Wi-Fi.\nI settori di posti pi\u00f9 prossimi al campo di gioco sono semoventi tramite trazione idraulica, grazie alla quale si pu\u00f2 modificare la forma del terreno di gioco in ellittica per gli incontri di football australiano e cricket e rettangolare per quelli di calcio e rugby (sia a XIII che a XV).\nIl design dell'impianto fu a cura degli studi di architettura Populous, Daryl Jackson Plc e Bligh Lobb Sports Architecture (oggi BVN).\nIl committente fu un consorzio privato di imprese facenti capo al gruppo editoriale Seven Network e in cui parteciparono anche l'Australian Football League e diversi club di Melbourne; i lavori furono affidati al \"general contractor\" Baulderstone Hornibrook mentre l'expertise di ingegneria per il tetto richiudibile fu fornito da COVA per il progetto delle strutture mobili e della realizzazione del loro controllo elettromeccanico e da SRG Global per la messa in opera delle due paratie scorrevoli in acciaio delle dimensioni di e del peso di ciascuna.\nLa chiusura completa del tetto richiede circa 20 minuti.\nIl campo \u00e8 in erba naturale prodotto da HG Sports Turf; le sue dimensioni massime sono di mentre quelle di gioco per partite di football australiano sono .\nNell'intento di ridurre l'impatto ecologico della struttura, nel 2008 furono realizzate 17 cisterne per la raccolta d'acqua piovana distribuite sui del tetto per una capacit\u00e0 totale di circa un milione di litri.\nGrazie a un sistema idraulico ramificato per circa di tubature, detta acqua \u00e8 usata per lo scarico delle toilette e l'irrigazione del terreno di gioco, riducendo quindi il fabbisogno da rete idrica cittadina di circa il 25%.\nIl costo totale dell'impianto ammont\u00f2 a 460 milioni di dollari australiani dell'epoca.\nCapacit\u00e0.\nLa capacit\u00e0 dell'impianto, come detto, \u00e8 variabile e si attesta mediamente sui posti; a seconda delle configurazioni sono state registrate le seguenti affluenze massime per disciplina:\nPer quanto riguarda altres\u00ec gli eventi non sportivi, si registrano spettatori al Global Warning Tour di wrestling tenutosi il ; partecipanti al congresso internazionale dei Testimoni di Geova del e, record assoluto di presenze nell'impianto, spettatori il per il \"tour\" \"Live\" della cantante britannica Adele."}
{"id": "1571489", "revid": "1305772", "url": "https://it.wikipedia.org/wiki?curid=1571489", "title": "Livada (Satu Mare)", "text": "Livada (in passato \"\u015earchiuz\", in ungherese \"S\u00e1rk\u00f6z\") \u00e8 una citt\u00e0 della Romania di 7.026 abitanti, ubicata nel distretto di Satu Mare, nella regione storica della Transilvania.\nFanno parte dell'area amministrativa anche le localit\u00e0 di Adrian, Dumbrava e Livada Mic\u0103.\nLivada ha ottenuto lo \"status\" di citt\u00e0 il 21 luglio 2006.\nSociet\u00e0.\nEvoluzione demografica.\nLa popolazione \u00e8 a maggioranza ungherese (60%), mentre gli abitanti di etnia romena sono il 34% circa.\nMonumenti.\nI principali monumenti di Livada sono:"}
{"id": "1571493", "revid": "1522738", "url": "https://it.wikipedia.org/wiki?curid=1571493", "title": "Distretti dello Zimbabwe", "text": "I distretti dello Zimbabwe sono la suddivisione territoriale di secondo livello del Paese, dopo le province, e sono pari a 59."}
{"id": "1571494", "revid": "120105932", "url": "https://it.wikipedia.org/wiki?curid=1571494", "title": "Province dello Zimbabwe", "text": "Le province dello Zimbabwe sono la suddivisione territoriale di primo livello del Paese e sono pari a 8. Ad esse sono equiordinate due citt\u00e0 con status di provincia, Bulawayo e Harare."}
{"id": "1571496", "revid": "22475", "url": "https://it.wikipedia.org/wiki?curid=1571496", "title": "Ocrepeira", "text": "Ocrepeira \u00e8 un genere di ragni appartenente alla famiglia Araneidae.\nEtimologia.\nIl nome deriva dal greco ', \"\u00f2cris\", nel significato di \"punta, protuberanza, ruvidit\u00e0\" e dal nome dell'ex-genere \"Epeira\", a sua volta proveniente dal greco ', \"ep\u00ec\", cio\u00e8 \"sopra\" e , \"\u00e8irein\", cio\u00e8 \"intrecciare\", a causa della cospicua protuberanza che ha sull'opistosoma.\nDistribuzione.\nLe 66 specie oggi note di questo genere sono state rinvenute in molteplici localit\u00e0 delle Americhe.\nTassonomia.\nQuesta denominazione \u00e8 stata implicitamente rivalutata come valida a seguito di un lavoro di Levi del 1992; nell'anno successivo, il 1993, Levi ne rimosse la sinonimia con Wixia e, nel contempo, anche la sinonimia posteriore di \"Amamra\" .\nA dicembre 2011, si compone di 66 specie:"}
{"id": "1571497", "revid": "599013", "url": "https://it.wikipedia.org/wiki?curid=1571497", "title": "Marko Ba\u0161a", "text": "Carriera.\nClub.\nGli inizi in patria.\nDebutta nella squadra della sua citt\u00e0, il Prva Petoletka Trstenik, nel 1998, a 16 anni, e nel 2000 si trasferisce all'OFK Belgrado, dove non convince completamente, tanto da passare in prestito, nella stagione 2001-2002 al Proleter Zrenjanin.\nLe Mans.\nRientrato a Belgrado vi rimane fino al 2005, quando si trasferisce in Francia, al Le Mans dove si mette in mostra e matura definitivamente. Esordisce in Ligue 1 il 31 luglio 2005 nella sconfitta interna per 1-2 contro il Lione. Chiude la sua prima stagione in Francia con 32 presenze e 0 gol. Nella stagione successiva segna il suo primo gol nella vittoria interna per 2-0 contro il Tolosa il 16 dicembre 2006.\nLa stagione 2007-2008 inizia nel migliore dei modi: segna il primo gol stagionale della sua squadra nella prima giornata di campionato nella partita Le Mans-Metz finita 1-0. Si ripete altre quattro volte nelle partite Caen-Le Mans (3-2), Valenciennes-Le Mans (1-2), Le Mans-Caen (1-1) e Le Mans-Lens (3-2) risultando decisivo ai fini del risultato in 4 gol su 5 segnati.\nLokomotiv Mosca.\nNel 2008 accetta il passaggio alla Lokomotiv Mosca, squadra di Prem'er-Liga. Esordisce nel campionato russo il 29 ottobre 2008 nella vittoria per 3-0 in casa contro il Shinnik. Il primo gol in Russia arriva nella stagione 2008/2009 nel derby CSKA Mosca-Lokomotiv Mosca perso per 4-1 dalla sua squadra. Dopo 49 presenze e 1 gol con la squadra russa si torna a trasferire in Francia al .\nLilla.\nIl 23 giugno 2011 viene reso ufficiale il suo trasferimento al Lilla, con un contratto di quattro anni.\nStagione 2011-2012.\nEsordisce con la nuova maglia nella partita persa per 5-4 contro il Marsiglia valida per l'assegnazione della Supercoppa di Francia (Trophee des Champions). Nell'occasione segna un gol. Il 14 settembre 2011 esordisce in una competizione europea nel pareggio per 2-2 contro il CSKA Mosca, partita valida per la prima giornata del girone B di Champions League. Il primo gol in campionato con la nuova maglia arriva il 23 ottobre nella vittoria per 3-1 in casa contro il Lione. Si ripete il 3 dicembre nella vittoria per 3-2 in trasferta contro l'Ajaccio. Il 21 dicembre in occasione dell'ultima partita del girone d'andata contro il Nizza (4-4) si procura un infortunio alla spalla che lo costringer\u00e0 a stare lontano dal campo per 3 mesi. Torna a giocare dopo l'infortunio il 15 aprile nella vittoria interna per 4-1 contro l'Ajaccio. Chiude la stagione con 28 presenze e 3 gol totali.\nStagione 2012-2013.\nNella stagione 2012/2013 diventa il titolare del duo di difensori centrali insieme ad Aurelien Chedjou. Il primo gol stagionale arriva nel pareggio per 1-1 sul campo del Bordeaux. Il 26 febbraio 2013 segna il primo gol in Coupe de France nella sconfitta per 3-2 contro il Saint-Etienne. Nella seconda parte del campionato segna tre gol consecutivi nella vittoria per 1-2 sul campo del Bastia, nel pareggio interno per 3-3 contro il Sochaux e nella sconfitta per 4-2 in trasferta contro il Tolosa. Chiude la stagione con 45 presenze e 6 gol totali.\nStagione 2013-2014.\nPer la stagione 2013/2014 \u00e8 ancora uno dei titolari nonostante il cambio dell'allenatore. Il primo gol stagionale arriva il 17 agosto 2013 nella partita in trasferta contro lo Stade Reims, persa per 2-1, con un delizioso pallonetto al minuto 88'. Il 3 novembre 2013 regala al suo compagno Nolan Roux un assist su calcio d'angolo per il momentaneo vantaggio di 1-0 nella partita casalinga vinta per 2-0 contro il Monaco. L'11 febbraio 2014 in occasione della partita Lille-Caen 3-3, vinta poi dal Lille ai rigori, valida per gli ottavi di Coupe de France indossa la fascia da capitano perch\u00e9 ne Mavuba ne Balmont, che avevano indossato la fascia in precedenza, erano titolari al fischio d'inizio. Il 9 marzo 2014 segna il suo secondo gol stagionale in campionato nella partita vinta 2-0 in casa contro il Montpellier. Il 30 marzo 2014 regala l'assist decisivo al compagno di squadra Kalou al minuto 92' permettendo alla sua squadra di vincere la gara contro il Guingamp per 1-0.\nStagione 2014-2015.\nLa prima presenza nella nuova stagione arriva in occasione della gara d'andata del terzo turno preliminare di Champions League giocata in Svizzera contro il Grasshopper vinta dalla sua squadra per 0-2. Il 9 agosto, in occasione della prima giornata di Ligue 1, trova la sua prima presenza in campionato nella nuova stagione nella gara interna pareggiata 0-0 contro il Metz. Il 19 settembre 2014 arriva il comunicato ufficiale del prolungamento del suo contratto fino al 2019.\nNazionale.\nHa partecipato, nel 2004, ai Campionati Europei Under-21 2004, con la Nazionale di calcio della Serbia e Montenegro Under-21, arrivando in finale, ma perdendo contro l'Italia. Ha fatto parte della spedizione serbo-montenegrina all'Olimpiade di Atene 2004\nStatistiche.\nPresenze e reti nei club.\n\"Statistiche aggiornate al 23 maggio 2017.\"\nCronologia delle presenze in nazionale.\n \n "}
{"id": "1571498", "revid": "32428", "url": "https://it.wikipedia.org/wiki?curid=1571498", "title": "Reazione Feulgen", "text": ""}
{"id": "1571507", "revid": "1305772", "url": "https://it.wikipedia.org/wiki?curid=1571507", "title": "Ferret Records", "text": "Ferret Music \u00e8 una etichetta musicale indipendente statunitense specializzata nel genere metalcore e post-hardcore. \u00c8 stata fondata nel 1996; appartiene in parte al cantante dei NORA, Carl Severson, ed ha sede a New Brunswick, nel New Jersey. Ferret ha recentemente iniziato a pubblicare con un nuovo marchio, \"New Weathermen Records\".\nWarner Music Group ha acquisito una partecipazione nella Ferret Music nell'agosto 2006.\nDal 12 settembre 2007, Ferret ha stretto un accordo con una nascente etichetta death metal/hardcore, Siege Of Amida Records, A.K.A. \"S.O.A.R.\"."}
{"id": "1571511", "revid": "22475", "url": "https://it.wikipedia.org/wiki?curid=1571511", "title": "Ordgarius", "text": "Ordgarius \u00e8 un genere di ragni appartenente alla famiglia Araneidae.\nDistribuzione.\nLe 11 specie oggi note di questo genere sono state reperite in Asia orientale, sudorientale, Asia meridionale e Oceania: la specie dall'areale pi\u00f9 vasto \u00e8 la \"O. sexspinosus\", rinvenuta in varie localit\u00e0 della zona compresa fra India e Giappone, e in Indonesia.\nTassonomia.\nDal 2012 non sono stati esaminati esemplari di questo genere.\nA marzo 2014, si compone di 11 specie ed una sottospecie:"}
{"id": "1571513", "revid": "287204", "url": "https://it.wikipedia.org/wiki?curid=1571513", "title": "Marko Basa", "text": ""}
{"id": "1571514", "revid": "767487", "url": "https://it.wikipedia.org/wiki?curid=1571514", "title": "Ercole l'invincibile", "text": "Ercole l'invincibile \u00e8 un film peplum del 1964 di Alvaro Mancori.\nTrama.\nErcole salva Teica, la figlia del re, dalle fauci di un leone e se ne innamora perdutamente.\nIl padre per concederla in sposa chiede ad Ercole di uccidere un feroce Drago che terrorizza il suo popolo.\nErcole riesce nell'impresa ma quando torna per richiedere la ricompense trova la citt\u00e0 distrutta e scopre che il re \u00e8 stato ucciso da Kabaol, capo del popolo dei Demios, che ha rapito anche la sua amata.\nErcole parte per liberarla e riesce nel suo intento, vendicando anche la morte del re.\nCuriosit\u00e0.\nA parte Dan Vadis, \u0160pela Rozin e Ken Clark, il resto del cast principale \u00e8 accreditato con degli pseudonimi: Carla Cal\u00f2 come \"Carol Brown\", Mario De Simone come \"John Simons\", Maria Fiore come \"Jannette Barton\", Ugo Sasso come \"Hugo Arden\"."}
{"id": "1571516", "revid": "767487", "url": "https://it.wikipedia.org/wiki?curid=1571516", "title": "NORA", "text": "I NORA sono un gruppo hardcore punk di Highland Park (New Jersey). Il nome deriva da Nora Diniro, un personaggio del film \"Pump Up the Volume\", anche se viene scritto maiuscolo.\nFormatasi nel 1996, hanno debuttato per la Ferret Music per poi passare alla Trustkill Records nel 1999. Hanno lavorato anche per la Good Life Recordings.\nIl cantante Carl Severson \u00e8 proprietario dell'etichetta indipendente Ferret Music.\nCarl Severson e Mike Olender sono stati compagni di scuola di Josh Grabelle, proprietario e presidente della Trustkill."}
{"id": "1571517", "revid": "767487", "url": "https://it.wikipedia.org/wiki?curid=1571517", "title": "Negre\u0219ti-Oa\u0219", "text": "Negre\u0219ti-Oa\u0219 (in ungherese \"Avasfels\u00f6falu\") \u00e8 una citt\u00e0 della Romania di 15.057 abitanti, ubicata nel distretto di Satu Mare, nella regione storica della Transilvania.\nFanno parte dell'area amministrativa anche le localit\u00e0 di Luna e Tur.\nStoria.\nLa citt\u00e0 \u00e8 da sempre il centro principale della cosiddetta \u021aara Oa\u0219ului (La Terra di Oa\u0219), una regione abitata fin dai tempi pi\u00f9 remoti. Nell'Et\u00e0 del bronzo in questa zona fior\u00ec la cosiddetta \"Cultura di Suciu de Sus\", che ha lasciato importanti reperti, soprattutto oggetti ceramici che oggi fanno parte della collezione di numerosi musei europei. La \"\u0162ara Oa\u0219ului\" viene inoltre citata nelle cronache dello storico Grigore Ureche (XVII secolo).\nIn una lettera scritta il 17 ottobre 1270, la regione di Oa\u0219 viene menzionata come \"Terra di Ova\u0219\", mentre i cosiddetti \"Diplomi del Maramure\u0219\" indicano che Negre\u0219ti-Oa\u0219 era ubicata sulla \"Via del Sale\", che partiva dalle miniere di sale del Maramure\u0219, in particolare di Giule\u0219ti e che, attraverso Negre\u0219ti-Oa\u0219, giungeva fino a Satu Mare ed oltre, fino a raggiungere la Pannonia.\nAlla fine del XIX secolo, il testo di un anonimo storico ungherese riporta che la citt\u00e0 era il pi\u00f9 grande (per superficie) insediamento romeno nell'Oa\u0219, avendo soltanto 300 case ma estendendosi su 77 colli."}
{"id": "1571518", "revid": "287204", "url": "https://it.wikipedia.org/wiki?curid=1571518", "title": "Negresti-Oas", "text": ""}
{"id": "1571522", "revid": "647919", "url": "https://it.wikipedia.org/wiki?curid=1571522", "title": "Negresti Oas", "text": ""}
{"id": "1571523", "revid": "1573940", "url": "https://it.wikipedia.org/wiki?curid=1571523", "title": "Paralarinia", "text": "Paralarinia \u00e8 un genere di ragni appartenente alla famiglia Araneidae.\nEtimologia.\nIl nome deriva dal greco , \"par\u00e0\", cio\u00e8 \"dappresso, accanto, che \u00e8 simile, che somiglia\", per i molti caratteri in comune che questi ragni hanno con il genere Larinia .\nDistribuzione.\nLe quattro specie oggi note di questo genere sono state rinvenute in Africa: due sono endemiche del Congo; la specie dall'areale pi\u00f9 vasto \u00e8 la \"P. incerta\", reperita in alcune localit\u00e0 dell'Africa centrale e orientale.\nTassonomia.\nPer la determinazione delle caratteristiche della specie tipo sono stati considerati gli esemplari di \"Larinia denisi\" .\nDal 1970 non sono stati esaminati esemplari di questo genere.\nA marzo 2014, si compone di 4 specie:"}
{"id": "1571524", "revid": "106919285", "url": "https://it.wikipedia.org/wiki?curid=1571524", "title": "Robert Feulgen", "text": "\u00c8 noto per aver messo a punto nel 1914 la tecnica di colorazione istologica che porta il suo nome: la reazione di Feulgen.\nBiografia.\nFiglio di un industriale, frequent\u00f2 il liceo a Essen e a Soest conseguendo il diploma nel 1905; studi\u00f2 quindi presso l'Universit\u00e0 Albert Ludwig di Friburgo in Brisgovia, e super\u00f2 l'esame di stato in medicina nel 1910 all'Universit\u00e0 Christian Albrechts di Kiel; in quest'ultima citt\u00e0 inizi\u00f2 il suo lavoro, terminati gli studi.\nAbilitato nel 1939 presso l'Universit\u00e0 Justus Liebig di Gie\u00dfen, fu successivamente professore (1923).\nNel 1925 dimostr\u00f2 la presenza del DNA nelle cellule, grazie ad una tecnica stechiometrica con cui venivano colorati gli acidi nucleici (fucsina combinata con una base di Schiff).\nMor\u00ec a Gie\u00dfen all'et\u00e0 di 71 anni. Nella citt\u00e0 di Essen-Werden gli \u00e8 stata dedicata una strada (la Robert-Feulgen-Stra\u00dfe)."}
{"id": "1571527", "revid": "14480", "url": "https://it.wikipedia.org/wiki?curid=1571527", "title": "Acido deossiribonucleico", "text": ""}
{"id": "1571528", "revid": "767487", "url": "https://it.wikipedia.org/wiki?curid=1571528", "title": "Ercole contro Moloch", "text": "Ercole contro Moloch \u00e8 un film del 1963 diretto da Giorgio Ferroni.\nTrama.\nMicene viene distrutta da un terremoto e ricostruita nel luogo dove la Regina Demetra d\u00e0 alla luce un figlio. Il neonato \u00e8 un essere deforme, ma il gran sacerdote Asterione crea attorno a lui il culto e la leggenda di Moloch. La citt\u00e0 diventa in poco tempo una delle pi\u00f9 potenti della zona e tutte le citt\u00e0 circostanti sono costrette ad offrire tributi in denaro e ostaggi al Moloch, temendo la sua ira. Tutte le citt\u00e0 che tentano di ribellarsi a questo regime vengono distrutte.\nQuando Micene chiede tributi a Tirinto, Glauco, soprannominato da tutti Ercole per via della sua forza eccezionale, si offre come ostaggio per poter entrare nella citt\u00e0 rivale. A Micene, dopo alterne vicende e varie lotte, riesce a salvare la sua amata Medea mentre sta per essere uccisa da Moloch e, dopo una dura lotta, riesce ad abbattere il mostro liberando i cittadini dalla tirannide."}
{"id": "1571529", "revid": "110157", "url": "https://it.wikipedia.org/wiki?curid=1571529", "title": "Centro-Norte de Mato Grosso do Sul", "text": "Centro-Norte de Mato Grosso do Sul \u00e8 una mesoregione dello Stato del Mato Grosso do Sul in Brasile.\nMicroregioni.\n\u00c8 suddivisa in due microregioni:"}
{"id": "1571530", "revid": "713714", "url": "https://it.wikipedia.org/wiki?curid=1571530", "title": "Giovanni Cena", "text": "Biografia.\nNato nella poverissima e numerosa famiglia di un tessitore, pot\u00e9 studiare dal 1881 a Torino e poi nel Seminario di Ivrea dal 1886, dal quale fu espulso tre anni dopo per aver detenuto dei libri non consentiti.\nRiusc\u00ec a proseguire gli studi nell'Universit\u00e0 di Torino, allievo di Arturo Graf; nel 1902 fu assunto, a Roma - dove per alcuni anni ebbe una relazione con la scrittrice Sibilla Aleramo - come capo redattore della prestigiosa rivista \u00abNuova Antologia\u00bb, e si dedic\u00f2 a una intensa opera di assistenza e promozione sociale verso le popolazioni della campagna romana. \nNel 1904 nacque il sodalizio con il dottor Angelo Celli, il fondatore della \"Societ\u00e0 per gli studi contro la malaria\". Da quel momento in poi, Giovanni Cena inizi\u00f2 a battersi per il risanamento e l'alfabetizzazione dell'Agro Romano e delle paludi pontine, insieme ad un piccolo gruppo di studiosi fra cui Angelo Celli, Anna Fraentzel Celli, Alessandro Marcucci e, in modo discontinuo, Sibilla Aleramo.\nGiovanni Cena testimonia la triste visione della vita nelle paludi in alcuni articoli, da lui redatti, nel volume \u201cCome vive il campagnolo dell'Agro Romano\u201d. \nInizi\u00f2 ad aprire scuole in capanne, chiese abbandonate, granai, vagoni ferroviari in disuso, ma ben presto incontr\u00f2 l'ostilit\u00e0 dei latifondisti romani, i quali iniziarono ad impedire ai maestri l'accesso alle loro propriet\u00e0. Alcuni di loro fecero sloggiare le scuole, consci del fatto che l'alfabetizzazione avrebbe ridotto progressivamente la loro capacit\u00e0 di soggiogare il popolo.\nLa diffusione della cultura, comunque, prosegu\u00ec, grazie anche ai fondi stanziati dal Comune e dalla Provincia di Roma e all'appoggio della duchessa Caetani, che nel 1913 mise a disposizione di Giovanni Cena un locale per organizzarvi la prima vera scuola dell'Agro Pontino.\nIn questa zona le scuole erano organizzate in funzione delle esigenze della popolazione, delle loro abitudini, dell'et\u00e0 e condizioni degli scolari; avevano inoltre programmi e calendari particolari: prima dei grandi lavori del fieno del frumento, chiudevano. Il programma di Giovanni Cena era moderno e rivoluzionario: andare tra la gente, cercare e non attendere gli alunni.\nLe scuole dell'Agro nacquero sicuramente dalla passione civile e culturale del piccolo gruppo che gravitava attorno ad Angelo Celli, apostolo e maestro. Tuttavia \u00e8 difficile pensare al loro funzionamento e al loro sviluppo senza la figura determinante di Giovanni Cena. Eppure, sulle scuole dell'Agro Pontino egli divise sempre il merito con i suoi colleghi.\nIl 17 maggio 1915, una settimana prima dell'entrata in guerra dell'Italia, Giovanni Cena entr\u00f2 a far parte del \"Comitato di preparazione civile\". Percorse l'Agro Pontino e le paludi e and\u00f2 spesso in Abruzzo, testimone del dramma del terremoto di Avezzano. L\u00ec cre\u00f2 asili e rafforz\u00f2 il suo legame con la popolazione, aiutando la povera gente a rivendicare i propri diritti.\nNell'estate del 1915 \u00e8 al fronte per la sua rivista: ottiene di stare qualche settimana in trincea per capire fino in fondo cos'\u00e8 la guerra; negli ospedali di Roma organizza la scuola per i feriti analfabeti e fonda e dirige \u201cIl Piccolissimo\u201d, un giornalino di propaganda per gli alunni e i loro parenti.\nMor\u00ec di polmonite a Roma nel 1917.\nNel 1921 fu eretta la scuola in muratura a Casal delle Palme (Latina) in onore di Giovanni Cena, \u201cpoeta del cuore, buon cittadino della patria, amico fervente della scuola e dei lavoratori dell'Agro Romano\u201d. \nIl Comune di Torino gli ha intitolato una via in zona Rebaudengo.\nOltre alle poesie, di lui resta soprattutto il romanzo sociale \"Gli ammonitori\", uscito inizialmente nel 1903 nella rivista \"Nuova antologia di lettere, scienze ed arti\". Tutte le sue opere, raccolte in cinque volumi, furono pubblicate a Torino nel 1928-1929."}
{"id": "1571532", "revid": "110157", "url": "https://it.wikipedia.org/wiki?curid=1571532", "title": "Leste de Mato Grosso do Sul", "text": "Leste de Mato Grosso do Sul \u00e8 una mesoregione dello Stato del Mato Grosso do Sul in Brasile.\nMicroregioni.\n\u00c8 suddivisa in 4 microregioni:"}
{"id": "1571533", "revid": "838137", "url": "https://it.wikipedia.org/wiki?curid=1571533", "title": "Pantanais Sul-Mato-Grossenses", "text": " \nPantanais Sul-Mato-Grossenses \u00e8 una mesoregione dello Stato del Mato Grosso do Sul in Brasile.\nMicroregioni.\n\u00c8 suddivisa in due microregioni:"}
{"id": "1571534", "revid": "200568", "url": "https://it.wikipedia.org/wiki?curid=1571534", "title": "T\u0103\u0219nad", "text": "T\u0103\u0219nad (in ungherese \"Tasn\u00e1d\", in tedesco \"Trestenburg\") \u00e8 una citt\u00e0 della Romania di 9.479 abitanti, ubicata nel distretto di Satu Mare, nella regione storica della Transilvania. \nFanno parte dell'area amministrativa anche le localit\u00e0 di Blaja, Cig, Ra\u021biu, S\u0103r\u0103uad e Valea Morii.\nLa localit\u00e0 \u00e8 conosciuta per le sue acque termali, anche se il loro sfruttamento \u00e8 ancora piuttosto limitato."}
{"id": "1571535", "revid": "729019", "url": "https://it.wikipedia.org/wiki?curid=1571535", "title": "Albatros L 75", "text": "LAlbatros L 75 \"Ass\" (in tedesco \"Asso\") fu un aereo da addestramento biplano bimotore sviluppato dall'azienda tedesca Albatros Flugzeugwerke GmbH nei tardi anni venti e prodotto, oltre che dalla stessa, anche dalla Focke-Wulf Flugzeugbau AG dopo la sua acquisizione nei primi anni trenta.\nStoria del progetto.\nAlla fine degli anni venti, l'esigenza sempre pi\u00f9 pressante di dover ricostituire la struttura dell'aeronautica nella Germania del periodo, convinse l'Albatros a dedicarsi alla progettazione di un nuovo velivolo destinato all'addestramento avanzato dei piloti nelle scuole di volo civili.\nIl progetto venne affidato all'ingegnere e asso dell'aviazione della prima guerra mondiale Walter Blume, che basandosi sull'esperienza maturata con il precedente L 68 Alauda progett\u00f2 un modello che ne riproponeva l'aspetto generale convenzionale, che poteva essere facilmente adattato all'utilizzo di varie motorizzazioni sia in linea che radiali, ma caratterizzato da alcune migliorie tecnologiche, tra le quali l'adozione dei uno stabilizzatore ad incidenza regolabile ed un carrello d'atterraggio, che seppure era di tipo biciclo fisso come nel modello precedente, era rinforzato, montato su struttura elastica e ammortizzata, e adottava una soluzione a ruote indipendenti.\nIl prototipo, equipaggiato con un motore BMW IVa 6 cilindri in linea, venne portato in volo per la prima volta nel 1928 e, verificata la rispondenza alle specifiche di progetto, avviato alla produzione in serie nei quattro anni successivi. Bench\u00e9 l'Albatros fosse riuscita ad aggiudicarsi un consistente appalto la difficolt\u00e0 economica in cui si era ritrovata costrinse l'azienda ad essere assorbita dalla Focke-Wulf Flugzeugbau la quale continu\u00f2 a realizzare gli ultimi sette esemplari del modello nella propria catena di produzione.\nTecnica.\nL'L 75 era un velivolo dall'aspetto convenzionale, monomotore biposto biplano a carrello fisso.\nLa fusoliera, realizzata con struttura in tubi d'acciaio saldati, era caratterizzata dalla presenza di due abitacoli separati, aperti e posizionati in tandem, dotati di . Particolare era la soluzione adottata nell'impennaggio, dove l'unico piano orizzontale, di pianta romboidale e ad incidenza variabile, era collocato anteriormente rispetto alla deriva e a sbalzo sulla parte dorsale della fusoliera.\nLe configurazione alare era biplana a scalamento positivo, con piani alari dalla forma e dimensioni identiche ed entrambi dotati di alettoni, quella superiore, collocata alta a parasole, collegata alla fusoliera da un castello tubolare centrale e a quella inferiore, collocata bassa sulla fusoliera e leggermente scalata verso coda, da una coppia, uno per lato, di montanti \"ad N\".\nIl carrello d'atterraggio era del tipo biciclo anteriore fisso a struttura elastica, caratterizzato dall'adozione di ruote indipendenti collocate all'apice di gambe di forza dotate di ammortizzatori ed integrato posteriormente da un pattino d'appoggio posizionato sotto la coda.\nLa propulsione era affidata ad un singolo motore aeronautico raffreddato a liquido posto sul naso del velivolo, a seconda delle varie versioni o un BMW Va 12 cilindri a V, propulsore che consentiva di raggiungere una maggiore quota di servizio, o uno Junkers L5 a 6 cilindri in linea, entrambi abbinati ad un'elica bipala a passo fisso.\nTra le dotazioni vi era anche la possibilit\u00e0 di installare una fotocamera per missioni di ricognizione aerea sotto il sedile dell'abitacolo posteriore dove un'apertura sulla parte inferiore della fusoliera consentiva all'obiettivo la necessaria visuale.\nImpiego operativo.\nL'L 75 venne utilizzato dalla Deutsche Versuchsanstalt f\u00fcr Luftfahrt (DVL), e, principalmente, dalla Deutsche Verkehrsfliegerschule (DVS), organizzazione paramilitare istituita come copertura per la formazione dei futuri piloti della Luftwaffe. Si registra almeno un esemplare, l'L 75a Wk.n.10145 immatricolato D-1593, rimasto in servizio fino al giugno 1940 e perso per incidente.\nVersioni.\nLa produzione totale si attesta su 43 esemplari suddivisi in 9 versioni:"}
{"id": "1571536", "revid": "287204", "url": "https://it.wikipedia.org/wiki?curid=1571536", "title": "Tasnad", "text": ""}
{"id": "1571539", "revid": "110157", "url": "https://it.wikipedia.org/wiki?curid=1571539", "title": "Sudoeste de Mato Grosso do Sul", "text": "Sudoeste de Mato Grosso do Sul \u00e8 una mesoregione dello Stato del Mato Grosso do Sul in Brasile.\nMicroregioni.\n\u00c8 suddivisa in 4 microregioni:"}
{"id": "1571540", "revid": "486946", "url": "https://it.wikipedia.org/wiki?curid=1571540", "title": "\u0160ardana", "text": ""}
{"id": "1571541", "revid": "486946", "url": "https://it.wikipedia.org/wiki?curid=1571541", "title": "\u0160erden", "text": ""}
{"id": "1571542", "revid": "767487", "url": "https://it.wikipedia.org/wiki?curid=1571542", "title": "Il trionfo di Ercole", "text": "Il trionfo di Ercole \u00e8 un film del 1964 diretto da Alberto De Martino.\nTrama.\nMilo uccide il re di Micene per poter prendere il suo posto. La principessa Ati, figlia del defunto re viene falsamente informata da Milo che i colpevoli dell'assassinio sono gli amici del vecchio re. Gli amici, calunniati, chiamano Ercole per potersi difendere, il muscoloso eroe dopo molteplici avventure riesce ad uccidere Milo e a sposare Ati e a far tornare la pace a Micene."}
{"id": "1571550", "revid": "729019", "url": "https://it.wikipedia.org/wiki?curid=1571550", "title": "Trustkill Records", "text": "Trustkill Records \u00e8 stata una etichetta discografica statunitense che ha iniziato come una fanzine hardcore punk nell'aprile 1993. Cominci\u00f2 a pubblicate artisti e gruppi hardcore, metal e rock nel 1994.\nA partire dal 2010 l'etichetta risulta non pi\u00f9 attiva e il suo fondatore ha dato il via ad un nuovo progetto: la Bullet Tooth Records.\nDistribuzione.\nIl 9 gennaio, 2007, la Trustkill ha firmato un accordo per la distribuzione in esclusiva nel Nord America con la Fontana, una controllata del gruppo Universal Music Group. Trustkill viene anche distribuita da SPV (Europa), Shock (Australia), JVC/Howling Bull (Giappone), David Gresham (Sudafrica), e Liberation (Brasile)."}
{"id": "1571555", "revid": "1573940", "url": "https://it.wikipedia.org/wiki?curid=1571555", "title": "Paraplectana", "text": "Paraplectana \u00e8 un genere di ragni appartenente alla famiglia Araneidae.\nEtimologia.\nIl nome deriva dal greco , \"par\u00e0\", cio\u00e8 \"dappresso, accanto, che \u00e8 simile, che somiglia\", per i molti caratteri in comune con l'ex-denominazione \"Plectana\" ().\nDistribuzione.\nLe 10 specie oggi note di questo genere sono state reperite in Asia orientale, sudorientale e nell'ecozona afrotropicale: la specie dall'areale pi\u00f9 vasto \u00e8 la \"P. sakaguchii\", rinvenuta in varie localit\u00e0 della Cina e del Giappone.\nTassonomia.\nDal 2012 non sono stati esaminati esemplari di questo genere.\nA marzo 2014, si compone di 10 specie e due sottospecie:"}
{"id": "1571567", "revid": "123567", "url": "https://it.wikipedia.org/wiki?curid=1571567", "title": "Valsaviore", "text": ""}
{"id": "1571568", "revid": "182396", "url": "https://it.wikipedia.org/wiki?curid=1571568", "title": "Britannia romana", "text": ""}
{"id": "1571569", "revid": "36426", "url": "https://it.wikipedia.org/wiki?curid=1571569", "title": "Casaforte", "text": "La casaforte \u00e8 un'antica residenza signorile fortificata del periodo medievale che ebbe il suo maggiore sviluppo nel periodo dei liberi comuni (XII - XIV secolo). Era una \"costruzione protetta\", utilizzata sia dal signore \"rurale\" per conservare i prodotti agricoli ed impedirne furti, ma anche dai nobili delle citt\u00e0 che, per la difesa, utilizzarono la costruzione di questi edifici collegati tra di loro da cortine murarie e protetti da torri, in modo da costituire un territorio sicuro e difendibile per il gruppo familiare ed i suoi alleati.\nIl cuore della struttura fortificata era la torre, una massiccia costruzione quadrata che si sviluppava verticalmente, circondata alla cima da un muro merlato.\nL'architettura.\nL'edificio di solito a pianta rettangolare poteva essere costituito da due o tre piani congiunti internamente da scale di legno. Poteva essere presente un piano seminterrato, il fondaco.\nLa struttura nata in un primo tempo prettamente per la difesa era caratterizzata dai seguenti punti fondamentali:\nGeneralmente il piano terra fungeva da cucina, il primo da abitazione del Signore ed al terzo alloggiava la servit\u00f9.\nCon l'avvento della Signoria, la casaforte perse la sua tipica connotazione difensiva e con il tempo ne venne modificata la struttura, passando da \"castrum\" fortificato a \"domus\" per le funzioni residenziali, produttive ed economiche.\nSul lato dell'edificio rivolto alla via principale, venne costruito un portone carraio attraverso il quale si accedeva alla corte, un ampio cortile interno dove era presente il rustico, il giardino e l'orto interno.\nEsternamente comparvero le finestre a sesto acuto che potevano essere divise verticalmente in due, tre o quattro aperture da colonnine o da pilastrini su cui appoggiavano gli archi.\nA seconda del numero di aperture, la finestra poteva essere classificata in monofora (un'unica apertura), bifora (due aperture), trifora (tre aperture), quadrifora (quattro aperture).\nSpesso le finestre presentavano un'ulteriore incorniciatura ad arco e nello spazio tra gli archi erano inserite una decorazione, uno stemma o un'apertura circolare.\nNel periodo rinascimentale, molte finestre cambiarono foggia, trasformandosi in rettangolari divise da una crociera centrale (finestroni crociati).\nIl piano nobile era il primo piano della casaforte, cos\u00ec chiamato perch\u00e9 era la residenza vera e propria della famiglia ed era solitamente affrescato e decorato con le imprese della famiglia o contava generalmente le migliori decorazioni interne di tutto l'edificio.\nIl piano seminterrato o fondaco, che ebbe il suo principale sviluppo nel XIII secolo,\nera costruito con un'unica volta a botte, solitamente sostenuta da archi trasversali.\nEra un ambiente adibito al deposito per il ricovero delle merci. Il locale solitamente aveva tre aperture che davano sulla via principale. L'apertura centrale era pi\u00f9 alta e permetteva il transito delle persone, le altre due pi\u00f9 basse, erano utilizzate per il carico e scarico delle merci."}
{"id": "1571571", "revid": "30610", "url": "https://it.wikipedia.org/wiki?curid=1571571", "title": "Meningite leptospirosica", "text": "La meningite leptospirosica \u00e8 una forma di meningite batterica con la presenza di liquor limpido. \nTipologia.\nLe pi\u00f9 pericolose fra le varie forme dei batteri sono la leptospirosi hyos e la leptospirosi pomona che infettano di meningite soprattutto giovani maiali.\nSintomatologia.\nI sintomi comprendono cefalea intensa, rigor nucale, febbre e comparsa di artromialgie.\nLiquor.\nIl liquor oltre a presentarsi limpido si manifesta iperteso e con un aumento della protidorrachia. Nelle forme pi\u00f9 itteriche il colore assume tinte giallognole \nEziologia.\nLa leptospirosi \u00e8 una malattia infettiva acuta sistemica di tipo vasculitico, causata da spirochete del genere Leptospira, spesso tale morbo, pi\u00f9 diffuso nelle regioni tropicali, colpisce anche le meningi degli esseri umani creando in tale modo la meningite.\nTerapia.\nIl trattamento \u00e8 mirato alla cura del batterio che ha infettato l'organismo e quindi l'uso di doxiciclina e penicillina. L'emodialisi diventa necessaria in caso di grave insufficienza renale.\nPrognosi.\nLa prognosi principalmente risulta buona."}
{"id": "1571572", "revid": "1318658", "url": "https://it.wikipedia.org/wiki?curid=1571572", "title": "Riviera spezzina", "text": "La Riviera spezzina \u00e8 una porzione della Riviera di Levante della Liguria, interamente sviluppata nella provincia della Spezia che va da Deiva Marina a Porto Venere.\nLa Riviera spezzina appartiene al pi\u00f9 ampio comprensorio denominato Baie del Levante.\nQuesto tratto di litorale \u00e8 una costa caratterizzata da forti pendii che calano a mare, in un caratteristico paesaggio a terrazzamenti o \"fasce\". \nI borghi principali nascono su promontori o nelle insenature pi\u00f9 riparate, caratterizzando la costa con una bassa densit\u00e0 di antropizzazione ma concentrata in poche zone. Una delle caratteristiche principali del territorio sono le Cinque Terre, cinque caratteristici borghi costruiti sulla costa e dal 1997, insieme a Porto Venere ed alle isole Palmaria, Tino e Tinetto, sono state inserite tra i Patrimoni dell'umanit\u00e0 dell'UNESCO.\nEssa rappresenta una delle quattro partizioni in cui \u00e8 possibile suddividere la Provincia della Spezia, insieme al Golfo dei Poeti, alla Val di Vara e alla Val di Magra, ed \u00e8 sotto la tutela della Comunit\u00e0 montana della Riviera Spezzina, dell'Area marina protetta Cinque Terre e del Parco nazionale delle Cinque Terre.\nFerrovia.\nLe stazioni della Ferrovia sono le seguenti\nGeografia.\nTutta la costa, partendo da La Spezia arrivando al comune di Deiva Marina, \u00e8 rocciosa e le poche spiagge che si trovano sul litorale sono quelle vicine ai pi\u00f9 grandi centri abitati. Inoltre queste spiagge sono quasi totalmente prive di sabbia fine, create da rena pi\u00f9 grossolana.\nTutto lo specchio di mare adiacente alle 5 Terre, partendo da Riomaggiore, arrivando a Monterosso, pi\u00f9 di preciso al promontorio del monte Mesco, \u00e8 situato un Parco Nazionale e questo comporta delle restrizioni per quanto riguarda l'attivit\u00e0 delle subacquea e del transito di natanti.\nIl comune di Porto Venere \u00e8 quello situato pi\u00f9 a est rispetto alla Riviera Spezzina. Comprende anche L'Isola Palmaria e il Tino, entrambe sotto il controllo della Marina Militare Italiana. Dal comune spezzino parte un sentiero del CAI, l'Alta Via delle 5 Terre (AV5T), che costeggia tutta la costa rocciosa e arriva nell'abitato di Campiglia, gi\u00e0 nel comune di Riomaggiore. In questa localit\u00e0 vi partono delle vecchie mulattiere che scendono verso il mare, una fascia di classici terrazzi liguri, denominata Tramonti. Zona in cui fino agli anni ottanta veniva coltivata la vite da cui nasceva il vino \"Sciacchetr\u00e0\", il passito delle 5 Terre. Oramai le viti, i classici terrazzi delle 5 terre, che comprendevano questa zona, sono quasi totalmente lasciate ai rovi e alle sterpaglie. Molte cantine che una volta servivano ai viticoltori, per i loro lavori, sono state abbandonate per via della fatica del trasporto in quelle aspre terre. Questo salvo tre piccoli centri, Monesteroli, Schiara e Fossoli, dove esistono ancora un piccolo centro di case non abbandonate, conservate molto bene, adibite pi\u00f9 che altro al turismo con creazione di B&amp;B.\nContinuando il sentiero da Campiglia, si raggiunge il centro di Riomaggiore, primo comune delle 5 Terre. Un sentiero, ormai chiuso da molti anni, causa di una grossa frana, collega il borgo di Riomaggiore con il borgo di Manarola. Questa mulattiera \u00e8 la famosa \"Via dell'Amore\" .\nAmministrazioni.\nAmministrativamente la Riviera spezzina \u00e8 costituita dai seguenti comuni:"}
{"id": "1571574", "revid": "6923", "url": "https://it.wikipedia.org/wiki?curid=1571574", "title": "Traction Control System", "text": ""}
{"id": "1571575", "revid": "1573940", "url": "https://it.wikipedia.org/wiki?curid=1571575", "title": "Taarab", "text": "Il taarab o tarabu \u00e8 un genere musicale tradizionale della Tanzania, nato fra la fine del XIX secolo e l'inizio del XX a Zanzibar, e gradualmente diffusosi sulla costa dell'Africa Orientale swahili, dalla Somalia al Mozambico. Lo stile del taarab fonde elementi provenienti dalla tradizione musicale delle diverse culture con cui il mondo swahili \u00e8 stato storicamente a contatto: Africa Orientale, Asia, Nordafrica, Medio Oriente ed Europa.\nEtimologia.\nLa parola \"taarab\" deriva dall'arabo \"tarabi\" (\u0637\u0631\u0628) che significa \"agitarsi\", \"danzare\" o \"divertirsi con la musica\".\nOrigini.\nLa leggenda vuole che le origini del taarab risalgano agli anni 1870, quando il sultano Seyyid Barghash bin Said avrebbe mandato un suo suddito al Cairo a imparare a suonare il kanun, uno strumento a corde simile allo zither diffuso nei paesi arabi. La prima orchestra taarab di cui si pu\u00f2 indicare con certezza la data di fondazione, comunque, \u00e8 la Ikhwaani Safaa (chiamata anche Malindi Music Club), fondata nel 1905 e tuttora in attivit\u00e0. Le prime incisioni di musica taarab risalgono alla fine degli anni venti, e sono opera della leggendaria musicista Siti binti Sadi.\nStrumenti.\nLa forma pi\u00f9 diffusa di taarab \u00e8 quella orchestrale (\"tarabu ya kiasili\" in swahili), che utilizza una grande variet\u00e0 di strumenti soprattutto della tradizione araba, fra cui il kanun, l'oud (un tipo di liuto arabo), violini, ney, fisarmoniche, violoncelli, chitarre, taishokoto e numerosi tipi di percussioni, tra cui in particolare il tabla indiano. A partire dagli anni sessanta il taarab ha cominciato a essere influenzato, sia nello stile che nella strumentazione, da musica di origine latina come le varianti locali della rumba africana zairese. Soprattutto a livello popolare il taarab \u00e8 talvolta suonato da gruppi musicali composti da meno elementi. Nelle zone suburbane \u00e8 particolarmente diffuso il kidumbaki, un sottogenere del taarab basato su due tamburi, basso, violini e danzatori con maracas e legnetti.\nPrincipali artisti.\nLa scena del taarab di Zanzibar \u00e8 dominata da due orchestre storiche tuttora in attivit\u00e0: la Ikhwaani Safaa e il Culture Musical Club (fondato nel 1958). Una notevole importanza nella storia del taarab ha anche Siti binti Saad, che incise numerosi dischi considerati classici del genere fra gli anni venti e gli anni quaranta. Altri musicisti taarab particolarmente rinomati sono Bi Kidude, Asha Abdow Saleebaan e Zuhura Swaleh, Seif Salim Saleh e Abdullah Mussa Ahmed, Al-Watan Musical Club. Fra gli artisti emersi in tempi pi\u00f9 recenti si possono citare Black Star Musical Club e East African Melody."}
{"id": "1571576", "revid": "305248", "url": "https://it.wikipedia.org/wiki?curid=1571576", "title": "Cause di estinzione del reato", "text": "Le cause di estinzione del reato sono fatti giuridici che, nel codice penale italiano, annullano o cancellano la punibilit\u00e0 di un fatto costitutivo di reato. Queste sono:"}
