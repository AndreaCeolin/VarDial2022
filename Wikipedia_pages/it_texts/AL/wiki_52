{"id": "1507030", "revid": "123609759", "url": "https://it.wikipedia.org/wiki?curid=1507030", "title": "Fortune e sfortune della famosa Moll Flanders", "text": "Fortune e sfortune della famosa Moll Flanders (\"The Fortunes and Misfortunes of the Famous Moll Flanders\") \u00e8 un romanzo di Daniel Defoe pubblicato nel gennaio 1722 con un lunghissimo titolo-sommario: \"The Fortunes and Misfortunes of the Famous Moll Flanders, &amp;c. Who was Born in Newgate, and during a Life of continu'd Variety for Threescore Years, besides her Childhood, was Twelve Year a Whore, five times a Wife (whereof once to her own Brother), Twelve Year a Thief, Eight Year a Transported Felon in Virginia, at last grew Rich, liv'd Honest, and died a Penitent. Written from her own Memorandums\" (\"Le fortune e sfortune della famosa Moll Flanders, ecc. Che nacque a Newgate, e durante una vita di continui cambiamenti per una sessantina d'anni dopo l'infanzia, fu per dodici anni prostituta, cinque volte moglie (compresa una volta con suo fratello), dodici anni ladra, otto anni delinquente deportata in Virginia; alla fine divenne ricca, visse onestamente e mor\u00ec pentita. Trascritto dalle sue memorie\").\nDefoe lo scrisse dopo aver lavorato come giornalista ed autore di pamphlet. Nel 1722 era gi\u00e0 un romanziere apprezzato, dopo il successo di \"Robinson Crusoe\", pubblicato nel 1719. Il suo impegno politico si stava attenuando in seguito alla caduta dei capi politici, sia Tory, sia Whig con i quali era stato in contatto; stava iniziando la sua ascesa Robert Walpole, con il gruppo del quale Defoe non si trov\u00f2 mai completamente d'accordo.\nTrama.\nLa madre di Moll \u00e8 una reclusa nella prigione di Newgate che riceve un rinvio \"appellandosi al ventre\", ovvero invocando la consuetudine di rimandare l'esecuzione per le criminali incinte. La madre viene poi deportata in America e Moll Flanders (questo, lei sottolinea, non \u00e8 il suo vero nome, che non rivela mai) \u00e8 allevata fino all'adolescenza da una buona madre adottiva. Alla morte della donna, Betty (questo \u00e8 il nome che troviamo in questa parte della sua vita) viene accolta presso una famiglia benestante, dove viene amata da entrambi i figli. Il maggiore dei due la convince a \"comportarsi come da sposati\" a letto, ma poi non vuole sposarla e la convince a sposare il fratello minore che, innamorato di lei, le aveva chiesto ripetutamente di sposarlo. Alla morte del marito, i figli le vengono portati via dai suoceri e lei comincia ad affinare l'abilit\u00e0 di farsi passare per una vedova ricca allo scopo di attrarre un uomo che voglia sposarla e darle la sicurezza.\nDue fatti le sconvolgono l'esistenza: dapprima il nuovo marito, un mercante di stoffe, fa bancarotta e fugge sul Continente lasciandola sola con la benevola autorizzazione a dimenticarlo. In seguito incontra un uomo buono e gentile che la sposa, la porta in Virginia e la fa conoscere alla madre. Solo dopo aver concepito con lui due figli, Moll, da alcuni discorsi della suocera sul suo passato, capisce che la donna \u00e8 in realt\u00e0 la propria madre naturale e quindi il marito \u00e8 suo fratello. Tronca perci\u00f2 il matrimonio e ritorna in Inghilterra, lasciando in America i figli - e va a vivere a Bath. \nDi nuovo si avvale della sua capacit\u00e0 di fingere e a Bath stringe una relazione con un uomo la cui moglie \u00e8 ricoverata altrove per malattia mentale. L'amicizia \u00e8 dapprima platonica, ma alla fine Moll diventa una specie di \"mantenuta\" ad Hammersmith (Londra). I due si innamorano davvero e hanno un figlio: dopo una grave malattia l'uomo per\u00f2 si pente, rompe il rapporto e si dedica a sua moglie promettendo per\u00f2 di prendersi cura del figlio che ha avuto con Moll.\nMoll, che ormai ha quarantadue anni, incontra a Londra un banchiere sposato ad una moglie adultera (una \"prostituta\"); egli le propone il matrimonio dopo che lei gli ha affidato il proprio denaro. In attesa del divorzio del banchiere, Moll si trasferisce a nord perch\u00e9 la vita a Londra \u00e8 troppo cara. Nel Lancashire entra in confidenza con dei cattolici che cercano di convertirla; lei ne sposa uno, J. E., che pare sia ricco. Ben presto Moll si rende conto che egli si aspettava di ricevere da lei una ricca dote, che lei nega di avere. Si scopre, infatti, che faceva tutto parte di una truffa: J. e sua sorella, che in realt\u00e0 non \u00e8 sua sorella, avevano un piano per truffare una donna ricca e convincerla a sposare J., che \u00e8 sull'orlo del lastrico. Ma la donna, forse ingannata dalle chiacchiere, ha mentito sulla quantit\u00e0 di denaro posseduta da Moll ha dato il colpo di grazia alle finanze di J. avendolo indotto a spendere per ostentare ricchezza durante il corteggiamento di Moll e inoltre ha incassato una somma di denaro per aver trovato a J. una moglie presumibilmente ricca. Questo lo induce ad ammettere che l'ha sposata con l'inganno, facendole credere di aver denaro che in realt\u00e0 non possiede. Egli \u00e8 infatti un gentiluomo decaduto. Dispiaciuto per l'inganno, decide di partire per l'Irlanda per cercare fortuna e lascia a Moll una piccola somma per il viaggio a Londra. Ma la mattina dopo torna da lei, e decidono di vivere insieme fino a quando sarebbe stato possibile col denaro rimasto. Moll quindi pensa di andare in Virginia a ricominciare una vita l\u00ec, ma il marito pensa ancora di fare fortuna in Irlanda. Quindi parte dicendole di risposarsi, se fosse riuscita a trovare marito prima del suo ritorno e le dice ugualmente che Moll erediter\u00e0 tutto il denaro che dovesse capitargli di possedere (a questo punto, lei fa il suo nome). Moll non ha pi\u00f9 notizie di J. ma invece il banchere le annuncia che le pratiche di divorzio sono complete. Bench\u00e9 di nuovo incinta, Moll gli fa credere di essere disponibile avendo perso le speranze che suo marito ritorni. Quando partorisce, la levatrice concede uno sconto di tre quote sul costo del parto, attribuendo un livello di prezzo a ciascuna classe sociale.\nQuando la moglie del banchiere si uccide a causa del divorzio, il figlio di Moll nasce; Moll lo affida ad una donna di campagna per la somma di 5 sterline l'anno. Ora Moll sposa il banchiere, ma pensa: \"Che creatura infame sono! e come sar\u00e0 ingannato da me questo gentiluomo innocente!\" Non le piace che il matrimonio sia celebrato di notte in una locanda il cui gestore \u00e8 anche un ministro del culto, solo un'ora dopo aver acconsentito al matrimonio. Durante il soggiorno in albergo dopo il matrimonio, tre gentiluomini si fermano a soggiornare per una notte e Moll riconosce J., ma non si fa riconoscere da lui. Si scopre pi\u00f9 tardi che tre ladri sono ricercati per aver aggredito una carrozza e si sospetta che siano i tre che ormai hanno gi\u00e0 lasciato la locanda. Moll parla a favore di J. dichiarando di averlo conosciuto come un gentiluomo del Lancashire.\nIl marito muore cinque anni dopo, essendosi ammalato di depressione per aver perso una grossa somma di denaro per un cattivo investimento e Moll ha avuto altri due figli da lui.\nIn preda alla disperazione, cerca di sopravvivere con quello che pu\u00f2 vendendo a poco a poco tutto quello che le resta finch\u00e9 non cede alla tentazione del primo furto e da qui inizia una carriera di furto con astuzia: usando bellezza, spirito, fascino e femminilit\u00e0, oltre a insensibilit\u00e0 e cattiveria, raggiunge la sicurezza economica che ha sempre cercato. La merce rubata viene rivenduta dalla levatrice che la aiut\u00f2 a partorire anni prima, che lavora anche come ricettatrice. In questo periodo le viene affibbiato il nome di Moll Flanders, pur non avendo lei niente a che fare con la famosa ladra. Moll giunge a derubare una famiglia nella casa in fiamme, poi un uomo che successivamente diventer\u00e0 il suo amante e da cui sar\u00e0 mantenuta per qualche tempo, e dopo essere sfuggita a mille pericoli viene arrestata viene mandata nella prigione di Newgate a Londra (come era accaduto all'autore vent'anni prima) per essere entrata in una casa la cui porta era aperta e aver cercato di rubare delle stoffe.\nPassa diverso tempo in prigione e in questo periodo la sua amica levatrice si da molto da fare per evitarle la pena capitale. Contemporaneamente, si ricongiunge alla sua \"anima gemella\", J., il \"marito del Lancashire\", pure imprigionato per i suoi furti (avvenuti, lui ammette, prima e dopo il loro primo incontro). Lei \u00e8 dichiarata colpevole di crimine grave ma non di furto con scasso (la seconda accusa); tuttavia, \u00e8 ugualmente condannata a morte. Ma riesce a convincere un sacerdote del suo pentimento, e col marito del Lancashire \u00e8 deportata nelle Colonie americane per evitare l'impiccagione. Grazie alla sua amica, i suoi beni vengono caricati sulla nave insieme a lei e corrompendo le persone giuste riesce a farsi comprare da un proprietario terriero solo nominalmente e, attraverso di lui, ad acquistare una propriet\u00e0 in Virginia. Una volta l\u00e0, apprende che sua madre le ha lasciato una piantagione di cotone e che uno dei figli che ha avuto da suo fratello \u00e8 vivo, cos\u00ec come il fratello/marito. Moll cerca di contattarlo ma la lettera viene intercettata dal figlio che, felicissimo di rivederla, le cede quello che le spetta dell'eredit\u00e0. Visto che il fratello \u00e8 diventato vecchio ed irritabile Moll decide che \u00e8 meglio non incontrarlo. All'inizio non dice a J. che quello \u00e8 suo figlio, spacciandolo per un cugino, ma successivamente gli racconta tutta la verit\u00e0. Moll e J. quindi vivono felici in Maryland e il libro si conclude con Moll di quasi settanta anni e J. di sessantotto che vivono modestamente in Inghilterra (hanno deciso di tornare dopo anni) per espiare il loro passato.\nTemi principali.\nAlcuni ritengono che la vicenda sia una rappresentazione narrativa del capitalismo, date le numerose allusioni al denaro, ai contratti e ad altri argomenti legati alla moneta. Tutto, comprese le persone, ha un valore monetario. Questo pu\u00f2 dare al lettore la sensazione della personalit\u00e0 calcolatrice di Moll. Il capitalismo per\u00f2 non divenne un concetto familiare se non molto pi\u00f9 tardi; \u00e8 dunque meglio ritenere che Defoe, che fu lui stesso carcerato a Newgate e spia, rappresenti piuttosto la vita sociale del XVIII secolo.\n\"Moll Flanders\" spesso spinge il lettore a chiedersi se fare qualcosa di immorale per bisogno sia veramente immorale; tuttavia, il lettore non dovrebbe sottovalutare che alcuni suoi tratti caratteriali, come la predisposizione al pragmatismo e l'arroganza (palese nella tendenza a giustificare ideologicamente anche le sue azioni pi\u00f9 riprovevoli) sono palesi fin da subito e non sono qualit\u00e0 che lei acquisisce col tempo e col moltiplicarsi delle sue sventure, inoltre le sue cattive azioni sono raccontate in modo distorto dalla retorica del libro, tale da suscitare compassione anche quando ella intenzionalmente danneggia le persone migliori per trarne vantaggio.\nSignificato letterario e critica.\nIl libro \u00e8 stato definito romanzo picaresco e moralistico e in effetti entrambe le definizioni sono giuste. Per quanto riguarda l'aspetto picaresco, Moll \u00e8 un personaggio di classe inferiore che si muove in mezzo ai ricchi e mette a nudo la loro vanit\u00e0 e vacuit\u00e0. Tuttavia, come racconto morale il romanzo si pu\u00f2 leggere in due modi diversi. Da un lato, la storia di Moll potrebbe essere tragica in senso classico: si macchia di un'unica colpa di hybris in quanto desidera essere una signora - posizione alla quale non ha diritto - e commette adulterio, si prostituisce, abbandona i figli e commette incesto nello sforzo di elevarsi a quella condizione, solo per essere condotta alla confessione, al perdono e a vivere una vita \"perbene\" nella classe media. D'altro lato, potrebbe anche esser letta come la storia di una donna il cui delitto \u00e8 la autosufficienza e la mancanza di obbedienza cristiana; essa perci\u00f2 commette delitti per la sua volont\u00e0 peccaminosa; pu\u00f2 raggiungere la prosperit\u00e0 e la pace solo con la confessione, la redenzione e la sottomissione alla divinit\u00e0. Cos\u00ec il romanzo esplora entrambe le ideologie contemporanee del XVIII secolo: conservatrice e progressista.\nDaniel Defoe era puritano. Le sue vedute sono chiare, in quanto egli crede nel lavoro duro, nella devozione e nell'opera della provvidenza come grazia, e ne scrive.\nCi si chiede, tuttavia, in che luce Defoe intendesse presentare il personaggio di Moll. Il romanzo, che dedica molte pagine al crimine e al peccato, e pochissime al pentimento o al rimorso, porta il lettore a mettere in discussione il desiderio di perdono di Moll. Ella \u00e8 dunque un personaggio ambivalente ed effettivamente la sua narrazione vende progressivamente il rifiuto della spiritualit\u00e0 e il trionfo del materialismo estremo, che disumanizza sia lei stessa che la sua visione delle persone con cui ha a che fare. Alcuni hanno anche ipotizzato che Defoe intendesse far soldi con il libro attraverso le scabrosit\u00e0. Queste osservazioni spesso alludono alla prefazione, in cui l'autore parla di \"idee lascive\" e \"termini impudichi\" che potrebbero indurre il pubblico a leggere l'opera per divertimento scandaloso invece che per valori morali.\nNel romanzo si uniscono l'interesse di Defoe per le narrazioni di conversione e la sua esperienza e attenzione per le attivit\u00e0 criminose. Il successo di \"Moll Flanders\" arrec\u00f2 vantaggio alla reputazione dell'autore. Egli in precedenza aveva scritto per vari giornali articoli su criminali, e \"Moll Flanders\" fece aumentare i suoi compensi come biografo di delinquenti. Poco dopo la pubblicazione di \"Moll Flanders\", scrisse due diverse biografie, di Jack Sheppard, rapinatore cockney, nel 1724, e di Jonathan Wild, nel 1725. Sempre nel 1724, Defoe riprese l'argomento delle donne \"perdute\" con \"Lady Roxana\", ancora pi\u00f9 scabroso di \"Moll Flanders\". La vita di Moll Cutpurse (\"tagliaborse\"), che \u00e8 nominata nel libro, certamente ispir\u00f2 Defoe, anche se il personaggio \u00e8 assai diverso da Moll Flanders.\nDal punto di vista degli storici, \"Moll Flanders\" fornisce notevoli informazioni su vita, abitudini e punizioni del mondo criminale. Oltre ad essere una delle poche descrizioni particolareggiate della vita nella Zecca (The Mint), \u00e8 anche una delle migliori rappresentazioni narrative della vita nel carcere di Newgate, delle pene per la prostituzione (oltre ad essere il racconto di una prostituta qualsiasi), e del modo in cui si considerava l'America all'inizio del XVIII secolo. Il romanzo fa in certo senso propaganda a favore dell'immigrazione, in quanto ritrae l'America come un luogo di pace, tolleranza religiosa ed opportunit\u00e0. La rappresentazione puritana di Defoe risulta ingenua se confrontata con rappresentazioni successive (ad esempio nel \"Villaggio abbandonato\" di Oliver Goldsmith). Bench\u00e9 Defoe sia un testimone non obiettivo, \"Moll Flanders\" ha un grande valore per la storia della cultura occidentale.\nVersioni cinematografiche, televisive o teatrali.\nSu questo romanzo sono basati alcuni film. Internet Movie Database ha informazioni su cinque adattamenti, nessuno dei quali, secondo tale fonte, tenta di catturare l'intera trama del romanzo, anche se lo sceneggiato del 1996, di quattro ore, include la maggior parte dei punti salienti.()\nCitazioni scelte.\n\u00ab.. e ciascuno giudichi quale doveva essere la mia angoscia, quando giunsi a rendermi conto che questa donna era certamente n\u00e9 pi\u00f9 n\u00e9 meno che mia madre, e che io ora avevo due figli, ed ero incinta di un altro, del mio proprio fratello, e ancora andavo a letto con lui ogni notte. \u00bb\n\u00abIo ero adesso la donna pi\u00f9 infelice del mondo. Oh! se non mi avessero raccontato la storia, tutto sarebbe andato bene; non sarebbe stata una colpa esser andata a letto con mio marito, dal momento che non sapevo che era un mio parente. \u00bb\n\u00ab [...] ogni qualvolta a un errore di questo tipo segue un ravvedimento sincero, esso \u00e8 inevitabilmente accompagnato da un sentimento di odio per l'oggetto un tempo amato; e pi\u00f9 grande era un tempo l'affetto, pi\u00f9 sar\u00e0 poi grande l'odio e la ripugnanza. \u00bb\n\u00abCi si sposa sempre troppo presto quando ci si piglia un cattivo marito, e non ci si sposa mai troppo tardi quando se ne piglia uno buono. \u00bb\n\u00ab \u2026con del denaro in tasca si \u00e8 a casa propria dappertutto. \u00bb\n\u00ab \u2026certe volte gli uomini che l'opinione pubblica ritiene morigerati non sono meglio degli altri, ma sanno soltanto far migliore figura, ovvero, se preferisci, sono pi\u00f9 ipocriti. \u00bb (la governante di Moll Flanders ad una sua conoscente)"}
{"id": "1507033", "revid": "167080", "url": "https://it.wikipedia.org/wiki?curid=1507033", "title": "Botaniche", "text": ""}
{"id": "1507035", "revid": "842", "url": "https://it.wikipedia.org/wiki?curid=1507035", "title": "Nippon Electric Corporation", "text": ""}
{"id": "1507040", "revid": "729019", "url": "https://it.wikipedia.org/wiki?curid=1507040", "title": "Jacques Geninasca", "text": "La sua formazione fu sia letteraria che artistica. Frequent\u00f2 l'Accademia di Firenze, e l'Accademia \"Maximilien de Meuron\". La sua attivit\u00e0 di pittura si \u00e8 intrecciata con la pubblicazione di studi nell'ambito della ricerca estetico-letteraria, \"riflessione sulla parola\u201d e saggi di critica. \u00c8 divenuto noto come critico e semiologo letterario. \u00c8 stato professore all'Universit\u00e0 di Zurigo e professore a contratto (\u201cvisiting professor\u201d) all'Universit\u00e0 La Sapienza di Roma.\nIl suo nome \u00e8 legato alla corrente di ricerca che mira all'elaborazione di una teoria semiotica generale, in particolare ad Algirdas J. Greimas. Insieme a lui Geninasca ha sviluppato la pi\u00f9 nota teoria semiotica dei testi e di estetica letteraria.\nIl suo libro pi\u00f9 sistematico \u00e8 \"La parola letteraria\" (pubblicato in italiano da Bompiani), una raccolta di 15 saggi. Contributi accademici importanti sono stati dedicati anche all'analisi dell'immagine e di materiale ibrido."}
{"id": "1507043", "revid": "1573940", "url": "https://it.wikipedia.org/wiki?curid=1507043", "title": "Triops", "text": "Triops \u00e8 un genere di crostacei notostraci della famiglia Triopsidae.\nIl nome \"Triops\" deriva dal greco e significa \"tre occhi\".\nQuesti animali sono comparsi oltre 200 milioni di anni fa; sono considerati dei fossili viventi.\nDescrizione.\nTutti i rappresentanti dell'ordine Notostraca sono dotati di tre occhi, a differenza degli Anostraca l'ocello naupliare \u00e8 presente anche nella forma adulta oltre ai due occhi composti. Gli occhi composti sono usati per la ricerca del cibo ed i predatori ma permettono una buona visione solo da breve distanza. L'ocello naupliare percepisce solo la luce agendo quindi come una bussola (la luce \u00e8 indispensabile per la loro crescita) che guida l'animale verso le fonti di luce, supponendo che questa arrivi sempre dall'alto.\nBiologia.\nIn natura i \"Triops\" vivono in pozzanghere di acqua dolce (di poca profondit\u00e0) strisciando sul fondo ma anche nuotando. Divenuti adulti depongono uova per partenogenesi (partendo solo dalla cellula uovo, quindi gli esemplari saranno tutti di sesso femminile) nella sabbia, dove possono resistere anche per anni senza acqua. Arrivate le piogge, venendo a contatto con acqua non troppo fredda le uova si schiudono.\nQuesto stato di \"riposo\" viene detto diapausa, e viene tuttora studiato dagli scienziati per cercare di riprodurlo artificialmente nell'uomo.\nTassonomia.\nIl genere comprendente le seguenti specie:\nUtilizzo didattico.\nQuesti animaletti sono stati recentemente messi in commercio come giocattolo educativo, in kit che generalmente contengono: coupon per ricevere le uova a casa, un piccolo acquario, cibo, termometro e istruzioni dettagliate al loro allevamento, per consentire di osservarne lo sviluppo giorno per giorno. I \"Triops\" crescono molto velocemente, eseguendo delle mute (cambio dell'esoscheletro) all'incirca ogni 2-3 giorni, per raggiungere in due settimane la massima grandezza di circa 4,5\u00a0cm (coda compresa). Raggiunta la maturit\u00e0 sessuale depongono le uova sul fondo sabbioso queste cadono in sacche attaccate alle zampe fino a che si riempiono e cadono sul fondo; queste possono essere raccolte togliendo l'acqua dall'acquario e facendo asciugare la sabbia, per poi riutilizzarla in un secondo momento. Le loro uova allo stato disidratato sono dette \"dormienti\"."}
{"id": "1507046", "revid": "287204", "url": "https://it.wikipedia.org/wiki?curid=1507046", "title": "Hrolfr Kraki", "text": ""}
{"id": "1507047", "revid": "599013", "url": "https://it.wikipedia.org/wiki?curid=1507047", "title": "Gilles Grimandi", "text": "Carriera.\nNella sua carriera, Grimandi ha giocato per il , per l' e per i Colorado Rapids."}
{"id": "1507057", "revid": "597876", "url": "https://it.wikipedia.org/wiki?curid=1507057", "title": "Mura venete di Bergamo", "text": "Le mura veneziane di Bergamo sono un'imponente costruzione architettonica risalente al XVI secolo, ben conservate non avendo subito, nei secoli, nessun evento bellico.\nTale cinta \u00e8 costituita da 14 baluardi, 2 piani, 32 garitte (di cui solo una \u00e8 giunta sino a noi), 100 aperture per bocche da fuoco, due polveriere, 4 porte (Sant'Agostino, San Giacomo, indubbiamente la pi\u00f9 bella e panoramica, Sant'Alessandro e San Lorenzo, quest'ultima conosciuta anche come porta Garibaldi). A tutto questo vi \u00e8 da aggiungere una miriade di sortite e passaggi militari di cui, in parte, si \u00e8 persa la memoria, come la Porta del Pantano inferiore, risalente al XIII secolo che era un collegamento con via Borgo Canale, mentre la porta del Pantano inferiore che era l'accesso alla parte superiore della Cittadella viscontea \u00e8 scomparsa.\nI bastioni, esternamente, danno alla citt\u00e0 un aspetto di fortezza inespugnabile, ma poich\u00e9 furono realizzati nella seconda met\u00e0 del 500, l'affermarsi del cannone a tiro parabolico \"bombarda\" ne rende di fatto il \"canto del cigno\" di tale tipologia di costruzioni militari.\nDal 9 luglio 2017 le \"mura veneziane\" sono entrate a far parte dell'UNESCO, come patrimonio dell'umanit\u00e0, nel sito seriale transnazionale \"\".\nLe origini delle fortificazioni dei colli di Bergamo.\nI colli su cui si svilupp\u00f2 Bergamo alta rivestivano, fin dall'antichit\u00e0, una notevole importanza strategico-militare per la propria conformazione orografica ma specialmente perch\u00e9 crocevia tra la parte orientale della pianura padana, particolarmente il Friuli, e l'Europa centrale.\nCentro cenomane, alleato dei Romani, poi importante caposaldo militare di questi ultimi si trovava sul tracciato dell'importante strada militare che collegava il Friuli alla Rezia e quindi al resto dell'Europa.\nLa citt\u00e0 di Bergamo risulta fortificata gi\u00e0 nell'epoca romana, anche se poche ne sono le tracce, e sicuramente occupavano un territorio di misura inferiore a quello odierno, rimangono maggiori testimonianze delle mura medioevali del X secolo che si sovrappongono alle mura romane.\nDal VI secolo Bergamo fu centro di uno dei pi\u00f9 importanti ducati longobardi assieme a Brescia, Trento e Forum Iulii (Cividale del Friuli): il primo duca longobardo fu Wallari. Dopo il cosiddetto periodo di anarchia longobarda e la restaurazione della monarchia con l'elezione a re di Autari, 584, il duca Wallari, al pari degli altri duchi, cedette al nuovo re met\u00e0 del Ducato di Bergamo ossia la parte a occidente del Brembo comprendente il territorio di Lemine.\nDopo la conquista carolingia, 774, Bergamo divenne centro di una contea franca, il primo conte franco fu Auteramo (??? \u2013 816 circa), continuando a mantenere il ruolo strategico-militare che la sua posizione geografica le conferiva.\nA tal periodo risale anche la costruzione del castello di San Vigilio che, posto in posizione dominante sul colle omonimo, ricopriva un ruolo strategico nella gestione militare della citt\u00e0.\nDurante l'ultima fase della tumultuosa epoca comunale, con le lotte fratricide tra guelfi e ghibellini, Bergamo si diede nel 1331 a Giovanni del Lussemburgo, re di Boemia. Sotto la dominazione del Re di Boemia inizi\u00f2 la costruzione della Rocca il cui completamento fu, successivamente, portato a termine da Azzone Visconti prima e dalla Serenissima Repubblica Veneta poi sotto il cui dominio fu eretto il possente torrione circolare.\nLa Rocca, la Cittadella e le Muraine.\nLa costruzione della rocca inizi\u00f2 nel 1331, sul colle di Sant'Eufemia, sotto gli ordini di Guglielmo da Castelbarco vicario di Giovanni del Lussemburgo, fu proseguita e ultimata dai Visconti allorch\u00e9 gli succedettero nel dominio su Bergamo.\nI Visconti fortificarono ulteriormente la Rocca consapevoli della sua importanza strategica nello scacchiere militare che li vedeva contrapposti a Venezia.\nPer aumentarne la funzione difensiva costruirono sul \"colle San Giovanni\" un nuovo complesso militare, la Cittadella, secondo un progetto difensivo che vedeva le due opere integrate nella stessa funzione e racchiudeva la citt\u00e0 vecchia in un recinto fortificato.\nLa Cittadella era un'opera imponente e molto vasta, comprendeva oltre la parte costruita sul colle San Giovanni, ancora agibile, anche l'area pi\u00f9 a ovest poi occupata dal nuovo seminario vescovile.\nIl sistema difensivo della citt\u00e0 di Bergamo era completato delle cosiddette \"Muraine\", la cinta costruite per volere dei Visconti, signori di Milano, portate a termine negli anni intorno al 1350 e ampliate gi\u00e0 entro il 1375, che scendendo dai colli dove si trova la citt\u00e0 vecchia con ampio percorso difendevano i borghi che si erano sviluppati nel corso dei secoli lungo le direttrici che collegavano Bergamo ai paesi e alle citt\u00e0 vicine. Queste svolgevano anche la funzione di confine daziario e seguivano gran parte del percorso cittadino della Roggia Serio Grande (l'antico \"Fossatum Comunis Pergami\") che fungeva quindi da fossato lungo le vie Camozzi, Tiraboschi e Zambonate. Solo l'ampliamento a protezione del borgo di San Lorenzo \u00e8 opera dei Veneziani realizzata negli anni 1460-1461. Le Muraine furono completamente abbattute nel 1901 in seguito alla soppressione del dazio: di esse rimangono poche tracce come il tratto di mura con merlature e feritoie originali in via Lapacano e la torre circolare detta del Galgario.\nIl progetto di una nuova cinta muraria.\nVenezia nel 1428 succedette ai Visconti nel dominio su Bergamo e procedette ad ampliare il sistema difensivo di cui era dotata la citt\u00e0, che era stata attaccata tantissime volte sia da parte dei Visconti che non accettavano la sconfitta, dei francesi che degli spagnoli, si consideri che nei primi anni del XVI secolo in soli sette anni, Bergamo sub\u00ec ben dodici invasioni, fino al 1516. Potenzi\u00f2 la Rocca aggiungendovi il torrione, tuttora esistente, e ne complet\u00f2 la funzione difensiva con la costruzione di una cintura di bastioni, comunemente noti come \"mura veneziane\", lunga 6200 metri, che circondava la citt\u00e0 alta trasformandola in una fortezza.\nLe mura vennero costruite dalla Repubblica di Venezia nella citt\u00e0 di Bergamo a partire dal 1561 e ultimate nel 1588, epoca in cui la citt\u00e0 orobica rappresentava l'estremit\u00e0 occidentale dei domini veneti sulla terraferma.\nErano tempi in cui, con la recente scoperta delle Americhe, la Serenissima stava iniziando il suo inesorabile declino nel dominio dei commerci marittimi e, a causa di ci\u00f2, rivolse una sempre maggiore attenzione ai commerci che avvenivano verso il centro d'Europa. A tal riguardo la terra bergamasca cominci\u00f2 a rivestire un ruolo strategico di primissimo piano, accresciuto dal progetto di costruire la via Priula, una strada che avrebbe collegato, tramite la Val Brembana, la citt\u00e0 di Bergamo (e quindi tutti i territori della repubblica veneta) con il Canton Grigioni, considerato alleato e fino ad allora raggiungibile soltanto passando attraverso territori dominati dagli Spagnoli, e quindi soggetti a fortissimi dazi commerciali, e senza attraversare il territorio allora ostile di Milano.\nQuesti interessi della repubblica veneta vennero sovente attaccati e messi in discussione dal vicino Ducato di Milano, gestito dal ramo spagnolo della potente famiglia degli Asburgo, ma anche dalle truppe francesi. Le cronache riportano di numerose battaglie nella citt\u00e0 bergamasca nei primi due decenni del XVI secolo, la pi\u00f9 cruenta delle quali si verific\u00f2 tra il 1515 ed il 1516, con un grande utilizzo di cannoni e colubrine da parte di entrambi i contendenti.\nDopo la pace di Cateau-Cambr\u00e9sis, che aveva visto i veneziani vincitori, non avendo perso nessuna parte dei propri territori, decisero allora di adottare provvedimenti volti a proteggere la citt\u00e0, che in quel tempo rivestiva appunto una notevole importanza strategica.\nMolti progetti furono esaminati, ma quello finale e definitivo prevedeva la costruzione di un'imponente cinta muraria che avrebbe interessato la parte collinare della citt\u00e0 stessa, trasformandola in una vera e propria fortezza.\nTuttavia la decisione di dotare Bergamo di una cos\u00ec ardita opera aveva una valenza politica piuttosto che militare: difatti le dimensioni della cinta muraria erano si imponenti, ma non sufficientemente da comprendere tutta la citt\u00e0 bassa che, rimanendo quindi esclusa, la rendeva di fatto un'opera utilizzabile soltanto per fini difensivi, e non per organizzarvi un attacco ai vicini domini spagnoli. Era quindi una tacita ammissione di rinuncia da parte della Serenissima di ampliare i propri domini in Lombardia, anche a causa dei sempre maggiori impegni bellici profusi contro l'esercito turco: le dimensioni ridotte difatti non potevano permettere l'ammassamento di grandi contingenti militari al punto di farne una testa di ponte per attaccare la citt\u00e0 di Milano ed i territori limitrofi.\nLa costruzione.\nLa decisione definitiva sul progetto venne ratificata dal senato veneto nel 1561, tanto che gi\u00e0 il 31 luglio il marchese Sforza Pallavicino entr\u00f2 in citt\u00e0 al fine di avviarne il cantiere. Con lui vi erano i condottieri Gerolamo Martinengo, Agostino Clusone e Giulio Savergnano che comandavano 550 soldati, gli ingegneri militari pronti a avviare i lavori in Borgo Canale. Alcuni studi ipotizzano che il progetto possa essere ricondotto alla mano di Bonaiuto Lorini, ingegnere militare fiorentino al servizio di Venezia, notizia tuttavia non sufficientemente documentata e incompatibile con i tempi. I primi progettisti del cantiere furono il marchese Sforza Pallavicino e gli ingegneri Francesco Horologi che era tra gli ingegneri militari pi\u00f9 importanti nel '500, ma che lasci\u00f2 il lavoro quando vide che necessitavano non di tre mesi preventivati ma parecchi anni. Intervennero Francesco Malacreda e Genesio Bersani e a loro si deve la progettazione e realizzazione dell'opera. Dopo la morte di Sforza Pallavicino avvenuta nel 1585, la direzione dei lavori pass\u00f2 a Giulio Savorgnan, gi\u00e0 attivo per Venezia a Candia e Nicosia e successivamente impegnato nella costruzione della Fortezza di Palmanova.\nPer la realizzazione date le grandiose proporzioni, vennero mobilitate grandi quantit\u00e0 di operai, di architetti lagunari e bergamaschi (tra i quali spiccano l'ingegner Zenese ed il capomastro Paolo Berlendis, ma anche di soldati. Difatti bisognava anche demolire una grande quantit\u00e0 di edifici, quantificati nell'ordine di duecentocinquanta. La demolizione, secondo lo storico Giovanni Antonio Guarnieri nella sua relazione del 1627, port\u00f2 a un grave dissesto del territorio con indebolimento delle ripe con la distruzione di parte edificate presenti.\nVennero quindi demolite numerose cascine, abitazioni, laboratori, ma anche luoghi di culto tra cui la cattedrale di Sant'Alessandro, la quale custodiva le reliquie del santo patrono della citt\u00e0, ma anche il convento domenicano di Santo Stefano, contenente le spoglie di Pinamonte da Brembate. Il totale di otto edifici religiosi demoliti port\u00f2 altrettante scomuniche, lanciate dal clero locale, al conte Sforza Pallavicino, il quale dovette faticare non poco (nonch\u00e9 elargire una lauta somma) al fine di vedersele revocare negli anni successivi, e proteggere gli operai impegnati nei lavori di demolizione da 550 soldati.\nL'imponente sforzo organizzativo port\u00f2 un notevole sviluppo all'economia della citt\u00e0, grazie ad un'elevata richiesta di manodopera ed all'indotto che la costruzione comport\u00f2, il capitano Venerio relaziona che vi fossero impiegati 3760 guastatori, 265 tagliapietre, 146 muratori, 46 falegnami, 80 capi, 35 soprastanti e 9 frati.\nAlcuni tratti di fortificazione erano comunque gi\u00e0 presenti in epoca romana, tratti documentati nell'VIII secolo, e dei quali sono rimaste alcune tracce ancora oggi visibili in via V\u00e0gine, sotto il convento di Santa Grata e a sinistra del viale delle Mura a ovest del tracciato della funicolare (ex via degli Anditi). Queste agli inizi del Cinquecento si trovavano in condizioni di estrema decadenza e vennero quasi totalmente sostituite dalla nuova opera, eseguita in pietra bastionata continua. A lavori conclusi, il perimetro della fortificazione era del tutto nuovo e non includeva alcuna parte di opere da difesa precedenti.\nLe previsioni indicavano una tempistica dei lavori che si aggirava attorno all'anno, con una spesa di circa 40.000 ducati. Queste tuttavia vennero totalmente disattese, tanto che l'opera venne conclusa soltanto nel 1588, ben ventisette anni dopo, con un conto lievitato fino a raggiungere il milione di ducati ( fiorini d'oro), al quale va aggiunto il prezzo della demolizione di 7 chiese (tra le quali l'antica cattedrale di Sant'Alessandro), un famoso convento e 250 edifici civili.\nL'opera completa risult\u00f2 talmente imponente da scoraggiare ogni possibile aggressore.\nDescrizione.\nLa struttura, che nel corso degli anni ha subito pochi interventi di modifica, ha uno sviluppo pari a sei chilometri e duecento metri, all'esterno della quale si trovava la cosiddetta \"Strada coperta\", ovvero un camminamento protetto da muri, utilizzato dalle pattuglie poste a guardia.\nL'altezza delle mura in alcuni punti arrivava a cinquanta metri, sotto di cui si trovavano fossati, non riempiti d'acqua, posti a protezione.\nLa cinta muraria risulta essere costituita da 14 baluardi, 2 piattaforme, 32 garitte (di cui solo una \u00e8 giunta sino a noi), 100 aperture per bocche da fuoco, due polveriere, 4 porte Sant'Agostino, San Giacomo, Sant'Alessandro e San Lorenzo, ora intitolata a Giuseppe Garibaldi). A tutto questo vi \u00e8 da aggiungere una miriade di sortite, vani sotterranei e passaggi militari di cui, in parte, si \u00e8 persa la memoria, collegati tra loro tramite un numero imprecisati di cunicoli.\nL'impianto militare prevedeva inoltre alcuni piccoli quartieri militari, tra cui un arsenale posto nella Rocca di Bergamo, in cui si riparavano le armi e si fabbricava la polvere da sparo.\nAl mastio della Rocca, gi\u00e0 esistente, fu aggiunto il torrione circolare che ancora oggi lo caratterizza e al suo interno un edificio, la cosiddetta scuola dei Bombardieri, come caserma degli artiglieri.\nErano inoltre presenti due piccoli edifici, dalla tipica forma con tetto piramidale, adibiti a polveriera, mentre le scorte di armi e viveri erano collocate nella \"Cittadella\" che, poco discosta da \"Colle Aperto\", era sede della Capitaneria Veneta.\nIn ambito strategico era importantissimo il cosiddetto \"Forte di San Marco\", una sorta di fortezza nella fortezza: questo occupava la parte nord della citt\u00e0 alta, dalla porta di Sant'Alessandro a quella di San Lorenzo. Il suo compito era quello di difendere la citt\u00e0 in direzione dei colli, nonch\u00e9 di permettere una protetta via di fuga di massa in caso di caduta della citt\u00e0, tramite un varco (o quinta porta), detto appunto \"Porta del Soccorso\". Inoltre racchiudeva un passaggio segreto sotterraneo che consentiva di raggiungere la fortezza del Castello di San Vigilio, posta sull'omonimo colle sovrastante la Porta di Sant'Alessandro.\nTuttavia i cannoni ed i bastioni, che esternamente danno alla citt\u00e0 un aspetto di fortezza inespugnabile e concepiti con concezioni all'avanguardia, non furono mai utilizzati, sia a causa dell'affermarsi del cannone a tiro parabolico, denominato bombarda, che ne rende di fatto il \"canto del cigno\" di tale tipologia di costruzioni, che per la successiva crisi dell'Impero, la decadenza degli spagnoli confinanti, la scoperta delle Americhe (che sposta gli interessi dal Mediterraneo all'Atlantico), le lotte con i turchi, che resero i confini bergamaschi pi\u00f9 tranquilli.\nIn ogni caso le mura determinarono una sorta di \"cristallizzazione\" della parte collinare della citt\u00e0 inscritta nel perimetro della fortificazione, da allora chiamata \"Citt\u00e0 Alta\". La zona \u00e8 rimasta isolata dalla parte detta \"Citt\u00e0 Bassa\", mantenendosi inalterata nel corso dei secoli e preservandosi da alterazioni architettoniche.\nNella parte bassa della citt\u00e0 venne rinforzata e ristrutturata la cinta muraria, detta \"le Muraine\" esistente gi\u00e0 nel XII e XIII secolo. Questo, considerato l'anello difensivo pi\u00f9 esterno della citt\u00e0, era una vera e propria barriera fortificata che isolava i borghi cittadini dalla pianura. Di esse, completamente abbattute nel 1901, rimangono poche tracce come il tratto di mura con merlature e feritoie originali in \"via del Lapacano\" e la torre circolare detta del Galgario nella parte sud-orientale.\nGrazie all'impegno del \"Gruppo Speleologico Bergamasco le Nottole\" che cura l'organizzazione di visite guidate, \u00e8 possibile compiere brevi tragitti all'interno delle mura.\nDecadenza.\nLe mura veneziane non vennero mai utilizzate per fini militari, e gi\u00e0 nel '600 gran parte degli spazi vennero utilizzati in ambito civile, con l'abolizione dei terrapieni e la demolizione di gran parte delle cannoniere, con le aree poste al di sotto dell'imponente struttura adibite ad orti e giardini, mentre le quattro porte erano utilizzate solo a fini di controllo e pagamento del dazio. fanno notare che comunque la costruzione dei bastioni ebbe un forte impatto a livello economico in quanto i grandi capitali in esse investiti fecero da motore a un'economia in crisi di stagnazione.\nNel 1797 i francesi entrarono in citt\u00e0 senza nemmeno esplodere un colpo d'artiglieria, a causa del disfacimento della Repubblica di Venezia, sancito con il Trattato di Campoformio. Gi\u00e0 in quel periodo tuttavia l'intero apparato militare della struttura era in stato di abbandono, situazione accresciuta dal totale inutilizzo da parte delle armate della Repubblica Cisalpina prima, e dell'Impero austro-ungarico poi.\nSoltanto l'8 giugno 1859 le mura balzarono nuovamente agli onori delle cronache grazie al passaggio di Giuseppe Garibaldi e ai suoi Cacciatori delle Alpi, che entrarono nella citt\u00e0 tramite la porta San Lorenzo, da allora nominata \"Porta Garibaldi\". L'evento, preparato nei minimi dettagli dal maggiore Gabriele Camozzi, sanc\u00ec l'annessione della citt\u00e0 al Piemonte.\nL'unico tratto della cinta muraria della \"Citt\u00e0 Alta\" a essere stato completamente demolito \u00e8 l'estremit\u00e0 occidentale del baluardo di San Pietro che si trovava dove sorge via Costantino Beltrami. Il traforo di questo tratto delle mura venne effettuato tra il 1907 e il 1908 per collegare direttamente Citt\u00e0 Alta con il borgo di Castagneta e i colli circostanti. Prima che venisse realizzata la nuova strada, per entrare a Bergamo gli abitanti della zona dovevano infatti risalire la collina fino alla dorsale immettendosi poi sulla Ripa di San Vigilio oppure scendere in Valverde per Via Roccolino per poi risalire in citt\u00e0 attraverso Porta San Lorenzo.\nLe mura patrimonio dell'Unesco.\nDopo il periodo di decadenza, le mura sono al centro di un'ampia opera di rivalutazione, grazie anche al lavoro di pulizia e manutenzione del servizio volontario \"Orobicambiente\", inserita in un contesto turistico in grande sviluppo.\nNegli anni compresi tra il 1976 e il 1984 le mura veneziane sono state restaurate, ripulite e recuperate dall'incuria grazie all'Azienda Autonoma di Soggiorno.\nRinomata \u00e8 la classica passeggiata, percorsa da bergamaschi e turisti, lungo il perimetro delle mura, che permette sguardi sulla pianura dall'alto impatto emotivo.\nTre delle quattro porte d'ingresso sono quotidianamente attraversate da una gran quantit\u00e0 di automobili (la porta San Giacomo \u00e8 soltanto pedonale), in particolar modo la Porta Sant'Agostino che risulta essere l'ingresso principale verso la \"Citt\u00e0 Alta\", a causa della sua diretta accessibilit\u00e0 dal centro cittadino.\nL'intero perimetro delle mura durante i fine settimana diventa una gigantesca isola pedonale, in cui ammirare le bellezze che la citt\u00e0 pu\u00f2 mostrare.\nGrazie all'impegno del \"Gruppo Speleologico Bergamasco le Nottole\" che cura l'organizzazione di visite guidate, \u00e8 possibile compiere brevi tragitti all'interno delle mura. Nel mese di maggio la strada che corre lungo le mura diventa il percorso di gara del Soap Box Rally, una competizione su macchine realizzate in legno articolata su tre discese delle mura.\nIl 9 luglio 2017 viene ufficializzato l'ingresso nella lista dei patrimoni dell'umanit\u00e0 dell'UNESCO come parte del sito ."}
{"id": "1507060", "revid": "1745361", "url": "https://it.wikipedia.org/wiki?curid=1507060", "title": "Hversu Noregr bygg\u00f0ist", "text": "Lo Hversu Noregr bygg\u00f0ist (che in antico norreno significa Come la Norvegia fu popolata), che ci \u00e8 giunto solo nel \"Flateyjarb\u00f3k\", \u00e8 un'opera sulle origini delle varie famiglie leggendarie norvegesi. Esso traccia la discendenza dell'antichissimo re finlandese Fornj\u00f3t fino a N\u00f3r, il primo grande re e l'eponimo della Norvegia, e poi fornisce dettagli della discendenza di N\u00f3r (e di suo fratello G\u00f3r) in una sezione successiva nota come \u00c6ttartolur (\"Genealogie\").\nIl racconto dello \"Hversu\" \u00e8 vicino a quello della \"Saga degli uomini delle Orcadi\", che d\u00e0 una versione leggermente differente della vicenda e fornisce dettagli solo della discendenza di G\u00f3r, includendo informazioni non presenti nello \"Hversu\" o nell\"'\u00c6ttartolur\". Quest'altra fonte \u00e8 chiamata talvolta \"Fundinn Noregr\" (\"Fondazione della Norvegia\").\nMolto del materiale in queste due fonti non si trova altrove, specialmente la discendenza di molte famiglie nobili dalla razza dei giganti anzich\u00e9 dal dio Odino, che \u00e8 la tendenza principale.\nLe genealogie dicono anche che molte famiglie eroiche famose nella tradizione scandinava ma non norvegesi avevano capostipiti norvegesi, per la maggior parte nati dal pronipote di N\u00f3r, Halfdan il Vecchio. Quasi tutti i lignaggi che hanno origine in Halfdan sembrano convergere poi nella persona di Harald Bellachioma, primo re di tutta la Norvegia. Dove le informazioni sono comparabili con quelle di altre fonti, talvolta ci sono conferme, talvolta contraddizioni, come ci si poteva aspettare. Ci sono anche minuscole discrepanze con l\"'\u00c6ttartolur\". Incluso \u00e8 anche il materiale sulla genealogia degli Skj\u00f6ldung e degli Ynglingar danesi fino ad Harald Bellachioma, inclusa la pretesa discendenza di Harald da Adamo.\nL\"'\u00c6ttartolur\" termina con l'albero genealogico dei discendenti di Harald fino ad Olaf IV di Norvegia con l'affermazione che il racconto fu scritto nel 1387, una lista di re della Norvegia da Olaf fino a Harald Bellachioma, e una menzione dell'ascensione di Margherita, madre di Olaf, a sovrana della Norvegia."}
{"id": "1507062", "revid": "287204", "url": "https://it.wikipedia.org/wiki?curid=1507062", "title": "Hversu Noregr byggdist", "text": ""}
{"id": "1507063", "revid": "1450646", "url": "https://it.wikipedia.org/wiki?curid=1507063", "title": "Rone Leah", "text": "Rone Leah, della stirpe dei Leah, \u00e8 un personaggio della trilogia di Shannara scritta da Terry Brooks. Compare nel terzo romanzo della serie di Shannara, \"La Canzone di Shannara\".\nStoria.\nRone a seguito della richiesta fatta dal druido Allanon accompagna la sua amica Brin Ohmsford per le Terre dell'Est alla ricerca del libro del male l'Ildatch nascosto dalle Mortombre nella foresta palude Maelmord.\nIl giovane Rone non si fida del Druido ed \u00e8 convinto che la giovane Brin corra gravi pericoli andando verso questa missione; allo scopo porta con s\u00e9 la spada di Leah appartenuta al suo antenato Menion Leah. Questa viene immersa nelle acque del Perno dell'Ade e grazie al potere di Allanon acquista un poter magico che serve a proteggere la sua amica nel lungo viaggio alla ricerca del libro del male.\nBen presto il giovane Rone utilizza la spada per distruggere una Mortombra scoprendo quanto sia potente la magia in essa contenuta e nello stesso tempo sperimenta che lo stesso potere lo condiziona.\nQuando giungono sulle montagne del Wolfsktaag, Rone si scaglia con impeto contro un mostro orrendo che attacca Allanon; nonostante il suo valore il giovane viene ferito e scaraventato a terra e la spada finisce nel fiume Chard Rush. Rone viene curato dalla magia della canzone di Brin e si rimette in sesto per cercare la spada di Lea persa; quest'ultima viene ritrovata ai margini di un accampamento degli gnomi-ragno grazie all'aiuto di Cogline e Kimber Boh che si sono uniti nel loro viaggio.\nAppena il tempo di ritrovarla e Rone con l'aiuto della magia contenuta nella spada e distrugge un mostro scuro che sta per uccidere la giovane Brin.\nRone prosegue il viaggio fino al tunnel sotto la fortezza Graymark e qui ancora una volta combatte contro le Mortombre e creature scure; nel frattempo Brin sta cercando il libro della magia nera; il giovane principe di Leah combatte valorosamente contro i servitori del male fino a quando la magia della canzone ha la meglio sull'Ildatch distruggendolo e con lui tutti i suoi servitori.\nDopo che \u00e8 avvenuta la distruzione del libro, Rone con tutti gli altri che hanno partecipato al viaggio ritornano a casa, a Valle d'Ombra."}
{"id": "1507065", "revid": "125303364", "url": "https://it.wikipedia.org/wiki?curid=1507065", "title": "Jerry Spinelli", "text": "\u00c8 un autore di libri per ragazzi, specializzato in racconti scritti per e su i primi anni dell'adolescenza. La sua famiglia \u00e8 di origini italiane.\nBiografia.\nSpinelli decise di diventare uno scrittore all'et\u00e0 di sedici anni, quando la squadra di football della sua scuola vinse un grande premio. Scrisse un componimento su questo evento, e il giorno seguente fu pubblicato sul giornale locale.\nQuando inizi\u00f2 la sua carriera di scrittore professionista, Spinelli tent\u00f2 di scrivere quattro libri per adulti, piuttosto che per bambini; ma non furono mai pubblicati. Gli editori a cui lui mandava i libri li respingevano. La direzione degli scritti di Spinelli cambi\u00f2 una notte quando uno dei suoi sei figli mangi\u00f2 del pollo fritto che Spinelli aveva messo da parte per mangiarselo il giorno dopo. Spinelli scrisse su quest'evento. Alla fine, quello che scrisse divenne il suo primo romanzo pubblicato, \"Space Station Seventh Grade\". Inizialmente lo aveva pensato come ad un libro per adulti, ma poich\u00e9 il protagonista ha 13 anni, gli editori di libri per adulti lo rifiutarono e divenne un libro per ragazzi.\nSpinelli si \u00e8 laureato nel 1963 al Gettysburg College. Ha ottenuto un MA dalla Johns Hopkins University nel 1964, e nel 1977 si \u00e8 sposato con Eileen Mesi. Dal 1966 al 1972 \u00e8 stato al servizio della United States Navy Reserve (la marina statunitense) "}
{"id": "1507070", "revid": "869733", "url": "https://it.wikipedia.org/wiki?curid=1507070", "title": "Diabolik (serie animata)", "text": "Diabolik (\"Diabolik: Track of the Panther\") \u00e8 una serie animata tratta dal fumetto italiano \"Diabolik\". Si tratta di una produzione internazionale nata dalla collaborazione tra Saban International, M6 (Francia), Fox Television (USA) e Mediaset (Italia).\nTrama.\nDiabolik \u00e8 un orfano che \u00e8 stato accolto e cresciuto dal malvagio King, il capo assoluto di un'organizzazione criminale chiamata \"La Confraternita\". La relazione tra Diabolik e Dane, il perfido figlio di King, \u00e8 molto burrascosa e la gelosia di quest'ultimo lo spinge a respingere questo intruso. Durante la sua adolescenza, Diabolik riceve un'istruzione straordinaria dal padre adottivo, che ha visto i molteplici talenti del figlio adottivo e la sua notevole intelligenza. Quest'ultimo sviluppa quindi un innato senso di furto e diventa uno dei ladri pi\u00f9 elusivi del mondo.\nMentre osserva una villa durante un incontro sociale, vede la giovanissima Eva Kant, la cui bellezza ed eleganza lo affascina. Questo incontro sar\u00e0 decisivo per lui, perch\u00e9 \u00e8 in questo momento che si rende conto che le persone che ruba non sono anonime, ma hanno anche un volto. Tuttavia, sar\u00e0 anche testimone dell'assassinio di Richard Kant, il padre di Eva, da parte del fratello adottivo, che rimproverer\u00e0 per aver commesso un omicidio. Dane, una volta terminata la missione, denuncia il comportamento di suo fratello a suo padre. Tradito dal fratello adottivo, viene catturato, processato e mandato in prigione per l'omicidio del padre di Eva.\nDa adulto, Diabolik riusc\u00ec a scappare dalla prigione dopo aver cancellato il suo dossier, e poi a sopravvivere a un tentativo di omicidio orchestrato da suo fratello, quando quest'ultimo fece finta di andare a salvarlo. Nei suoi cinque anni di detenzione, ha un solo obiettivo: far cadere la Confraternita. Ritorner\u00e0 quindi sull'isola di Minorca, dove \u00e8 stato cresciuto e dove si trova il quartier generale della Confraternita, e mentre posa come uno dei membri, sconfigger\u00e0 il tentativo di negoziazione tra Dane e gli altri sponsor presenti. Durante la fuga, sar\u00e0 preso di mira da un killer dell'organizzazione, ma alla fine sar\u00e0 salvato da Diabolik, la pantera compagna del padre adottivo che Dane ha tenuto. Poche ore dopo, ritorna nel salotto della casa di famiglia, dove Dane termina una conversazione con la sua guardia del corpo. \u00c8 in questo momento che suo fratello emerge da dietro la poltrona in cui Dane si era seduto e lo minaccia che ora potrebbe ucciderlo se lo desiderasse, ma preferisce invece annullare tutti i piani della Confraternita e porre fine alla carriera criminale di suo fratello. \u00c8 in questo momento che gli dice che d'ora in poi avr\u00e0 un nome: Diabolik, in onore della pantera che si \u00e8 sacrificata per lui. Ancor prima che suo fratello potesse agire, Diabolik \u00e8 fuggito.\nGiorni dopo, trova Eva Kant e decide di riparare l'ingiustizia che ha subito: l'omicidio di suo padre e il furto di una collana di diamanti di sua madre. Provveder\u00e0 quindi a trovare la sua collana e le offrir\u00e0 di allearsi con lui per intrappolare coloro che hanno ucciso suo padre. Eva prima accetter\u00e0 di rendere giustizia a suo padre, ma anche perch\u00e9 \u00e8 incuriosita e affascinata proprio come Diabolik le \u00e8 di fronte. Diventer\u00e0 quindi la sua padrona e la sua complice che lo sosterr\u00e0 e lo aiuter\u00e0 molte volte.\nCon l'aiuto di Eva, non ha esitato a utilizzare tutta la tecnologia necessaria: maschere in lattice, gadget elettronici o persino la sua Jaguar E-type, un'auto altamente equipaggiata. Le loro numerose avventure li condurranno in tutto il mondo a contrastare i piani dei vari membri della Confraternita, in particolare dei suoi nuovi capi e nemici giurati di Diabolik: Dane in Europa occidentale e Leonov in Europa orientale, Mickey McKenzie in Nord America, Banderas in Sud America, Ranavalona in Africa e Dagget in Oceania.\nDalla sua fuga dal penitenziario in cui \u00e8 stato imprigionato, Diabolik \u00e8 stato perseguito dall'ispettore dell'Interpol Ginko, sotto gli ordini del commissario Graffam. Ginko \u00e8 ben lungi dall'essere un uomo idiota, \u00e8 intuitivo e brillante, ma anche ostinato e combattivo per quanto riguarda l'arresto di colui che si definisce Diabolik.\nDiabolik non sa tutto del suo passato prima di finire sull'isola di King quando era un bambino, infatti la sua vera identit\u00e0 non \u00e8 mai stata rivelata e non sa chi siano i suoi veri genitori, inoltre non viene fatta menzione dell'identit\u00e0 che King gli ha dato.\nAlla fine, con l'aiuto di Eva, Diabolik mette i membri della Confraternita contro Dane: prima Dagget, Leonov e Ranavalona, poi Banderas e Mickey, rubando le carte digitali che li collegano a Dane nelle vesti delle sue guardie Naomi e Wolf. Attaccano il quartier generale di Dane quando la polizia sbarca. Diabolik, aiutato da Ginko, impedisce la distruzione dell'isola e gli lascia il quaderno contenente tutte le attivit\u00e0 criminali della Confraternita. Dane e tutti gli altri leader della Confraternita e le loro guardie principali vengono infine arrestati. Quindi Diabolik parte con Eva in cerca dei suoi genitori biologici.\nNote di produzione.\nComposta da 40 episodi della durata di 24 minuti circa ciascuno, la serie riprende solo vagamente i temi e i personaggi del fumetto, dovendoli adattare ad un pubblico ben pi\u00f9 giovane di quello abituale. In particolare le principali differenze sono:\nTrasmissione italiana.\nIn Italia la serie \u00e8 stata trasmessa per la prima volta nel 2000 su Italia 1. Il primo episodio viene mandato in onda gioved\u00ec 7 settembre alle ore 22:15 dopo il film di prima serata, mentre quelli successivi il sabato e la domenica mattina alle 9:30, all'interno della versione mattutina di \"Ciao Ciao\". Ma dal 27 novembre dello stesso anno la programmazione subisce una nuova variazione e la serie viene trasmessa dal luned\u00ec al venerd\u00ec alle ore 17:00, all'interno del contenitore pomeridiano \"Bim bum bam\", subito dopo due episodi della seconda serie di \"Pok\u00e9mon\" (\"Pok\u00e9mon - Oltre i cieli dell'avventura\"). In Italia, a differenza della Francia, gli episodi non sono stati trasmessi nell'ordine originario di produzione.\nDoppiaggio.\nL'edizione francese \u00e8 stata diretta da Blanche Ravalec, la quale nella serie doppia anche il personaggio di Eva Kant.\nIl doppiaggio italiano \u00e8 stato effettuato presso lo studio Merak Film sotto la direzione di Graziano Galoforo e con i dialoghi di Achille Brambilla, Cristina Robustelli, Sergio Roman\u00f2 e dello stesso Galoforo. La trascrizione \u00e8 stata curata da Stefano Di Modugno, il mix da Moreno Grossi Pometti, la sincronizzazione da Giancarlo Martino ed infine Tiziano Pellegris si \u00e8 occupato della post-produzione video.\nEdizioni home video.\nFrancia.\nNel settembre 2001 sono state pubblicate quattro VHS, ognuna con tre episodi dalla M6 Kids. In seguito nel febbraio 2007, la TF1 Video ha distribuito il primo cofanetto composto da tre DVD, che presentano i primi venti episodi.\nItalia.\nNel febbraio e nell'aprile 2001 vennero pubblicate quattro VHS dalla Fox Kids, ognuna composta da tre episodi.\nNel 2000 usc\u00ec anche una videocassetta omaggio edita e distribuita nei negozi di giocattoli da Giochi Preziosi e GiG per la collana \"Videogiocando\", dove oltre alle pubblicit\u00e0 era presente il primo episodio in forma ridotta, la stessa cosa accade nel 2002 con un altro episodio.\nDalla fine di luglio 2001 all'inizio di maggio 2002 sono state messe in commercio per il circuito delle edicole 40 VHS dalla Fabbri Editore, ognuna delle quali presenta solo un episodio e non segue l'ordine regolare della trama, in modo simile a quanto accaduto nella trasmissione televisiva italiana. Questa edizione veniva venduta assieme ad alcuni albi, un gioco di carte ed alcune statuine dei personaggi in 3D.\nNel marzo 2003, Buena Vista Home Entertainment edita altre due VHS, anche queste presentano sempre tre episodi, mentre nel marzo 2004 ne esce un'altra, pubblicata dalla Mediafilm in allegato ai quotidiani \"Il Giorno\", \"il Resto del Carlino\" e \"La Nazione,\" dove stati inclusi gli episodi \"Furto corazzato\" e \"Pericolo!\", rinominati in quest'occasione corrispettivamente \"Colpo n.1\" e \"Colpo n.2\".\nNel settembre 2005, l'intera serie esce in dieci DVD pubblicati dalla One Movie, successivamente, in occasione del 50\u00ba anniversario del fumetto originale, il 4 dicembre 2012 viene reso disponibile un cofanetto contenente i 40 episodi in sei DVD.\nColonna sonora.\nL'intera colonna sonora \u00e8 stata realizzata da Michel Dax.\nNelle edizioni doppiate in francese ed in inglese, viene utilizzato un brano musicale cantato in apertura, mentre in chiusura \u00e8 impiegata la versione strumentale.\nNella versione italiana, fu usata la sigla italiana per la trasmissione sulle reti televisive Italia 1, Italia Teen Television e Hiro, mentre per quanto riguarda l'home video, sia in VHS che in DVD, \u00e8 stata utilizzata la sigla originale in versione strumentale, sia in apertura che in chiusura."}
{"id": "1507071", "revid": "122650208", "url": "https://it.wikipedia.org/wiki?curid=1507071", "title": "Chaac", "text": "Chaac (talora translitterato come Chaak o Chac) \u00e8 la divinit\u00e0 maya della pioggia. Con la sua ascia di luce Chaac colpisce le nuvole producendo fulmini e pioggia. Chaac corrisponde a Tlaloc per gli Aztechi.\nChac era uno e quadruplice: i quattro Chac presiedevano ai quattro punti cardinali o lati del mondo. Si credeva che mandassero la piogga rovesciando l'acqua che portano con s\u00e9 in recipienti tondeggianti a forma di zucca. Si pensava che fosse connesso con le rane e che queste potessero evocare la pioggia, poich\u00e9 gracidano prima delle piogge. \nQuando non portava la pioggia, i Maya pensavano che Chac si ritirasse nella sua dimora e che quindi potesse essere evocato nei luoghi dove si trovava dell'acqua sotterranea, come i cenote e le caverne. Secondo la tradizione i \"cenotes\", erano considerati una porta di ingresso agli Inferi.\nDivinit\u00e0 propizia e dannosa allo stesso tempo, i Maya gli dedicavano un grande culto, per avere le piogge al momento giusto per i raccolti, in particolare era venerato tra i popoli di cultura Puuc, abitanti di zone caratterizzate da una carenza di precipitazioni.\nSue raffigurazioni si possono osservare nei codici Maya rimasti e in numerosi siti archeologici tra cui Uxmal, Sayil, Kabah e Chich\u00e9n Itz\u00e1.\nIconografia.\nChaac \u00e8 spesso raffigurato con un corpo umano dipinto di blu, coperto di squame di rettile o anfibio, con una testa non umana con delle zanne e un lungo naso penzolante, a forma di proboscide arricciata. Spesso porta uno scudo e un'ascia di luce."}
{"id": "1507075", "revid": "21880", "url": "https://it.wikipedia.org/wiki?curid=1507075", "title": "Chac", "text": ""}
{"id": "1507077", "revid": "21880", "url": "https://it.wikipedia.org/wiki?curid=1507077", "title": "Chaak", "text": ""}
{"id": "1507080", "revid": "140509", "url": "https://it.wikipedia.org/wiki?curid=1507080", "title": "Gone to Earth (David Sylvian)", "text": "Gone to Earth \u00e8 il terzo album di studio di David Sylvian, pubblicato dalla Virgin il 13 settembre del 1986.\nDescrizione.\n\"Gone to Earth\" \u00e8 un doppio album: il primo disco contiene canzoni, il secondo brani strumentali eseguiti quasi interamente dallo stesso Sylvian, salvo singoli interventi solistici di musicisti ospiti.\nLa \"title-track\" e due brani del secondo disco sono composti da Sylvian assieme al chitarrista Robert Fripp, ospite complessivamente su sette tracce. Il brano strumentale \"Answered Prayers\" \u00e8 firmato da Sylvian e Bill Nelson.\nTre brani includono frammenti parlati, tratti da nastri di repertorio anteriori alla produzione del disco:\nDalla prima edizione in CD, pubblicata anch'essa nel 1986, furono omesse per motivi di spazio quattro delle dieci tracce strumentali originariamente contenute nel doppio LP in vinile. L'intero album fu successivamente incluso in due CD del cofanetto \"Weatherbox\" (1989). La versione rimasterizzata del 2003 infine, anch'essa doppia e completa, contiene come tracce extra i remix dei brani \"River Man\", \"Gone To Earth\" e \"Camp Fire: Coyote Country\".\nTracce.\nTesti e musiche di David Sylvian, eccetto dove indicato.\nMusicisti.\nI numeri delle tracce fra parentesi si riferiscono al doppio album in vinile."}
{"id": "1507081", "revid": "167080", "url": "https://it.wikipedia.org/wiki?curid=1507081", "title": "Bulbi", "text": ""}
{"id": "1507082", "revid": "62004", "url": "https://it.wikipedia.org/wiki?curid=1507082", "title": "Trofeo Ram\u00f3n De Carranza", "text": ""}
{"id": "1507083", "revid": "167080", "url": "https://it.wikipedia.org/wiki?curid=1507083", "title": "Tuberi", "text": ""}
{"id": "1507087", "revid": "78273", "url": "https://it.wikipedia.org/wiki?curid=1507087", "title": "Crisi epilettiche", "text": ""}
{"id": "1507089", "revid": "167080", "url": "https://it.wikipedia.org/wiki?curid=1507089", "title": "Geofita", "text": ""}
{"id": "1507090", "revid": "167080", "url": "https://it.wikipedia.org/wiki?curid=1507090", "title": "Geofite", "text": ""}
{"id": "1507092", "revid": "167080", "url": "https://it.wikipedia.org/wiki?curid=1507092", "title": "Roccia silicea", "text": ""}
{"id": "1507098", "revid": "229447", "url": "https://it.wikipedia.org/wiki?curid=1507098", "title": "The receiving end of sirens", "text": ""}
{"id": "1507099", "revid": "62004", "url": "https://it.wikipedia.org/wiki?curid=1507099", "title": "Alex Sandro Da Silva", "text": ""}
{"id": "1507101", "revid": "2024576", "url": "https://it.wikipedia.org/wiki?curid=1507101", "title": "Triangolo (araldica)", "text": "In araldica il triangolo simboleggia \"uguaglianza\" e \"perfezione divina\". Se i tre vertici toccano i lati dello scudo, il triangolo \u00e8 detto \"confinante\". Pu\u00f2 comparire anche \"vuoto\", cio\u00e8 costituito solo da una sottile striscia che lascia vedere il colore del campo. Il triangolo \u00e8 detto \"incurvato\" quando lo sono i suoi lati."}
{"id": "1507103", "revid": "767487", "url": "https://it.wikipedia.org/wiki?curid=1507103", "title": "Andrea Gadaldi", "text": "Carriera.\nCrebbe nel Brescia nel quale esord\u00ec diciottenne in Prima Divisione il 13 dicembre 1925 in Brescia-Pisa (2-0), col Brescia disput\u00f2 gli ultimi quattro Campionati della Divisione Nazionale prima di disputare la stagione 1929-1930, la prima in assoluto della nuova serie a girone unico che sostitu\u00ec la Divisione Nazionale. Retrocedette in Serie B nel 1931-1932, ma prontamente la squadra lombarda riconquist\u00f2 la massima serie.\nNell'estate del 1928, in agosto e settembre, partecip\u00f2 alla tourn\u00e9e del Brescia in America, giocando otto gare su dieci.\nNel 1933 pass\u00f2 alla della quale divenne in seguito capitano, con i giallorossi gioc\u00f2 180 partite, e segn\u00f2 3 reti.\nTermin\u00f2 la carriera nel 1942, dopo aver giocato due stagioni in Serie B nella squadra della sua citt\u00e0. In totale nel Brescia disput\u00f2 204 incontri di Campionato e realizz\u00f2 3 reti.\nDopo la fine della carriera agonistica ebbe esperienze come direttore sportivo, dirigente e per un anno anche allenatore, sempre con il Brescia, nella stagione 1947-1948 e per sole tre giornate nel 1960-1961."}
{"id": "1507104", "revid": "167080", "url": "https://it.wikipedia.org/wiki?curid=1507104", "title": "Terofite", "text": ""}
{"id": "1507105", "revid": "60251", "url": "https://it.wikipedia.org/wiki?curid=1507105", "title": "Samuel Herman Reshevsky", "text": ""}
{"id": "1507107", "revid": "2149966", "url": "https://it.wikipedia.org/wiki?curid=1507107", "title": "Bugz", "text": "Membro originale del gruppo D-12, fu ucciso il 21 maggio 1999 a colpi di pistola nella Belle Isle Park a Detroit, a soli 21 anni di et\u00e0. Venne sostituito da Swift nel 1998. Prima di morire pubblic\u00f2 l'unico album solista, \"These Streets EP\"."}
{"id": "1507110", "revid": "121226343", "url": "https://it.wikipedia.org/wiki?curid=1507110", "title": "Between the Heart and the Synapse", "text": "Between the Heart and the Synapse \u00e8 il primo album pubblicato dalla post-hardcore/experimental rock band The Receiving End of Sirens. L'album sembra essere un concept album, data la costante ripresa di determinati versi durante le 13 canzoni. Le tracce \"Planning a Prison Break\" e \"This Armistice\" sono state pubblicate come singoli, ed per entrambe \u00e8 stato girato un video.\nTracce.\nTutte le canzoni scritte da The Receiving End of Sirens"}
{"id": "1507112", "revid": "1356", "url": "https://it.wikipedia.org/wiki?curid=1507112", "title": "Tradizione (filologia)", "text": ""}
{"id": "1507114", "revid": "123030465", "url": "https://it.wikipedia.org/wiki?curid=1507114", "title": "Nazionale di pallacanestro d'Israele", "text": "La nazionale di pallacanestro d'Israele (\u05e0\u05d1\u05d7\u05e8\u05ea \u05d4\u05d2\u05d1\u05e8\u05d9\u05dd \u05e9\u05dc \u05d9\u05e9\u05e8\u05d0\u05dc \u05d1\u05db\u05d3\u05d5\u05e8\u05e1\u05dc), selezione dei migliori giocatori di pallacanestro di nazionalit\u00e0 israeliana, rappresenta Israele nelle manifestazioni internazionali di pallacanestro gestite dalla FIBA. \u00c8 gestita dalla Israel Basketball Association.\nStoria.\nCampionati europei.\nNonostante lo Stato di Israele faccia parte del Continente asiatico, la nazionale israeliana ha sempre fatto parte della sezione FIBA Europe. Pertanto, considerato come uno Stato europeo, ha sempre partecipato, come Campionati Continentali, ai Campionati Europei, dove ha collezionato 29 presenze.\nAffiliata alla FIBA dal 1939, per svariati motivi politici, ha dovuto attendere per il suo debutto a questa manifestazione il 1953, nell'edizione disputatasi a Mosca. Nel girone preliminare, la squadra israeliana vinse il proprio gruppo per la migliore classifica dopo esser stata una delle tre squadre che conclusero il girone con 3 gare vinte e 1 persa. Arrivarono alla fase finale, riuscendo a sconfiggere la grande potenza della e prendendosi la rivincita sulla per la precedente sconfitta nel girone. Con 4 vittorie e 3 sconfitte, si piazz\u00f2 a pari merito al secondo posto con altre 3 squadre dietro all'imbattuta , giungendo al quinto posto finale per la classifica avulsa. Il record finale di 7 vittorie e 4 sconfitte consider\u00f2 anche due vittorie a tavolino contro (nel girone eliminatorio) ed (nel girone finale), dato che entrambe si rifiutarono di giocare contro Israele.\nIl miglior risultato \u00e8 stata una medaglia d'argento nell'edizione del 1979, oltre a due quinti posti nel 1953 e nel 1977. Nell'edizione 2017 ha ospitato per la prima volta uno dei gironi della fase preliminare presso la Yad-Eliyahu Arena di Tel Aviv, non riuscendo per\u00f2 a qualificarsi per la fase finale e terminando complessivamente al ventunesimo posto. Nella partita d'esordio ha perduto contro la nazionale italiana.\nOlimpiadi e Mondiali.\nAi Giochi olimpici, il percorso \u00e8 stato molto travagliato, esclusa a molte partecipazioni soprattutto per motivi politici, vanta una sola partecipazione, nell'edizione del 1952, dove ottenne il 17\u00ba posto.\nAi Mondiali, manifestazione da cui \u00e8 assente dal 1986, vanta solamente 2 partecipazioni, terminate rispettivamente all'8\u00ba e 7\u00ba posto."}
{"id": "1507116", "revid": "287204", "url": "https://it.wikipedia.org/wiki?curid=1507116", "title": "Petr Samojlenko", "text": ""}
{"id": "1507118", "revid": "110157", "url": "https://it.wikipedia.org/wiki?curid=1507118", "title": "The Earth Sings Mi Fa Mi", "text": "The Earth Sings Mi Fa Mi \u00e8 il secondo studio album pubblicato dalla experimental rock band The Receiving End of Sirens. \u00c8 il primo album della band con il chitarrista/tastierista Brian Southall, unitosi alla band dopo la dipartita del chitarrista/cantante Casey Crescenzo. L'album \u00e8 stato prodotto da Matt Squire (Panic! at the Disco, Boys Like Girls, Hit the Lights). Le canzoni sono state scritte tra ottobre 2006 e gennaio 2007. L'album \u00e8 arrivato al numero 130 della classifica Billboard 200, al numero 3 della classifica Top Heatseekers e al numero 15 della classifica Top Independent Albums. La canzone \"Smoke and Mirrors\" \u00e8 stata pubblicata come singolo.\nTracce.\n\"Musica scritta da The Receiving End of Sirens. Testi scritti da Brendan Brown.\"\nIspirazione per il Titolo dell'Album.\nDa absolutepunk.net:\n\"Il titolo, \"La Terra Canta Mi Fa Mi\", \u00e8 tratto da un libro scritto da un astronomo del tardo XVI secolo, Johannes Kepler [\"Harmonices Mundi\"], che ha affascinato la band. La teoria di Kepler suggeriva che ognuno dei 9 pianeti del nostro sistema solare producesse dei toni durante la sua orbita attorno al Sole. Lungo la sua orbita Venere resterebbe ad una nota costante, considerata la sesta in relazione agli altri pianeti. La Terra, cambiando tonalit\u00e0, andrebbe a creare un effetto per il quale le note si muoverebbero dalla sesta maggiore alla minore, avanti e indietro. Le sillabe che corrispondono alle note della Terra sarebbero quindi \"Mi Fa Mi\" {Do Re Mi Fa So La Si Do}. Kepler aveva quindi dedotto che il \"Mi Fa Mi\" della terra corrispondeva a Miseria, Carestia e Miseria (Misery, Famine, Misery). Questa era la canzone continuamente cantata dalla Terra e da Venere.\""}
{"id": "1507121", "revid": "599013", "url": "https://it.wikipedia.org/wiki?curid=1507121", "title": "Alessandro Zoppetti", "text": "Carriera.\nCresciuto nella , ha fatto il suo debutto in Serie A con la maglia della il 28 agosto 2005, giocando da titolare fino al 71' nella gara casalinga contro la (0-3).\nHa disputato oltre 200 partite in Serie B.\nDopo avere militato per due stagioni nel in Lega Pro Prima Divisione, in seguito al fallimento della societ\u00e0 umbra \u00e8 rimasto svincolato.\nIl 1\u00ba agosto 2010 \u00e8 stato ingaggiato dal (Lega Pro Seconda Divisione). Il calciatore ha sottoscritto un contratto biennale.\nDopo due stagioni in maglia Giallorossa, nell'estate del 2012 passa in Serie D alla Pergolettese.\nDopo la sfortunata stagione con i cremaschi (che pure vincono il campionato) caratterizzata da un brutto infortunio alla caviglia, Alessandro firma per il San Colombano, squadra in odore di ripescaggio in Serie D.\nDopo una stagione tra Sancolombano e Real Pizzighettone si ritira dal calcio giocato."}
{"id": "1507128", "revid": "56818", "url": "https://it.wikipedia.org/wiki?curid=1507128", "title": "Santa B\u00e1rbara", "text": ""}
{"id": "1507131", "revid": "1543377", "url": "https://it.wikipedia.org/wiki?curid=1507131", "title": "Cristianesimo in Giappone", "text": "Il cristianesimo in Giappone costituisce una religione minoritaria, che conta (a seconda delle fonti) tra 1 e 3 milioni di fedeli.\nAttualmente nel Paese sono presenti tutte le tradizionali confessioni cristiane: la Chiesa cattolica, il protestantesimo e la Chiesa ortodossa.\nDiversamente da altri paesi asiatici, in Giappone non esiste alcuna limitazione all'attivit\u00e0 evangelizzatrice. Tuttavia, il cristianesimo nel Paese non dimostra forti segni di crescita n\u00e9 risulta essere profondamente radicato nella societ\u00e0 nipponica, diversamente da quanto accade nella vicina Corea del Sud.\nCirca il 70% delle chiese risulta essere normalmente frequentata da meno di 30 fedeli.\nLa Chiesa cattolica in Giappone.\nL'attivit\u00e0 dei missionari cattolici in Giappone cominci\u00f2 nel 1549 ad opera di gesuiti, sostenuti dal Portogallo, e di francescani e domenicani, appoggiati dalla Spagna. \nNel corso del XVI secolo la comunit\u00e0 cattolica crebbe fino a superare le 300.000 unit\u00e0: per essi venne istituita nel 1588 la diocesi di Funay. La citt\u00e0 costiera di Nagasaki ne era il centro principale.\nI cattolici furono per\u00f2 duramente perseguitati, tant'\u00e8 che la locale comunit\u00e0 cristiana si estinse nel corso del XVII secolo. Dure furono le persecuzioni: il 5 febbraio 1597 ventisei cristiani (6 francescani, 3 gesuiti e 17 giapponesi) furono condannati a morte e crocifissi. Negli anni seguenti i cristiani continuarono a professare la fede in modo sotterraneo. Inizi\u00f2 l'epoca dei \"kakure kirishitan\" (\"cristiani nascosti\").\nNel 1853 il Paese fu riaperto ai rapporti con l'estero: fu cos\u00ec che, pur essendo il proselitismo ancora vietato, giunsero molti religiosi di fede cattolica. Con la Restaurazione Meiji del 1871 venne poi introdotta la libert\u00e0 religiosa, riconoscendo cos\u00ec alle comunit\u00e0 cristiane il diritto all'esistenza.\nNel periodo successivo alla Seconda guerra mondiale si riscontr\u00f2 una certa crescita della comunit\u00e0 cattolica.\nNel 1981 Giovanni Paolo II fu il primo Papa a visitare il Paese.\nOggi le comunit\u00e0 cattoliche sono concentrate in un'area omogenea (dalla forma triangolare) compresa tra l'isola di Hirado a nord, l'arcipelago di Got\u014d ad ovest e la citt\u00e0 di Nagasaki ad est;\nAlcuni edifici cattolici sono stati dichiarati \"tesori nazionali\". Il Giappone ha anche stilato una lista di monumenti da presentare all'Unesco, in cui figurano 47 edifici costruiti tra il 1864 (chiesa di Oura, su progetto del missionario francese Pierre-Th\u00e9odore Fraineau) ed il 1938, oltre alla nuova Cattedrale di Urakami, costruita nel 1959 e la chiesa dei 26 Martiri, edificata nel 1962.\nIl 24 novembre 2008 188 martiri cattolici, torturati e uccisi tra il 1603 ed il 1639 (tutti laici tranne il gesuita Padre Kibe), sono stati beatificati con una cerimonia che si \u00e8 svolta a Nagasaki, presente, in rappresentanza di Benedetto XVI, il cardinale Jos\u00e9 Saraiva Martins, all'epoca Prefetto della Congregazione delle Cause dei Santi.\nIl protestantesimo in Giappone.\nDivie Bethune McCartee fu il primo missionario protestante a visitare il Giappone tra il 1861 e il 1862: a lui si deve la prima traduzione in giapponese del Vangelo.\nDurante gli anni Venti, anche a causa delle pressioni del governo di stampo militare, la crescita della comunit\u00e0 protestante sub\u00ec un brusco rallentamento. Una certa ripresa, dovuta soprattutto all'influenza statunitense, si ebbe negli anni immediatamente successivi alla Seconda guerra mondiale. Pi\u00f9 recentemente, si \u00e8 registrata l'attivit\u00e0 di missionari provenienti dalla Corea del Sud.\nSi contano circa 7.700 chiese protestanti in tutto il Paese, delle quali ben 3.000 nella sola Tokyo.\nLa Chiesa ortodossa in Giappone.\nIl cristianesimo ortodosso fu introdotto in Giappone nel corso del XIX secolo ad opera di San Nicola del Giappone, il quale fu inviato, in qualit\u00e0 di sacerdote della cappella del Consolato russo, nella citt\u00e0 di Hakodate (isola di Hokkaid\u014d) per volere della Chiesa ortodossa russa. Fu lo stesso san Nicola del Giappone a tradurre in giapponese il Nuovo Testamento e altri libri religiosi (tra cui il Triodion, il Libro dei Salmi e il Pentecostarion). Nel 1970 fu proclamato santo dal Patriarca di Mosca e riconosciuto come san Nicola, Apostolo del Giappone. Viene ricordato il 16 febbraio.\nNel 2000 venne invece canonizzato, sempre ad opera della Chiesa ortodossa russa, il vescovo Andronik Nikol'skij quale santo e martire: il primo ad essere nominato vescovo di Kyoto, perse la vita durante la rivoluzione russa, dopo essere divenuto arcivescovo di Perm'.\nL'attuale capo della Chiesa ortodossa giapponese \u00e8 Sua Beatitudine Daniel Nushiro, Metropolita di tutto il Giappone e arcivescovo di Tokyo, in carica dal 2000.\nIl centro principale del cristianesimo ortodosso in Giappone \u00e8 la Cattedrale della Santa Resurrezione (anche nota come \"Nicholai-do\") a Tokyo.\nTra le tre tradizionali confessioni cristiane, quella ortodossa \u00e8 per\u00f2 la meno rappresentata: nel Paese si contano infatti solo 9.000 ortodossi.\nUomini politici cristiani.\nTakashi Hara fu il primo premier cristiano (cattolico), tra le due guerre. Per un breve periodo sal\u00ec al governo il protestante Takahashi Korekiyo. Ne seguiranno altri sei, tutti del dopo guerra: Tetsu Katayama (protestante), Shigeru Yoshida (cattolico, nonno di Tar\u014d As\u014d, della stessa fede), Ichir\u014d Hatoyama (battista, nonno di Yukio Hatoyama, pure della stessa religione), Masayoshi \u014chira (anglicano)."}
{"id": "1507137", "revid": "115036181", "url": "https://it.wikipedia.org/wiki?curid=1507137", "title": "Honda Africa Twin", "text": "La Honda Africa Twin \u00e8 il nome commerciale utilizzato dalla casa motociclistica giapponese Honda Motor Co. Ltd. per tre modelli diversi di motocicletta. La prima volta \u00e8 stata utilizzata per la \"XRV750\", prodotta dal 1988 al 2002; la seconda per la \"CRF1000\", presentata nel 2015 ed infine per la CRF1100 presentata nel 2020\nIl contesto.\nLa storia della Honda Africa Twin inizia sulle piste di uno dei rally pi\u00f9 noti: la Parigi-Dakar. Nel 1986 la Honda si present\u00f2 al via con la NXR 750, una bicilindrica 8 valvole di 780\u00a0cm\u00b3 capace di sviluppare oltre 75 cavalli, con un peso a secco intorno ai 160\u00a0kg: il risultato fu che Neveu e Lalay conclusero al primo e secondo posto.\nL'anno successivo Neveu fece il bis, davanti a Edi Orioli. Il friulano vinse nel 1988 la sua prima Dakar in sella alla stessa moto usata da Neveu l'anno precedente, mentre nel 1989, Lalay port\u00f2 al quarto successo consecutivo l'ultima evoluzione della NXR.\nNel 1990 Honda decise di non proseguire con questa esperienza, ma nel frattempo aveva provveduto a sfruttare la grossa pubblicit\u00e0 ricevuta.\nHonda XRV.\nGi\u00e0 al salone di Parigi del 1987 venne infatti presentata una replica in scala leggermente ridotta della NXR: la \"Honda XRV 650 Africa Twin RD03\". In realt\u00e0 le differenze non erano poche, in pratica il motore era quello, un po' rivisto, della Transalp 600 presentata nel 1986. Oltre all'indispensabile avviamento elettrico, la nuova bicilindrica disponeva di motore a V di 52\u00b0 (anzich\u00e9 50\u00b0) con distribuzione a 3 valvole per cilindro anzich\u00e9 4, soluzioni rimaste immutate fino ai giorni nostri.\nNel 1990 arriv\u00f2 la \"RD04\", con cilindrata portata a 750 cm\u00b3, modifiche al telaio e doppio freno a disco all'anteriore: nel complesso, migliorata la guida su strada a scapito di quella in fuoristrada.\nNel 1993 venne presentata la \"RD07\", probabilmente la pi\u00f9 riuscita nel complesso. Parecchie le modifiche, in particolare un nuovo telaio che permetteva di abbassare il baricentro, cassa filtro montata in alto sul nuovo serbatoio, sospensione posteriore con escursione aumentata di 10\u00a0mm, sospensioni anteriori con ricarica gas, chiusura sella n.2 ganci.\nIl rinnovamento del 1996, per la versione \"RD07a\", fu un parziale passo indietro, soprattutto per le sospensioni semplificate.\nAfrica Twin Marathon.\nPer sopperire in qualche modo al ritiro delle Honda ufficiali dai rally africani (dopo 4 vittorie alla Paris-Dakar), nell'autunno 1988 Honda France, in collaborazione con la casa madre giapponese, lanci\u00f2 l'operazione \u201c50 Africa Twin a Dakar\u201d, destinate a competere nell'imminente edizione '89. Cinquanta esemplari, con numeri di telaio appartenenti alla stessa sequenza delle 650 di normale produzione, vennero appunto assegnati ad altrettanti motociclisti, per lo pi\u00f9 francesi, scelti durante una dura selezione. Alcune moto furono per\u00f2 affidate a piloti di altre nazionalit\u00e0 (italiana, spagnola, inglese, senegalese) tramite gli importatori locali. Diciotto di queste Africa Twin conclusero la gara e il francese Patrice Toussaint fin\u00ec sedicesimo assoluto e primo della classe Marathon.\nNel 1989, per la dodicesima edizione della Dakar, furono quindi allestite altre cinquanta moto, ancora pi\u00f9 curate della serie precedente e contrassegnate da un numero di telaio differente che inizia infatti per 6 (da 600001 a 600050). Una ventina di esemplari vennero consegnati in Francia mentre gli altri furono destinati ad altri paesi: almeno tre in Spagna e un'altra ventina in Italia, consegnati a met\u00e0 novembre 1989 e, quindi, troppo tardi per l'iscrizione al rally.\nCRF1000L.\nDopo un anno di teasing pubblicitario all'EICMA 2015 \u00e8 stata ufficialmente presentata la CRF1000L che riprende il nome \"storico\" dopo oltre un decennio dall'uscita di produzione del modello omonimo precedente.\nNonostante il lancio avvenga a fine 2015 questa motocicletta risulta Euro3, aggiornata ad Euro4 nel gennaio 2017.\nQuesto modello \u00e8 dotato di un motore da 1000\u00a0cm\u00b3 di nuova progettazione ed offre tre allestimenti base pi\u00f9 varianti di colore e di accessori. La caratteristica pi\u00f9 innovativa \u00e8 la possibilit\u00e0 di uso di un cambio totalmente automatico a doppia frizione (DCT) con una programmazione specifica per l'uso fuoristrada. Ai fini del codice della strada e della patente di guida, questa versione risulta come \"Automatica\".\nLe versioni presentate sono:\nIl modello base \u00e8 tolto dal listino a gennaio 2017 a causa dell'obbligo europeo di installazione dell'ABS (e di rispetto delle norme Euro4) sulle nuove immatricolazioni.\nDa notare che Honda immatricola la CRF1000L con pneumatici di classe velocit\u00e0 \"H\" (equivalenti a 210\u00a0km/h) ma fornisce, a richiesta, il nulla osta per poter montare pneumatici adatti all'uso fuoristrada a partire dal codice velocit\u00e0 \"Q\" (ovvero da 160\u00a0km/h) ed essendo consentito il montaggio di pneumatici M+S di codici velocit\u00e0 inferiori \u00e8 permessa la scelta di numerose tipologie di pneumatici.\nLa CRF 1000 L Africa Twin \u00e8 prodotta al momento solo in Giappone; tuttavia, Honda Brasil il 9 novembre 2016 ha presentato la motocicletta in anteprima per il mercato brasiliano al Salone dell'Automobile di San Paolo, dopo un'attesa di un anno (era stata annunciata nello stesso salone l'anno precedente), dichiarando che sar\u00e0 un prodotto nazionale; il Brasile diventa cos\u00ec l'unico paese in cui la nuova Africa Twin sar\u00e0 prodotta al di fuori del Giappone. Presentata nei soli colori CRF Rally (Rossa) e Tricolor (Bianca), \u00e8 disponibile solo nel modello ABS e negli allestimenti base e Travel Edition.\nQuesto nuovo modello ha subito riscontrato un grande successo commerciale, in particolare in Italia dove \u00e8 anche arrivata al primo posto delle vendite, ma in seguito al terremoto avvenuto nei pressi di Kyushu nell'Aprile 2016, che ha danneggiato anche la fabbrica Honda, la produzione e quindi la distribuzione ha subito drastiche limitazioni.\nAd EICMA 2017 Honda presenta, oltre ad un rinnovamento generale della gamma esistente, un nuovo modello che richiama direttamente la storica versione NXR del 1988 poi commercializzata come RD03. La versione viene chiamata \"Adventure Sports\" esattamente come la XRV650 e ne richiama sia le colorazioni che il 30\u00ba anniversario tramite adesivo sul serbatoio.Questa versione mantiene tutte le molte migliorie presenti nei modelli 2018 aggiungendo alcuni elementi distintivi fra i quali spiccano il serbatoio maggiorato (da 24 litri anzich\u00e9 18) le sospensioni a corsa maggiorata, portapacchi in acciaio che richiama il modello storico e manopole riscaldate e tubolari di protezione in acciaio di serie.\nLe varie migliori, presenti su tutta la gamma, riguardano il motore (albero alleggerito e prese d'aria maggiorate) che a pari potenza presenta un maggior brio ai bassi e medi regimi, una strumentazione rivista (anche se ancora a schermo passivo, non eccezionale nell'uso fuoristradistico), uno scarico pi\u00f9 \"aperto\" che genera un rumore pi\u00f9 adeguato al tipo di moto, attacchi pedane in acciaio (anzich\u00e9 in alluminio) e pedane maggiorate (migliori per l'uso \"off\"), un comando di accelerazione Throttle-By-Wire che consente anche la disponibilit\u00e0 di 4 mappature che regolano potenza (su 3 livelli), freno motore (su 3 livelli) e traction control (ora su 7 livelli). 3 di queste mappe sono definite dalla casa, anche se modificabili durante la marcia, ed una configurabile dall'utente. Alcune funzionalit\u00e0 sono mirate alla sicurezza come il \"panic stop\" cio\u00e8 il lampeggio della luce del freno in caso di frenate particolarmente brusche altre sono \"cosmetiche\" come il disinserimento automatico delle frecce in rettilineo. I raggi in acciaio inox e la omologazione dei pneumatici da strada e quelli M+S completano le modifiche.\nFra gli optional spicca il Quickshifter, un assistente al cambio di marcia (anch'esso programmabile dall'utente su tre livelli in scalata e tre in salita di marcia) che ne favorisce l'utilizzo senza azionare la frizione."}
{"id": "1507141", "revid": "287204", "url": "https://it.wikipedia.org/wiki?curid=1507141", "title": "The Return", "text": "The Return (\"Il ritorno\" in lingua inglese) pu\u00f2 riferirsi a:"}
{"id": "1507143", "revid": "124054295", "url": "https://it.wikipedia.org/wiki?curid=1507143", "title": "Koh-i-Noor (diamante)", "text": "Il Koh-i-Noor (), lett. \"Montagna di luce\", \u00e8 un celebre diamante bianco che \u00e8 stato per molto tempo il pi\u00f9 grande diamante conosciuto al mondo.\n\u00c8 conservato nel museo della Torre di Londra ed \u00e8 incastonato al centro della croce maltese della corona di Elizabeth Bowes-Lyon. Il valore \u00e8 inestimabile.\nStoria.\nIl Koh-i-Noor probabilmente \u00e8 stato estratto attorno al 1300 dalla miniera di Kollur, una delle celebri miniere diamantifere dell'antica Golconda, nello Stato di Andhra Pradesh in India. Un altro celebre diamante, il Darya-ye Noor, \u00e8 ritenuto provenire dalla stessa miniera.\nIl Koh-i-Noor da allora divenne per i grandi sovrani dell'epoca fino all'et\u00e0 moderna, oggetto di scambio, guerra e leggende.\nLe prime testimonianze storiche del Koh-i-Noor sono riportate nel \"B\u0101burn\u0101ma\", opera scritta in \"turki\" che narra la storia del sovrano dei Moghul Mu\u1e25ammad B\u0101bur discendente diretto di Tamerlano e pronipote di Genghis Khan che, grazie alle sue doti politiche e militari, ottenne la pietra come bottino di guerra nel 1526 sconfiggendo il Sultano di Delhi, Ibr\u0101h\u012bm L\u014dd\u012b: da allora la gemma fu chiamata \"il diamante di B\u0101bur\".\nSi dice che quando B\u0101bur invase Delhi, la madre del sovrano della citt\u00e0 fosse andata personalmente da Hum\u0101y\u016bn, il figlio di B\u0101bur, per consegnargli il diamante in un cofanetto d'oro chiedendo piet\u00e0 per la sua gente, ma questo dettaglio storico \u00e8 oggetto di disputa.\nPochi anni dopo Hum\u0101y\u016bn si ammal\u00f2 e, secondo una leggenda, qualcuno disse a B\u0101bur che affinch\u00e9 il figlio si salvasse doveva liberarsi del diamante. Il sovrano reag\u00ec scetticamente all'avviso e le condizioni di Hum\u0101y\u016bn peggiorarono finch\u00e9 B\u0101bur, disperato per il figlio, preg\u00f2 affinch\u00e9 egli potesse sopravvivere e morire lui stesso al suo posto. Accadde cos\u00ec che Hum\u0101y\u016bn si riprese dalla malattia mentre la salute di B\u0101bur peggior\u00f2 portandolo alla morte nel 1530 e il regno, assieme al diamante, pass\u00f2 al figlio.\nHum\u0101y\u016bn in totale regn\u00f2 per 26 anni seppur con molte interruzioni, dovute sia a una sfavorevole condizione politica interna sia alla costante pressione degli Afghani. Nel 1544 fu esiliato e trov\u00f2 accoglienza a Her\u0101t nel Khor\u0101s\u0101n persiano, presso la corte di Sh\u0101h \u1e6cahmasp, che gli forn\u00ec il sostegno militare necessario a riprendere il potere in India.\nHum\u0101y\u016bn in segno di gratitudine nel 1547 decise di donare al sovrano persiano il diamante di B\u0101bur.\nNel 1556 appena ristabilito il suo potere, Hum\u0101y\u016bn torn\u00f2 nel suo palazzo in India e mor\u00ec dopo pochi mesi cadendo dalle scale della sua biblioteca, probabilmente sotto l'effetto di oppio.\nIl Koh-i-Noor rimase nelle mani di Sh\u0101h \u1e6cahmasp che poco pi\u00f9 tardi risped\u00ec la pietra in India al sovrano del Deccan, Burhan Nizam.\nSh\u0101h Jah\u0101n, nipote di Hum\u0101y\u016bn, famoso per avere fatto costruire una celeberrima costruzione come il T\u0101j Ma\u1e25al, affid\u00f2 la regione del Deccan al figlio, Aurangzeb. Il sultano del Deccan, per assicurarsi l'amicizia di Aurangzeb, don\u00f2 a lui il grande diamante e il padre, Sh\u0101h Jah\u0101n, lo mise sul celebre trono del pavone. A favore della leggenda, il sovrano fu deposto e imprigionato dal figlio nel Forte rosso di Agra fino alla sua morte nel 1666. Una leggenda vuole che Aurangzeb abbia posto il Koh-i-Noor dietro una finestra del T\u0101j Ma\u1e25al affinch\u00e9 Sh\u0101h Jah\u0101n potesse riconoscere il mausoleo guardando il riflesso del diamante dalla sua prigione.\nAurangzeb fece sfaccettare il diamante dall'artigiano veneziano Hortenso Borgia che ne diminu\u00ec il peso da 793 carati a 186 carati: il sovrano, pensando di essere stato truffato si fece pagare un'esorbitante somma di denaro per il danno subito.\nAlla morte di Aurangzeb nel 1707 il celebre diamante cadde nelle mani dei Moghul.\nNel frattempo N\u0101dir Sh\u0101h, un giovane e valoroso condottiero, si proclam\u00f2 imperatore nel 1736, deponendo l'ultimo re dei Safavidi; nello stesso anno concluse la pace con i turchi e decise di invadere l'impero dei Moghul.\nNel 1739 N\u0101dir Sh\u0101h riusc\u00ec a sconfiggere il sovrano dei Moghul nella battaglia di Karnal.\nN\u0101dir Sh\u0101h, consapevole di non potere gestire un cos\u00ec vasto impero, decise di lasciare il regno a Muhammad Shah, condottiero moghul, richiedendo in cambio i pagamenti delle spese di guerra e la gioielleria del sovrano indiano, comprendente anche il Trono del pavone.\nEssendo inoltre stato informato da una concubina dell'harem di Muhammad Shah che il sultano nascondeva nel suo turbante due pietre preziose, N\u0101dir Sh\u0101h invit\u00f2 il sultano indiano a un ricevimento e concordando l'alleanza propose l'antica usanza di scambiare le corone, quando torn\u00f2 nella sua camera e srotol\u00f2 il turbante trov\u00f2 la stupenda pietra ed esclam\u00f2\n\u201ckoh-i-noor!\u201d, ovvero \"montagna di luce\" in lingua farsi. L'altra pietra era il Darya-ye Noor, ovvero \"Oceano di luce\".\nTuttavia N\u0101dir Sh\u0101h impazz\u00ec e si trasform\u00f2 in uno dei tiranni pi\u00f9 crudeli del Medio Oriente finch\u00e9 non venne assassinato mentre dormiva nel 1747.\nIl regno fu quindi conteso tra i figli e i nipoti di N\u0101dir Sh\u0101h fino a quando Ahmad Shah Abdali, un generale di N\u0101dir Sh\u0101h, sal\u00ec al potere e prese il Koh-i-Noor.\nLa nuova dinastia si stanzi\u00f2 in Afghanistan e il diamante pass\u00f2 da un sovrano all'altro della medesima famiglia, scossa da una lunga serie di scontri interni, conflitti e complotti. Nel 1810 il regno cadde ma l'ultimo sovrano afghano, Shah Shuja\u02bf Durrani (1785-1842), ben presto trov\u00f2 rifugio presso la corte di Ranjit Singh (1780-1839) imperatore Sikh del Punjab, oggi diviso tra India e Pakistan.\nRanjit Singh pretese subito il Koh-i-Noor ma il sovrano afghano prov\u00f2 a dirgli inizialmente che la pietra era stata venduta, poi che era stata rubata e infine fece infuriare il sovrano indiano inviandogli un topazio nel tentativo di fargli credere che quello fosse il Koh-i-Noor. Ranjit Singh quindi circond\u00f2 il palazzo di Sh\u0101h Shuj\u0101\u02bf impedendo qualsiasi rifornimento alimentare finch\u00e9 non ottenne la pietra.\nIl Koh-i-Noor rimase in mano ai Sikh fino al 1849 quando l'India fu annessa all'Impero britannico con il trattato di Lahore, che comprendeva anche la consegna del diamante alla corona britannica. Il governatore generale britannico Dalhouise, responsabile della ratifica del trattato di Lahore, dispose che il Koh-i-Noor dovesse essere prima presentato alla regina Vittoria dal sovrano tredicenne Dulip Singh (1838-1893) in persona. Il diamante quindi fu dapprima presentato e poi spedito sotto il controllo di John Lawrence che rischi\u00f2 addirittura di perdere il cofanetto contenente il Koh-i-Noor mentre si cambiava il cappotto, dimenticandolo nella tasca. Il viaggio sulla Medea, nave capitanata dal capitano Ramsey, fu travagliato a causa di forti raffiche di vento, del colera e del rischio che la nave fosse attaccata, finch\u00e9 finalmente il 3 luglio del 1850 la regina Vittoria ebbe tra le sue mani il grande Koh-i-Noor.\nIl celebre diamante fu esposto nel 1851 al Crystal Palace di Joseph Paxton durante l'Esposizione Universale di Londra a Hyde Park. In quest'occasione secondo l'opinione dei visitatori, dei critici del giornale Times e del principe Albert la pietra era poco luminosa e tagliata male.\nNel 1852 secondo gli studi del gioielliere di corte la pietra andava tagliata perch\u00e9 presentava molte imperfezioni al suo interno che assieme allo scarso taglio non facevano risaltare a pieno lo splendore del Koh-i-Noor. Il taglio della pietra venne affidato a Mozes Coster, il pi\u00f9 grande commerciante israelita olandese di diamanti, che invi\u00f2 alla corte britannica il suo migliore artigiano con i suoi assistenti. Per il lavoro fu costruita un'apposita macchina a vapore e il taglio fu completato dopo 38 giorni, sotto la supervisione del principe Albert in persona, e cost\u00f2 8 000 sterline. Dopo il nuovo taglio ovale, il giovane Dulip Singh esamin\u00f2 il Koh-i-Noor sotto richiesta della regina che glielo mostr\u00f2 di persona, e disse che era fiero di aver lasciato il Koh-i-Noor nelle mani della regina.\nNel 1853 il diamante fu incastonato su una tiara con altri 2 000 diamanti su ordine della regina Vittoria, nel 1911 il Koh-i-Noor fu montato su una corona in platino composta esclusivamente da diamanti in occasione dell'incoronazione di Queen Mary moglie di re Giorgio V. Il diamante \u00e8 stato trasferito poi sulla corona della regina Elizabeth Bowes-Lyon, dove si trova tuttora.\nNel corso della seconda met\u00e0 del XX secolo, l'India ha reclamato pi\u00f9 volte il possesso del Koh-i-Noor, esponendo la causa anche alle Nazioni Unite ma la pietra non \u00e8 mai stata restituita. L'ultimo avvenimento politico concernente la storia del diamante, \u00e8 stato la visita in India del Primo ministro britannico David Cameron nel 2013, che dichiar\u00f2 che la restituzione sarebbe stata illogica."}
{"id": "1507147", "revid": "1551611", "url": "https://it.wikipedia.org/wiki?curid=1507147", "title": "Fairbanks", "text": "Fairbanks (in inupiaq \"Atqasugiksuaq\") \u00e8 la seconda citt\u00e0 pi\u00f9 grande dello stato federato americano dell'Alaska.\nSorge su una pianura a ridosso di rilievi che lambiscono i ghiacciai delle White Mountains.\nStoria.\nLa citt\u00e0 venne fondata nel 1902 a seguito della scoperta di un vasto giacimento d'oro da parte di Felice Pedroni, un emigrante italiano. \nDurante la seconda guerra mondiale la citt\u00e0 divenne un'importante base militare e in seguito divenne sede di numerose industrie.\nGeografia fisica.\nCon una superficie di , ha una popolazione che nel 2006 contava abitanti. \u00c8 situata in un'area pianeggiante vicina al corso del fiume Yukon, a ridosso di rilievi montuosi che gradualmente raggiungono le altitudini del comprensorio di ghiacciai delle White Mountains.\nBench\u00e9 si trovi a un paio di gradi al di sotto del Circolo polare, la citt\u00e0 \u00e8 illuminata dal sole alla mezzanotte dell'ora civile all'incirca nel periodo compreso tra il 30 maggio e il 14 luglio, in quanto l'ora civile risulta essere, anche a causa dell'ora legale, traslata di quasi due ore rispetto a quella solare.\nParchi.\nNella citt\u00e0 \u00e8 presente il parco cittadino Pioneer Park con un'estensione di 109 ettari.\nIstruzione.\nLa citt\u00e0 \u00e8 sede dell'University of Alaska Fairbanks, fondata nel 1917 ed operativa dal 1922. Nel campus dell'universit\u00e0 \u00e8 presente il museo del Nord.\nSport.\nLa Stazione sciistica specializzata nello sci nordico, ha ospitato una tappa della Coppa del Mondo del 1984.\nAmbientazioni letterarie.\nFairbanks \u00e8 una delle citt\u00e0 in cui si svolge il viaggio di Christopher McCandless, protagonista del libro e del film \"Into the wild\". McCandless infatti visse alcuni mesi della sua vita in un autobus abbandonato, lungo lo Stampede Trail, la linea ferroviaria costruita dai minatori, non lontano da Fairbanks."}
{"id": "1507151", "revid": "324090", "url": "https://it.wikipedia.org/wiki?curid=1507151", "title": "Cantica Symphonia", "text": "Cantica Symphonia \u00e8 un complesso vocale-strumentale italiano che esegue prevalentemente il repertorio della polifonia medievale e rinascimentale.\nStoria.\nIl complesso \u00e8 stato costituito nel 1995, da Giuseppe Maletto e da Svetlana Fomina, con lo scopo di valorizzare e proporre al pubblico di oggi i capolavori della polifonia medievale e rinascimentale. Nell'arco di un decennio si \u00e8 imposto al pubblico europeo come uno dei maggiori complessi di questo genere, raccogliendo consensi in tutta Europa ed affermandosi come termine di paragone nell'esecuzione, con voci e strumenti, della musica polifonica, particolarmente del XV secolo.\nIl gruppo, composto da strumentisti e cantanti che collaborano o hanno collaborato con i principali gruppi specializzati in musica antica (fra cui Mala Punica, Hesp\u00e8rion XXI, La Venexiana, Concerto Italiano, Tetraktys) ha curato essenzialmente di proporre, per quanto possibile filologicamente, la musica di questo periodo cercando di darle lo smalto dell'epoca in cui \u00e8 stata scritta. L'abilit\u00e0 principale di Cantica Symphonia \u00e8 quella di rendere con la maggiore semplicit\u00e0 possibile la complessit\u00e0 strutturale delle composizioni di questo periodo. La scelta delle voci, degli strumenti d'epoca e la tecnica esecutiva utilizzata rendono le loro esecuzioni inconfondibili.\nLa base del loro repertorio \u00e8 costituita dalle opere del compositore fiammingo Guillaume Dufay, il musicista che segn\u00f2 il passaggio dalla musica medievale alla musica moderna del rinascimento.\nIl complesso svolge attivit\u00e0 concertistica, oltre che in Italia, in numerosi paesi europei, e ha partecipato ai maggiori festival di musica antica.\nCantica Symphonia ha al suo attivo numerosi album realizzati per importanti etichette di musica classica come \"Opus 111\", \"Stradivarius\" e la spagnola \"Glossa\", a diversi dei quali sono stati attribuiti importanti riconoscimenti della critica come il \"Diapason d'or\", \"Choc du Monde de la Musique\", \"10 de R\u00e9pertoire\"; il CD dedicato ai mottetti di Dufay e intitolato \"Quadrivium\" \u00e8 stato premiato come \"Diapason d'or de l'ann\u00e9e 2005\".\nI compositori Filippo Del Corno, Carlo Galante e Yakov Gubanov hanno scritto delle musiche appositamente per Cantica Symphonia."}
{"id": "1507152", "revid": "1851848", "url": "https://it.wikipedia.org/wiki?curid=1507152", "title": "Claudio Bonomi", "text": "Carriera.\nGiocatore.\nInizia la sua carriera nel 1990 nel Fanfulla, dove colleziona 28 presenze e 2 gol. Nel 1991 va al Napoli, dove tuttavia non trova spazio in rosa e non colleziona nessuna presenza. Nel 1992 si trasferisce al Castel di Sangro, dove milita fino al 1997. Con questa squadra ottiene la doppia promozione dalla Serie C2 alla Serie B, e colleziona 146 presenze, realizzando anche 15 gol. \nNell'estate 1997 si trasferisce al Torino in Serie B, per poi passare all'Empoli la stagione successiva. Nel 1999 si trasferisce al , collezionando 3 gol. Nel 2000 si trasferisce alla , che nel mercato di gennaio lo gira in prestito al . La stagione successiva ritorna in blucerchiato, ma viene ceduto nuovamente nel mercato invernale, stavolta al \nNell'estate 2002 viene ufficialmente venduto alla , dove colleziona un solo gol. La stagione successiva \u00e8 alla . Nell'estate 2004 si trasferisce al Pro Vasto, che nel mercato di gennaio lo gira al Casale. Nell'estate del 2005 torna dopo 8 anni al Castel Di Sangro, con cui rimane fino al 2008. Nell'estate seguente si trasferisce all'Isernia, per poi tornare nuovamente a Castel di Sangro, stavolta con la maglia del Castello 2000. A stagione terminata, nel 2010, si ritira.\nAllenatore.\nDopo esserne stato giocatore, nella stagione 2010-2011 diventa allenatore del Castello 2000, societ\u00e0 di Castel di Sangro militante nel campionato di Prima Categoria abruzzese e composta in larga parte da giocatori locali o dei paesi limitrofi. La squadra conclude la stagione sfiorando i play-off (persi per un solo punto), ma si rif\u00e0 la stagione successiva quando ottiene la promozione al campionato di Promozione vincendo il play-off contro l'Ortona per 2-1.\nNel novembre 2017 subentra alla guida tecnica del Roccasicura, squadra militante nel campionato di Promozione molisana, dove al termine del campionato riesce a centrare la qualificazione al playoff, perso per 1-0 contro il Roseto.\nDall'agosto del 2021 \u00e8 l'allenatore della Volturnia Calcio, compagine di Cerro al Volturno militante nel campionato di Eccellenza molisana."}
{"id": "1507158", "revid": "46291", "url": "https://it.wikipedia.org/wiki?curid=1507158", "title": "Thymbra capitata", "text": "Il timo arbustivo (Thymbra capitata (L.) Cav.) \u00e8 una pianta appartenente alla famiglia delle Lamiaceae e appartenente al genere thymbra.\nMorfologia.\n\u00c8 una specie a portamento arbustivo, alta circa 20\u201330\u00a0cm, intensamente aromatica.\nHa fusto legnoso con corteccia biancastra e rami ricoperti da una fitta peluria. \nLe foglie sono piccole, sessili, revolute sui margini, di colore grigio-verde.\nI fiori sono piccoli e tubolari, di colore dal bianco al roseo-purpureo, riuniti in infiorescenze a grappolo. La parte superiore del calice \u00e8 tipicamente piatta.\nDistribuzione e habitat.\n\u00c8 una specie comune in tutto il bacino del Mediterraneo.\nIn Italia \u00e8 diffusa sui litorali del Salento (Puglia) nonch\u00e9 in Abruzzo, Molise, Campania, Basilicata, Calabria, Sicilia e Sardegna.\nVegeta bene in terreni sabbiosi e soleggiati, esposti alla salsedine.\nUsi.\nLe foglie sono utilizzate in fitoterapia in quanto contengono un olio essenziale con propriet\u00e0 antisettiche, disinfettanti e deodoranti.\nApprezzato in apicoltura per la produzione del pregiato miele di timo, \u00e8 una pianta mellifera molto bottinata dalle api; purtroppo non \u00e8 molto diffusa di conseguenza il prodotto \u00e8 raro."}
{"id": "1507159", "revid": "599013", "url": "https://it.wikipedia.org/wiki?curid=1507159", "title": "Koh-i-Noor", "text": ""}
{"id": "1507160", "revid": "74801", "url": "https://it.wikipedia.org/wiki?curid=1507160", "title": "Wheeling (Virginia Occidentale)", "text": "Wheeling \u00e8 una citt\u00e0 degli Stati Uniti d'America, capoluogo della contea di Ohio, nello Stato della Virginia Occidentale. \u00c8 situata a sud-ovest di Pittsburgh, sulla riva sinistra del fiume Ohio, e una sua parte occupa il territorio della contea di Marshall.\nSi estende su una superficie di , e nel 2005 contava abitanti (872,1 per km\u00b2). \u00c8 un importante centro commerciale ed industriale.\nCuriosit\u00e0.\nHugo Pratt \u00e8 stato fatto cittadino onorario di Wheeling per omaggiare il suo omonimo fumetto"}
{"id": "1507162", "revid": "88740", "url": "https://it.wikipedia.org/wiki?curid=1507162", "title": "Wheeling", "text": ""}
{"id": "1507163", "revid": "1921140", "url": "https://it.wikipedia.org/wiki?curid=1507163", "title": "Ildatch", "text": ""}
{"id": "1507165", "revid": "167900", "url": "https://it.wikipedia.org/wiki?curid=1507165", "title": "Lingua yue", "text": ""}
{"id": "1507167", "revid": "3115", "url": "https://it.wikipedia.org/wiki?curid=1507167", "title": "Fall River (Massachusetts)", "text": "Fall River \u00e8 una citt\u00e0 degli Stati Uniti d'America facente parte della contea di Bristol nello stato del Massachusetts. La popolazione nel 2018 era di abitanti, la decima citt\u00e0 pi\u00f9 grande dello Stato.\n\u00c8 posta alla foce del fiume Taunton, in un'insenatura interna della baia di Narragansett.\n\u00c8 sede vescovile cattolica.\nIl caso di Lizzie Borden.\n\u00abLizzie Borden prese un\u2019ascia\ne diede a sua madre quaranta colpi.\nQuando vide quel che aveva fatto\nne diede quarantuno a suo padre.\u00bb\nLa famiglia Borden viveva a Fall River in una modesta palazzina dove abitavano Andrew Borden, la sua seconda moglie Abby Borden, le figlie Emma, all'epoca dei fatti di 42 anni, Lizzie, di 32, e, da qualche tempo, una domestica d'origini irlandesi Bridget Sullivan. Il capofamiglia era un uomo molto ricco, proprietario di banche, terreni e fattorie, e, nello stesso tempo, di una parsimonia ai limiti della grettezza che lo portava per esempio a vendere personalmente le uova delle sue galline ai vicini. Una taccagneria mal sopportata soprattutto da Lizzie, che rimpiangeva, ancora dopo vent'anni, la morte della madre Sarah A. Morse, e che non aveva approvato le seconde nozze del padre. Anche Emma non aveva buoni rapporti con la matrigna e le due sorelle si erano rassegnate a condurre una vita da zitelle, rinchiuse in quella scomoda casa priva di bagno e persino dell'acqua corrente, che il padre aveva considerato fosse una inutile spesa. Andrew, per risparmiare, aveva anche deciso di vendere la carrozza e il cavallo cos\u00ec che nella stalla erano rimasti solo dei piccioni, parte dei quali erano stati rubati da ladruncoli. Per la rabbia del furto subito, Andrew aveva ucciso il resto degli uccelli, particolarmente cari a Lizzie, che ne pianse a lungo la morte. Ma rimase ben pi\u00f9 irritata e amareggiata quando il padre, cos\u00ec avaro con la famiglia, aveva donato una casa alla sorella della moglie. Quando un altro pi\u00f9 importante furto avvenne nella casa dei Borden, dove tutto era chiuso a doppia mandata, Andrew Borden stranamente ritir\u00f2 la denuncia per la perdita di gioielli e denaro che aveva presentata alla polizia, affermando di sapere chi era il ladro e che avrebbe risolto la faccenda a modo suo.\nIl 4 agosto 1892 la mattinata si svolse secondo l'ordinario. In casa erano rimaste Abby, la domestica e Lizzie. Emma era andata in vacanza da alcuni lontani parenti, mentre erano usciti Andrew e il fratello della sua prima moglie Sarah, John Morse, il quale era stato in visita dalle nipoti. Alle 10:40 Andrew rientr\u00f2 e si dedic\u00f2 alla lettura del giornale. Lizzie e la matrigna erano nelle loro stanze. Verso le ore 11:10 la domestica Sullivan sent\u00ec un lacerante grido di Lizzie, che aveva trovato il padre ucciso steso sul divano e per questo la chiamava e la mandava in cerca di aiuto. La Sullivan torn\u00f2 nella casa con il medico di famiglia Bowen e una vicina, Adelaide Churchill, che, ispezionando la casa per vedere se vi fossero estranei, trov\u00f2 il cadavere di Abby Borden. Ambedue i corpi erano lacerati da numerosi e violenti colpi di ascia alla testa.\nL'autopsia accert\u00f2 che Abby Borden era morta almeno un'ora prima del marito, quando questi doveva ancora rientrare in casa; questo voleva dire che se vi era stato un estraneo in casa, come sosteneva Lizzie, era poco probabile che si fosse nascosto e avesse aspettato un'ora, rischiando di essere scoperto, per uccidere anche l'uomo. Le testimonianze invece attestarono che in casa erano presenti solo la Sullivan e Lizzie, che quindi venne accusata del duplice omicidio, non avendo la domestica alcun movente apparente (Lizzie invece avrebbe ereditato con la sorella il patrimonio); inoltre altri precisi indizi la accusavano: venne infatti ritrovata in casa l'arma dei delitti, un'ascia perfettamente ripulita, e la presunta assassina era stata vista bruciare un vestito che sembrava essere quello indossato il giorno degli omicidi e che in effetti non era stato pi\u00f9 ritrovato.\nL'avvocato della difesa Robinson, al processo, fece tuttavia notare che le modalit\u00e0 della morte delle vittime, 18 colpi d'ascia alla testa per Abby Borden e 13 per il marito, escludevano che ad uccidere potesse essere stata una donna, che non avrebbe avuto la forza necessaria per infierire cos\u00ec violentemente sui corpi. Non bisognava trascurare poi che Lizzie, il cui unico svago era quello di modellare statuine di ceramica, era di una morigeratezza esemplare: esercitava con opere di beneficenza, partecipava ad associazioni religiose e insegnava catechismo in una scuola domenicale; avrebbe invece dovuto essere un mostro, sosteneva l'avvocato, per aver compiuto quegli efferati delitti. La giuria assolse l'imputata da tutte le accuse.\nTre anni dopo il processo Lizzie torn\u00f2 alla ribalta della cronaca, quando fu accusata di aver rubato in una galleria d'arte di Providence due costose porcellane. La denuncia non fu presentata dal proprietario per un accordo intervenuto con la donna, costretta a confessare il furto.\nL'ormai richissima Lizzie Borden mor\u00ec nel 1927, lasciando tutto il suo patrimonio a parenti, amici e alla Lega per la protezione degli animali."}
{"id": "1507170", "revid": "167080", "url": "https://it.wikipedia.org/wiki?curid=1507170", "title": "Lectio facilior", "text": ""}
{"id": "1507171", "revid": "115863277", "url": "https://it.wikipedia.org/wiki?curid=1507171", "title": "Fall River", "text": ""}
{"id": "1507173", "revid": "347132", "url": "https://it.wikipedia.org/wiki?curid=1507173", "title": "Gerolamo Cavasola", "text": "Fu al servizio prima dell'Impero Napoleonico e poi del Regno di Sardegna.\nBiografia.\n\u00c8 ricordato per aver guidato la carica di cavalleria dei carabinieri reali durante la battaglia di Grenoble; questo avvenimento costitu\u00ec il battesimo del fuoco per la neonata Arma dei Carabinieri.\nSi arruol\u00f2 a 16 anni nell'8\u00ba reggimento cacciatori a cavallo, partecipando subito all'assedio di Kolberg in Pomerania, dove ricevette una prima ferita di sciabola. Promosso sottotenente nell'esercito napoleonico dal 1810, partecip\u00f2 alle campagne del 1812, 1813 e 1814 riportando altre ferite. Fu promosso capitano dei Reali Carabinieri nel 1820. La sua carriera militare fu bruscamente interrotta a seguito dei moti patriottici del 1821, con i quali simpatizz\u00f2, pur non prendendovi parte. Fu dimissionato il 22 settembre 1821 per \"connivenza e stretta amicizia con i capi di rivolta della Brigata Alessandria\" (quelli che per primi avevano inalberato il tricolore agli ordini di Santorre di Santa Rosa, come ricorda anche Carducci nella poesia \"Piemonte\"). La vicenda delle dimissioni del Cavasola \u00e8 analoga a quella del generale Alessandro Gifflenga, radiato ingiustamente per semplici ragioni ideologiche e reintegrato con onore nel 1839. Gerolamo Cavasola, per\u00f2, mor\u00ec troppo presto."}
{"id": "1507174", "revid": "767487", "url": "https://it.wikipedia.org/wiki?curid=1507174", "title": "Raul Brand\u00e3o", "text": "Brand\u00e3o fin\u00ec gli studi liceali nel 1891, iscrivendosi poi all'accademia militare, per poi iniziare a lavorare presso il Ministero della Guerra portoghese. Durante gli anni al Ministero collabora come giornalista, scrivendo anche diversi libri.\nNel 1896 viene inviato a Guimar\u00e3es, dove conosce la sua futura moglie, che sposa l'anno seguente nella stessa citt\u00e0. In seguito trascorre il resto della sua vita a Lisbona, in particolare dopo il suo congedo dall'esercito nel 1912, stesso anno in cui intensifica notevolmente la sua carriera di scrittore."}
{"id": "1507175", "revid": "158913", "url": "https://it.wikipedia.org/wiki?curid=1507175", "title": "Juan Donoso Cort\u00e9s", "text": "Biografia.\nPrimi anni.\nFiglio maggiore di Pedro Donoso Cort\u00e9s, un avvocato e proprietario terriero di Estremadura, discendente dal \"conquistador\" Hern\u00e1n Cort\u00e9s, studia inizialmente con un maestro privato, prima di entrare molto giovane alla facolt\u00e0 di filosofia di Salamanca, quindi al collegio di San Pedro, a C\u00e1ceres; Juan si rivela particolarmente dotato in logica ed in metafisica. Nell'ottobre 1823, ritorna all'Universit\u00e0 di Siviglia; e l\u00ec conobbe Nicomedes Pastor Diaz, cos\u00ec gli si apr\u00ec la strada per diventare giornalista e uomo politico. Termina i suoi studi all'et\u00e0 di diciannove anni; troppo giovane per essere avvocato, quindi ripiega sull'insegnamento, ed ottiene nell'autunno 1828 la cattedra di filosofia dell'universit\u00e0 di C\u00e1ceres, raccomandato dallo scrittore Manuel Quintana. \u00c8 in questa citt\u00e0 che conosce Teresa Carrasco, che sposer\u00e0 nel 1830. \nLo stesso anno, Donoso Cort\u00e9s parte per Madrid, dove lavora con suo padre come avvocato. Le sue poesie sono apprezzate, ma si fa soprattutto conoscere per \"Memoria sulla situazione attuale della monarchia\", indirizzata al re Ferdinando VII di Spagna, che gli permette di ottenere un posto come segretario del ministero della giustizia. \u00c8 un testo d'orientamento liberale e conservatore, nel quale difende i diritti di Ferdinando VII di occupare il trono contro quindi l'oppositore Don Carlos. Alla morte del re, si schiera dalla parte della regina Isabella II e di sua madre Maria Cristina di Borbone-Due Sicilie.\nIn questo periodo giovanile, \"egli, al tempo degli studi universitari a Salamanca e a Siviglia, aveva maturato idee di stampo liberale e progressista, leggendo le opere di Locke, Condillac; Rousseau e Voltaire\".\nGiornalista e uomo politico.\nScrive nelle 1834 \"Considerazioni sulla diplomazia e la sua influenza sulla situazione politica e sociale dell'Europa, dalla Rivoluzione di luglio al trattato della Quadrupla alleanza\". Vi espone la sua ammirazione per la costituzione del 1812, e si mostr\u00f2 favorevole ad un governo \u00abin nome dell'intelligenza\u00bb. Ovviamente ispirato dalla lettura di alcuni dottrinari francesi come Pierre-Paul Royer-Collard, fonda il principio della legittimit\u00e0 del sovrano non sulla sua elezione da parte del popolo, ma sulla conformit\u00e0 dei suoi atti con la giustizia. \nLa sua unica figlia e sua moglie muoiono successivamente durante l'estate 1835. A novembre dello stesso anno, partecipa alla creazione dell'Ateneo di Madrid con Salustiano Ol\u00f3zaga e \u00c1ngel de Saavedra. Eletto deputato dalla circoscrizione di Cadice nel 1837, \u00e8 nominato segretario del Consiglio dei ministri presieduto da Mendiz\u00e1bal; tuttavia, cadendo in disaccordo con quest'ultimo, si dimette poco tempo dopo. \nIn questa occasione rivedr\u00e0 alcuni giudizi storici, soprattutto verso la Rivoluzione francese e quindi anche verso i controrivoluzionari, e rivedr\u00e0 anche la sua posizione nei confronti del Carlismo. Per diffondere le sue idee, fonda il giornale \"El Porvenir\" (\"Il futuro\"), pur contribuendo, tra l'altro, a \"El Piloto\", alla \"Revista de Madrid\" ed al \"Correo Nacional\". Dal 1836-1837 tiene corsi di diritto pubblico all'Ateneo di Madrid, che suscita numerose reazioni, per la maggior parte sfavorevoli. \nNel 1840, quando Baldomero Espartero prende il potere, deve lasciare la Spagna, ed accompagna Maria Cristina nel suo esilio in Francia, e redige i vari manifesti che indirizza agli spagnoli. Nel 1843, quando Espartero viene deposto da Narv\u00e1ez, Donoso Cort\u00e9s ritorna in Spagna, e Maria Cristina gli affida l'istruzione di sua figlia, la regina Isabella II. Prende parte nuovamente ai dibattiti del Cort\u00e8s, dove \u00e8 considerato per i suoi talenti d'oratore, e svolge un ruolo importante nella redazione della costituzione del 1845. Prende posizione in occasione del matrimonio di Isabella II tra i due pretendenti Francesco d'Assisi e il carlista Antonio d'Orl\u00e9ans, in favore del primo, venne nominato in questa occasione Gran Croce della Legion d'onore da parte di Luigi Filippo di Francia.\nProfondamente segnato dalla morte di suo fratello Pedro militante nell'esercito carlista avvenuta nel 1847, si interessa ai mistici cattolici, in particolare santa Teresa d'Avila e Luis di Granada. Nel 1848, entra alla Real Academia Espa\u00f1ola, e pronuncia in questa occasione il suo \"Discorso sulla Bibbia\".\nPensiero contro-rivoluzionario.\nNel 1848, Donoso Cort\u00e9s viene nominato ambasciatore a Berlino, presso la Prussia; oltre alla morte del fratello nel 1849, in Francia scoppier\u00e0 anche la rivoluzione di febbraio e Donoso Cort\u00e9s cominci\u00f2 ad avere alcuni ripensamenti che sfociarono nel discorso che tenne nel 1849 in difesa di Ram\u00f3n Mar\u00eda Narvaez, chiamato \"Discurso sobre la Dictadura\"\"\n\u00c8 in questo momento che il suo liberalismo si avvicina al tradizionalismo dei filosofi Joseph de Maistre e Louis de Bonald.\nIn effetti, anche in seguito alle sue \"esperienze politiche (le rivoluzioni divampate in tutta Europa, di cui egli pot\u00e9 valutare di persona gli effetti in qualit\u00e0 di ministro plenipotenziario della Spagna a Berlino), si convinse dell'erroneit\u00e0 delle dottrine moderne e dell'unica e piena verit\u00e0 del cattolicesimo\".\nNel 1851 \u00e8 ambasciatore a Parigi, dove diventer\u00e0 intimo di Napoleone III di Francia, e sar\u00e0 suo testimone di nozze con la cattolica Eugenia de Montijo, contessa di Teba. Nello stesso anno pubblica una delle sue pi\u00f9 importanti opere, l\"'Ensayo sobre el catolicismo, el liberalismo y el socialismo\" (in italiano \"Saggio sul cattolicesimo, il liberalismo e il socialismo\") pubblicata in francese e in spagnolo, che venne abbondantemente commentato nella stampa europea; alcuni cattolici attaccarono il lavoro, cosa che indusse Louis Veuillot a prendere la sua difesa nel suo giornale \"L'Univers\", cos\u00ec come far\u00e0 anche papa Pio IX in una lettera personale.\nSuccessivamente, mette senza successo la sua autorit\u00e0 intellettuale al servizio della riconciliazione tra i carlisti di Carlo e Isabella II che si contendevano il trono della Spagna.\nNominato ambasciatore di Spagna a Parigi, vi muore il 3 marzo 1853; sul suo corpo venne trovato un cilicio."}
{"id": "1507177", "revid": "287204", "url": "https://it.wikipedia.org/wiki?curid=1507177", "title": "Jonas Biliunas", "text": ""}
{"id": "1507182", "revid": "287204", "url": "https://it.wikipedia.org/wiki?curid=1507182", "title": "Juan Donoso Cortes", "text": ""}
{"id": "1507183", "revid": "599013", "url": "https://it.wikipedia.org/wiki?curid=1507183", "title": "Juan Don\u00f3so Cortes", "text": ""}
{"id": "1507184", "revid": "228587", "url": "https://it.wikipedia.org/wiki?curid=1507184", "title": "Rockford", "text": ""}
{"id": "1507185", "revid": "124123", "url": "https://it.wikipedia.org/wiki?curid=1507185", "title": "Jonas Bili\u016bnas", "text": "Biografia.\nBili\u016bnas nacque nel piccolo villaggio di Ni\u016bronys, nel distretto di Anyk\u0161\u010diai, ex Governatorato di Kovno dell'Impero russo. Fra il 1891 e il 1899 frequent\u00f2 gli studi secondari a Liep\u0101ja (oggi in Lettonia), e nel 1900 si iscrisse alla facolt\u00e0 di Medicina dell'Universit\u00e0 di Tartu. Gi\u00e0 in questo periodo scrisse articoli per varie riviste di orientamento socialista sotto diversi pseudonimi (J. Anyk\u0161t\u0117nas, Jonas Gra\u017eys, J. Barzdyla e altri). Le sue attivit\u00e0 anti-zariste gli costarono l'espulsione dall'Universit\u00e0 nel 1901, costringendolo a ritornare in Lituania. Nel 1903 si trasfer\u00ec a Lipsia, dove si iscrisse alla Handelshochschule, un istituto commerciale. Fu in questo periodo che Bili\u016bnas matur\u00f2 un interesse per la letteratura e per la scrittura, portandolo a iscriversi all'Universit\u00e0 di Lipsia, dove inizi\u00f2 gli studi letterari.\nLa salute di Bili\u016bnas, precaria sin dal tempo del suo soggiorno a Tartu, peggior\u00f2 ulteriormente nel corso del 1904, quando i primi sintomi di tubercolosi divennero evidenti. Dopo un soggiorno estivo in Lituania, Bili\u016bnas prosegu\u00ec gli studi letterari all'Universit\u00e0 di Zurigo. Nel giro di un anno, tuttavia, la malattia progred\u00ec al punto di costringerlo ad abbandonare gli studi e a ricoverarsi in sanatorio a Zakopane, in Polonia, dove mor\u00ec a soli 28 anni l'8 dicembre 1907. \nI due conflitti mondiali e motivi di opportunit\u00e0 politica impedirono l'ultima volont\u00e0 di Bili\u016bnas di essere sepolto in Lituania fino al 1953, anno in cui i suoi resti furono traslati ad Anyk\u0161\u010diai, dove fu istituito un museo a lui dedicato.\nOpera letteraria.\nLa maggior parte della sua produzione include racconti, spesso di ispirazione autobiografica. Nella carriera letteraria di Bili\u016bnas possono essere distinte due fasi; la prima va dal 1900 al 1903, la seconda copre il periodo 1904-1907.\nLa prima fase \u00e8 caratterizzata da una forte influenza socialista e lo stile \u00e8 realistico: i due lavori pi\u00f9 rappresentativi sono \"Be darbo\" (Disoccupato) e \"Pirmutinis streikas\" (Il primo sciopero), accostabili ai primi lavori di Jack London e Theodore Dreiser. \nLa seconda fase \u00e8 caratterizzata invece da una ricerca spirituale e da un progressivo distacco dal realismo e dall'ideologia socialista, probabilmente come conseguenza della malattia che lo minava. \"Brisiaus galas\" (La fine di Brisius), \u00e8 la narrazione, con accenti patetici, della morte di un cane domestico, i cui pensieri si intrecciano a quelli del suo proprietario. \"Ant Uetlibergo giedra\" (Bel tempo sull'Uetliberg) \u00e8 una memoria di viaggio ambientata sulle Alpi svizzere. \"Li\u016bdna pasaka\" (Una triste storia), il suo lavoro pi\u00f9 corposo, \u00e8 un dramma psicologico incentrato sulla Rivolta di gennaio. \nNel periodo 1900-1905, Bili\u016bnas compose una quindicina di poesie, fra cui alcuni sonetti influenzati dalla poetica di Petrarca. La critica tende a considerare la produzione poetica di Bili\u016bnas meno riuscita rispetto ai suoi lavori in prosa. \nBili\u016bnas lasci\u00f2 anche alcuni apprezzati articoli di critica letteraria.\nI lavori di Bili\u016bnas, pubblicati perlopi\u00f9 postumi, sono ancora inediti in Italia."}
{"id": "1507186", "revid": "167080", "url": "https://it.wikipedia.org/wiki?curid=1507186", "title": "Antigrafo", "text": ""}
{"id": "1507188", "revid": "287204", "url": "https://it.wikipedia.org/wiki?curid=1507188", "title": "Nicolae Labis", "text": ""}
{"id": "1507189", "revid": "73843", "url": "https://it.wikipedia.org/wiki?curid=1507189", "title": "Matanzas", "text": "Matanzas, ufficialmente San Carlos y San Severino de Matanzas, \u00e8 una citt\u00e0 dello Stato di Cuba e il capoluogo dell'omonima provincia. \u00c8 conosciuta per le sue tradizioni di cultura afroamericana.\nSituata nella parte settentrionale della costa cubana, sull'omonima baia, dista 90 chilometri a est dall'Avana e 32 a ovest dalla citt\u00e0 di Varadero.\nNel 2004 la municipalit\u00e0 contava una popolazione di 143.706 residenti distribuiti su un'area di 317 chilometri quadrati per una densit\u00e0 di 453,3 unit\u00e0 per chilometro quadrato.\nCaratteristiche.\nMatanzas \u00e8 detta la \"citt\u00e0 dei ponti\": diciassette sono le strutture che attraversano i tre fiumi cittadini (rio Yumur\u00ed, San Juan e Can\u00edmar). Per questo motivo \u00e8 chiamata anche la \"Venezia di Cuba\" o anche l\"'Atene di Cuba\" per la corrente letteraria di poesia che qui ha avuto origine.\nLa municipalit\u00e0 \u00e8 suddivisa in diversi barrio (quartieri): Bachicha, Bail\u00e9n, Barracones, Bellamar, Camarioca, C\u00e1rcel, Ceiba Mocha, Col\u00f3n, Corral Nuevo, Guan\u00e1bana, Ojo de Agua, Refugio, San Luis, San Severino, Simpson y Monserrate, Versalles e Yumur\u00ed.\nLa citt\u00e0 fu fondata nel 1693 con il nome iniziale di San Carlos y San Severino de Matanzas e fu subito una delle zone di maggiore sviluppo nella coltivazione delle piantagioni di zucchero.\nIl nome Matanzas, attribuitole in seguito, significa \"massacro\" e fu scelto in memoria dell'uccisione, avvenuta nell'antichit\u00e0, di trenta soldati spagnoli da parte di aborigeni locali mentre attraversavano uno dei fiumi della zona. Le pesanti armature indossate a difesa del corpo causarono la morte di molti di questi soldati. Solo due donne - fra cui la bella Mar\u00eda de Estrada - sopravvissero (la stessa de Estrada and\u00f2 poi sposa a Pedro S\u00e1nchez Farf\u00e1n nella citt\u00e0 di Trinidad).\nHa dato i natali a P\u00e9rez Prado (musicista, 1916\u20131989), a Pedro Juan Guti\u00e9rrez (scrittore, n. 1950), a Lyen Wong (atleta di origine tedesca, n. 1974) a Leo Cardenas (giocatore di baseball cinque volte All-Star, n. 1938) e a Don Marino Barreto Junior (cantante, musicista, n. 1925)."}
{"id": "1507190", "revid": "136978", "url": "https://it.wikipedia.org/wiki?curid=1507190", "title": "Gambling", "text": ""}
{"id": "1507191", "revid": "599013", "url": "https://it.wikipedia.org/wiki?curid=1507191", "title": "Nicolae Labi\u0219", "text": "Biografia.\nFiglio di insegnanti (Eugenio e Anna-Profira), Nicolae Labis impara a leggere a cinque anni. Tra le sue prime letture c'\u00e8 \"La capra con i tre bambini\" di Ion Creang\u0103. Inizia anche a disegnare.\nLa scuola primaria inizia in un villaggio natale (in classe di sua madre), poi a causa della seconda guerra mondiale, continuando un rifugio nel villaggio Mih\u0103e\u1e63ti, villaggio Vacarea (vicino a C\u00e2mpulung-Muscel), che seguir\u00e0 il grado III Egli, segnando solo 9 e 10 note. I colleghi ricordano quando scrisse poesie e commedie e amava apparire in pubblico come voce recitante. Nel maggio del 1945, la casa di famiglia torna e si stabilisce a M\u00e3lini.\nComponendo poesie e racconti fin dall'infanzia, e la prima pubblicazione non ha posto in 15 anni, il quotidiano \"Zori noi\" nel mese di novembre - Suceava (1950) e \"Via\u021ba Rom\u00e2neasc\u0103\" (1951). Ha frequentato il liceo \"Nicu Gane\" a F\u0103lticeni (1947 - 1951) e ha continuato a Ia\u1e63i.\nPoi arriva la scuola di letteratura \"Mihai Eminescu\" di Bucarest. Dopo la laurea, divenne redattore del \"Contemporaneo\" e poi \"Literary Gazette\". Nel 1954 mentre frequentava la Facolt\u00e0 di Filologia semestre a Bucarest.\nDebutto editoriale porta una nuova ispirazione e di grande speranza: il (primo volume nel 1956 sembra amare prepararsi per volumi di stampa apparse inerzia Fighting postumo nel 1958.), ma muore a seguito di un incidente tram, in circostanze non ancora completamente chiarite.\nVisita la \"Capsa\" per una degustazione, che voleva prendere il tram per incontrare Maria Polevoi la sua ragazza. Labis era sbilanciato, \u00e8 stato catturato dalla griglia di auto, cadde con la testa sul marciapiede. Il midollo spinale \u00e8 stato loro sezionato (in pratica, \u00e8 stato decapitato e il suo corpo paralizzato). In ospedale era cosciente, ma i chirurghi non poteva salvarlo. Alcuni contemporanei e testimoni oculari affermano che potrebbe trattarsi di un assassinio politico perch\u00e9 a quel tempo non era rapporti cordiali con la \"Sicurezza\". Poesia cervo Death ispirato da un evento reale, \u00e8 diventato famoso tra diverse generazioni di adolescenti. Eugen Simion noto critico di utilizzare una metafora delle fiabe, \"la mazza di una generazione\", come il suo debutto \u00e8 stato quello di annunciare la sua generazione Nichita Stanescu, conosciuta come la \"Generazione anni Sessanta\"."}
{"id": "1507192", "revid": "709565", "url": "https://it.wikipedia.org/wiki?curid=1507192", "title": "Rockford (Illinois)", "text": "Rockford \u00e8 una citt\u00e0 degli Stati Uniti d'America, capoluogo della contea di Winnebago nello Stato dell'Illinois. \u00c8 situata a nord-ovest di Chicago, sul Rock River (affluente del Mississippi).\nSi estende su una superficie di e al censimento del 2000 contava abitanti, passati a nel 2010.\nSede vescovile cattolica, \u00e8 un notevole centro agricolo, commerciale e industriale."}
{"id": "1507193", "revid": "287204", "url": "https://it.wikipedia.org/wiki?curid=1507193", "title": "Sfondamento dei cieli Gurren Lagann", "text": " \u00e8 una serie televisiva anime di genere fantascientifico realizzata dallo studio Gainax e co-prodotta da Aniplex e Konami.\nLa serie, di 27 episodi, \u00e8 andata in onda per la prima volta su TV Tokyo il 1\u00ba aprile 2007. In Italia i diritti dell'anime sono stati acquistati dalla Dynit, e la serie \u00e8 stata trasmessa in prima TV sul canale digitale terrestre Rai 4 dal 24 settembre 2009 al 1\u00ba aprile 2010 alle ore 22:45.\nDall'anime sono stati tratti due film riassuntivi, commercializzati anche in Italia distribuiti dalla Dynit, e un manga, che viene pubblicato in Italia dalla Panini a partire dal 22 luglio 2010.\nTrama.\nIn un lontano futuro l'umanit\u00e0 \u00e8 ridotta a vivere in villaggi sotterranei senza alcun contatto con il mondo in superficie n\u00e9 tanto meno con gli altri villaggi. Simon \u00e8 un orfano che vive in uno di questi agglomerati, il villaggio di Jiha, ed \u00e8 uno scavatore, ruolo fondamentale in una societ\u00e0 che si sviluppa esclusivamente nel sottosuolo; per\u00f2 non \u00e8 benvoluto dai suoi pari.\nUn giorno Simon trova un oggetto luminescente a forma di trivella; in seguito a questo ritrovamento Kamina, un altro orfano ma di et\u00e0 maggiore, chiede a Simon di entrare a fare parte del suo gruppo, la \"Brigata Gurren\". Kamina sogna di poter visitare nuovamente la superficie, dato che suo padre l'aveva condotto l\u00e0 ma lui era ancora troppo giovane per poter sperare di sopravvivere. Tuttavia, Kamina, Simon e altri ragazzi vengono scoperti dall'anziano del villaggio: Kamina viene incarcerato e Simon riprende il suo lavoro da scavatore, scoprendo questa volta un piccolo robot, composto principalmente da una faccia enorme alla quale sono agganciate le braccia e le gambe, sepolto nel sottosuolo.\nSimon fa evadere Kamina per renderlo partecipe di questa scoperta, ma in quel momento un enorme e mostruoso robot distrugge il soffitto delle caverne e inizia a distruggere il villaggio. Nello stesso momento una ragazza, Yoko, lo segue tentando di danneggiarlo. La ragazza si ritrova a formare un trio con Simon e Kamina, e i tre scoprono che la minuscola trivella \u00e8 in realt\u00e0 la chiave per attivare il robot (che verr\u00e0 soprannominato \"Lagann\"). Simon riesce istintivamente a pilotarlo e, dopo un'accanita lotta, distrugge il robot nemico, raggiungendo la superficie.\nQui i tre scoprono che il robot era solo uno dei molti \"Gunmen\", robot pilotati dagli \"uomini-bestia\", che si trovano in superficie e tormentano i pochi umani che non vivono sottoterra. Simon e Kamina, grazie al Lagann, difendono il villaggio di Yoko dall'assalto di tre Gunmen, e Kamina riesce a far fuggire il pilota di uno di questi e a farlo funzionare al suo posto: lo soprannominer\u00e0 \"Gurren\". Dopo una breve permanenza al villaggio, il terzetto decide di partire alla volta del quartier generale degli uomini-bestia, dato che, come ha scoperto l'esperto meccanico Leeron, i Gunmen sono programmati per fare ritorno alla base. Leeron decide quindi di unirsi a Simon, Kamina e Yoko nel pericoloso viaggio; con il passare del tempo molti altri si uniranno al gruppo originario nella lotta contro gli uomini-bestia, il loro sovrano Lord Genome e i suoi sottoposti, tra cui Viral.\nSar\u00e0 proprio durante uno scontro casuale contro quest'ultimo e il suo Gunmen che Kamina scoprir\u00e0 che il Lagann si pu\u00f2 unire al Gurren, formando cos\u00ec il Gurren Lagann.\nLa serie si pu\u00f2 suddividere nettamente in due parti. Il secondo arco ha luogo sette anni dopo la sconfitta dell'impero degli uomini-bestia da parte della Brigata Gurren: il mondo si sta nuovamente ripopolando e i superstiti della Brigata ne sono diventati i reggenti. Per\u00f2, quando la popolazione umana raggiunge quota di individui, gli Anti-Spiral, esseri che negano la capacit\u00e0 evoluzionistica degli esseri viventi, attaccano l'umanit\u00e0. Nello scontro finale contro Anti-Spiral, il mecha denominato in italiano \"Sfondamento dei Cieli: Gurren Lagann\" viene generato dalla forza di volont\u00e0 dei restanti membri della brigata, sembrando infine in svantaggio; Simon per\u00f2 trafora con il Lagann il nemico, salvando tutti gli esseri della Spirale.\nNelle ultime scene Simon e Nia si sposano ma poco dopo il bacio quest'ultima svanisce in quanto essere artificiale. Molti anni dopo si rivedono Viral, Yoko e Simon che assistono alla partenza di molti Gunmen diretti all'incontro con gli altri esseri della spirale. Il rappresentante della Terra \u00e8 Viral, il quale non \u00e8 cambiato pi\u00f9 di tanto (a causa del suo corpo immortale) ma che non si fa mancare il suo caratteraccio.\nStile e tematiche.\nLa serie riprende tutte le convenzioni pi\u00f9 estreme del genere \"mecha\" in maniera \"divertita e divertente\", dallo stereotipo dei \"piloti per caso\" al nemico onorevole che finisce per unirsi agli eroi. L'anime infrange inoltre molti altri stereotipi: il personaggio di Kamina, ad esempio, che ricalca in pieno lo stereotipo del pilota di robot nagaiano, sbruffone ma simpatico, sembra venir proposto come l'autentico protagonista della serie, e lo spettatore tende a non dare importanza alle ripetute dichiarazioni dello stesso Kamina, il quale afferma pi\u00f9 volte l'importanza di colui che gli funge da \"spalla\", Simon. Ma ad alcuni inaspettati eventi, appare chiaro come il vero eroe della serie sia proprio il pavido e \"secondario\" Simon, la cui crescita e sviluppo psicologico diventa poi il motore dell'anime.\nAltra caratteristica della serie \u00e8 un progressivo accrescimento di \"scala\", sia in termini di spazio che in dimensioni dei \"mecha\" coinvolti. Dopo un breve teaser che anticipa uno scontro di proporzioni cosmiche, che premetter\u00e0 al finale della serie, la vicenda ha un inizio minimalista, con la mano di Simon che trova la trivella in un foro nel terreno. Questa \u00e8 la chiave di attivazione del Lagann. Di aspetto simile a una testa con piccoli arti, il Lagann \u00e8 infatti poco pi\u00f9 alto dello stesso Simon e ricorda nelle fattezze lo stile \"deformed\". Una volta che il Lagann si \u00e8 collegato al \"gunman\" Gurren, abbiamo il robot-protagonista della serie: il Gurren-Lagann, le cui dimensioni sono paragonabili a quelle del pur contenuto \"Mazinga Z\" nagaiano.\nMa la vera e propria escalation avviene nella seconda parte della serie. Collegato all'imponente nave spaziale Arc-Gurren, il robot forma l'Arc-Gurren-Lagann (\"\u0100ku-Gurenragan\"), grande come una citt\u00e0. Nel seguito della serie, collegatosi all'imponente nave spaziale Cathedral Terra, poi Super Galassia Dai-Gurren, che ha la massa della Luna, l'Arc-Gurren-Lagann forma il Super Galassia Gurren-Lagann (\"Ch\u014dginga Gurenragan\"), ormai grande come un pianeta. Infine, nell'ultima puntata della serie, il Super Galassia Gurren-Lagann si evolve nella forma definitiva: lo Sfondamento dei cieli Gurren Lagann (\"Tengen toppa Guren Ragan\"), di dimensioni galattiche (inoltre \u00e8 presente solo nel film \"Lagann-Hen\" il \"Super Sfondamento dei cieli Gurren Lagann\", dall'aspetto di un gigantesco Simon costituito di energia spirale e cento volte pi\u00f9 grande dello stesso Sfondamento dei cieli Gurren Lagann, che \u00e8 collocato sulla sua fronte).\nSe dunque il Lagann \u00e8 probabilmente il pi\u00f9 piccolo robot pilotabile mai comparso in una serie animata robotica, il conclusivo Sfondamento dei Cieli Gurren Lagann, alto pi\u00f9 di 10'000'000 anni luce, supera di gran lunga qualsiasi altro robot, mentre il Super Sfondamento dei cieli Gurren Lagann (che compare solo nel secondo lungometraggio), la forma finale dello Sfondamento dei Cieli Gurren Lagann, \u00e8 ufficialmente riconosciuto come il mecha pi\u00f9 grande della storia.\nQuest'esponenziale aumento di scala richiama da vicino alcune opere di fantascienza di Olaf Stapledon e Greg Egan, in cui le distanze in ordine di spazio e di tempo si accrescono progressivamente nel corso del libro, partendo da un incipit minimale fino ad abbracciare scenari di proporzioni cosmiche.\nNel finale dell'ultima battaglia, si assiste infine allo \"smontaggio\" dei vari robot che, simili a \"matrio\u0161ke\", escono gli uni dagli altri, affinch\u00e9 il colpo finale venga infine vibrato dal piccolo Lagann e dallo stesso Simon, chiudendo il cerchio aperto all'inizio della serie. D'altra parte, l'intera serie sembra incentrata sul \"leit-motiv\" della spirale: vi \u00e8 una ciclicit\u00e0, s\u00ec, ma una ciclicit\u00e0 che si evolve ad ogni rotazione, cos\u00ec come la trivella avanza ruotando su se stessa (l\"'anime\" \u00e8 ricchissimo di metafore legate alle trivelle, ma anche alla doppia spirale del DNA e alle stesse spirali galattiche, che si riflettono negli occhiali di Simon nell'immagine di chiusura della sigla finale).\nQuesto meccanismo di \"ciclicit\u00e0 con evoluzione\" \u00e8 anche suggerito da una delle prime frasi pronunciate nell'anime, all'inizio del primo episodio: \"Tutte le luci nel cielo sono i nemici\". Frase che, in chiusura, si trasforma in uno speranzoso: \"Tutte le luci nel cielo sono stelle\", appassionata citazione da un vecchio romanzo di Fredric Brown: \"Progetto Giove\" (\"The Lights in the Sky are Stars\").\nL'anime.\nColonna sonora.\nCD 1\nCD 2\nEdizione DVD.\nIn Italia, contemporaneamente alla trasmissione su Rai 4, la serie \u00e8 uscita in DVD ad opera di Dynit. I DVD sono raggruppati in due \"box\", pubblicati rispettivamente il 4 novembre 2009 e il 25 febbraio 2010; gli episodi vengono raggruppati dal 1-14 nel primo box, mentre dal 15-27 nel secondo. I box includono i booklet, un libretto (per ciascun box) contenente la presentazione dei personaggi della saga, informazioni varie, gallerie d'illustrazioni ed i settei, ovvero la parte riservata agli schizzi dei vari personaggi e alla loro espressivit\u00e0 e abbigliamento.\nSono usciti in DVD anche 2 film, che riassumono rispettivamente la prima e la seconda parte della serie, insieme ai film sono stati distribuiti per la prima volta i Parallel Works.\nMedia derivati.\nVideogiochi.\nNel 2007 in Giappone la Konami ha pubblicato il videogioco ufficiale per Nintendo DS contenente un DVD con un episodio inedito. Alcuni mecha di \"Gurren Lagann\" compaiono anche nel titolo \"Super Robot Wars Z 2\" per PSP"}
{"id": "1507194", "revid": "167080", "url": "https://it.wikipedia.org/wiki?curid=1507194", "title": "Testo critico", "text": ""}
{"id": "1507196", "revid": "298055", "url": "https://it.wikipedia.org/wiki?curid=1507196", "title": "Mortombre", "text": ""}
{"id": "1507197", "revid": "287204", "url": "https://it.wikipedia.org/wiki?curid=1507197", "title": "Steubenville", "text": "Steubenville \u00e8 un comune degli Stati Uniti d'America, capoluogo della contea di Jefferson nello Stato dell'Ohio. Sorge a ovest di Pittsburgh, sul fiume Ohio.\nPrende il nome da Friedrich Wilhelm von Steuben, generale prussiano che serv\u00ec nell'Esercito continentale durante la guerra d'indipendenza americana.\nSi estende su una superficie di 26,7 km\u00b2 e nel 2000 contava 19.015 abitanti (711,4 per km\u00b2).\nSede vescovile cattolica, ."}
{"id": "1507198", "revid": "640091", "url": "https://it.wikipedia.org/wiki?curid=1507198", "title": "Francesco Saverio Quadrio", "text": "Biografia.\nAll'et\u00e0 di 15 anni entr\u00f2 nella Compagnia di Ges\u00f9. Dopo aver completato gli studi a Bologna ebbe la possibilit\u00e0 di conoscere il cardinale Prospero Lambertini, futuro Papa Benedetto XIV. Insegn\u00f2 in diverse citt\u00e0 italiane. Nel 1741 Benedetto XIV gli diede la possibilit\u00e0 di lasciare i Gesuiti, ritornare prete secolare e avere quindi libert\u00e0 di viaggiare; si spost\u00f2 in seguito anche a Parigi. A Milano viene invitato nell'Accademia dei Trasformati.\nPoligrafo, scrisse componimenti in versi, opere di scienza, di storia e di critica letteraria. La sua prima composizione \u00e8 \"\"Il cavaliere errante\", un poema eroicomico a noi sconosciuto poich\u00e9 composto durante la sua giovinezza e poco tempo dopo distrutto. Anni dopo realizz\u00f2 \"Il mondo lunare scoperto\", ma la sua opera pi\u00f9 nota \u00e8 \"Della storia e della ragione di ogni poesia\"\", di cui era gi\u00e0 uscita nel 1734 una prima parte sotto pseudonimo; l'opera, che gli cost\u00f2 pi\u00f9 di dieci anni di lavoro, \u00e8 considerata fra i primi tentativi di una storia della letteratura italiana. Si ricorda di lui anche un'opera sulla Valtellina."}
{"id": "1507201", "revid": "159754", "url": "https://it.wikipedia.org/wiki?curid=1507201", "title": "Oh! Serafina", "text": ""}
{"id": "1507203", "revid": "228587", "url": "https://it.wikipedia.org/wiki?curid=1507203", "title": "Cheyenne (disambigua)", "text": ""}
{"id": "1507205", "revid": "52076", "url": "https://it.wikipedia.org/wiki?curid=1507205", "title": "Joao da Cruz e Souza", "text": ""}
{"id": "1507207", "revid": "52076", "url": "https://it.wikipedia.org/wiki?curid=1507207", "title": "Andreas Heinrich Buchholtz", "text": ""}
{"id": "1507208", "revid": "74801", "url": "https://it.wikipedia.org/wiki?curid=1507208", "title": "Cedar Rapids (Iowa)", "text": "Cedar Rapids () \u00e8 un comune (\"city\") degli Stati Uniti d'America e capoluogo della contea di Linn nello Stato dell'Iowa. La popolazione era di abitanti al censimento del 2010, il che la rende la seconda citt\u00e0 pi\u00f9 popolosa dello stato.\nGeografia fisica.\nTerritorio.\nSecondo lo United States Census Bureau, la citt\u00e0 ha una superficie totale di , dei quali di territorio e di acque interne (1,76% del totale).\nLa citt\u00e0 si trova su entrambe le rive del fiume Cedar, 20 miglia () a nord di Iowa City e 100 miglia () a nord-est di Des Moines, la capitale e citt\u00e0 pi\u00f9 grande dello Stato.\nStoria.\nL'attuale posizione di Cedar Rapids, un tempo, era il territorio delle trib\u00f9 dei Fox e dei Sac.\nIl primo colono permanente, Osgood Shepherd, arriv\u00f2 nel 1838. Quando Cedar Rapids venne fondata la prima volta nel 1838, William Stone diede alla citt\u00e0 il nome di Columbus. Nel 1841, fu di nuovo fondata da N.B. Brown ed i suoi soci. Diedero alla citt\u00e0 il nome di Cedar Rapids a causa delle rapide del fiume Cedar presso il sito, e dal fatto che sul fiume erano presenti molti alberi di cedri rossi che crescevano lungo le sue sponde. Cedar Rapids fu incorporata il 15 gennaio 1849. Cedar Rapids annesse la comunit\u00e0 di Kingston nel 1870.\nSociet\u00e0.\nEvoluzione demografica.\nSecondo il censimento del 2010, c'erano abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dall'87,98% di bianchi, il 5,58% di afroamericani, lo 0,31% di nativi americani, il 2,21% di asiatici, lo 0,12% di oceaniani, lo 0,93% di altre razze, e il 2,87% di due o pi\u00f9 etnie. Ispanici o latinos di qualunque razza erano il 3,31% della popolazione."}
{"id": "1507211", "revid": "123130853", "url": "https://it.wikipedia.org/wiki?curid=1507211", "title": "Sabatino Lopez", "text": "Biografia.\nAppartenente a famiglia ebraica e padre dello storico Roberto e del critico e scrittore Guido, all'anagrafe \u00e8 Lopez Nunes. Figlio di Isacco e di Elvira Tedeschi, sposa il 22 dicembre 1909 a Pisa Sisa Tabet (1885-1975). Diviene insegnante dell'Accademia di Brera e direttore della Societ\u00e0 degli Autori dal 1911 al 1919, e inoltre presidente dell'Universit\u00e0 popolare di Milano e del Teatro del Popolo.\nLa sua attivit\u00e0 si svolge espressamente nel settore teatrale, come critico e autore di commedie che riscuotono notevole successo grazie alla loro ambientazione borghese ed a uno stile misurato, con toni tra il verista e il romantico e con tratti di commozione sincera. \u00c8 anche autore di romanzi e racconti..\nOpere.\nL'elenco che segue comprende solo alcune tra le oltre cinquanta opere di questo autore.\nCinema.\nDal dramma \"Bufere\" fu tratto nel 1953 il film dal medesimo titolo diretto da Guido Brignone, con protagonisti Jean Gabin e Silvana Pampanini."}
{"id": "1507212", "revid": "1833487", "url": "https://it.wikipedia.org/wiki?curid=1507212", "title": "Owensboro", "text": "Owensboro \u00e8 una citt\u00e0 degli Stati Uniti d'America, capoluogo della Contea di Daviess, nello Stato del Kentucky, sul fiume Ohio.\nSi estende su una superficie di e al censimento del 2010 contava abitanti. \u00c8 la quarta citt\u00e0 dello stato per popolazione. \nFondata poco dopo il 1790 dal pioniere William \"Bill\" Smeathers .\nLa citt\u00e0.\nOwensboro \u00e8 il capoluogo della Contea di Daviess nel Kentucky e si trova sulla sponda meridionale del fiume Ohio, uno dei principali corsi d'acqua degli Stati Uniti.\nLa citt\u00e0 si \u00e8 ingrandita velocemente ed \u00e8 diventata la terza citt\u00e0 pi\u00f9 popolosa del Kentucky, mentre \u00e8 considerata la capitale culturale e industriale del Kentucky occidentale.\nOwensboro era originariamente conosciuta con il nome di \"Yellowbanks\" (rive gialle) per via del colore tipico del terreno lungo le sponde del fiume Ohio. Cominci\u00f2 a popolarsi soprattutto a partire dal 1810, quando David Morton apr\u00ec il primo negozio di generi alimentari. In memoria del colonnello Abraham Owen, nel 1817 la citt\u00e0 prese il nome di Owensborough, pi\u00f9 tardi accorciato in Owensboro.\nIl 14 agosto 1936 in questa citt\u00e0 ha avuto luogo l'ultima impiccagione degli Stati Uniti d'America: Rainey Bethea fu condannato per lo stupro e l'omicidio della settantenne Lischa Edwards.\nNel 1937 Papa Pio XI ha fondato la Diocesi cattolica di Owensboro che si estende per circa un terzo dello Stato.\nNell'ottobre 2002 \u00e8 stato inaugurato un nuovissimo ponte, il Natcher Bridge che, collegandosi all'Interstate 64, conduce verso lo Stato dell'Indiana.\nSviluppo economico e industriale.\nL'area di Owensboro \u00e8 diventata polo industriale del Kentucky occidentale, attirando intorno a s\u00e9 numerose imprese produttrici di alluminio, distillati, carbone, acciaio e gas naturale. Altri prodotti locali comprendono attrezzature elettriche, tabacco, prodotti di carta, tubature, arredi per ufficio, salse alimentari, telai per camion e molto altro ancora.\nAttivit\u00e0 culturali.\nOwensboro offre diverse attivit\u00e0 culturali ai suoi cittadini e ai turisti che la visitano. Lungo le sponde dell'Ohio \u00e8 possibile praticare la pesca e alcuni sport acquatici. I parchi della citt\u00e0 offrono campi da golf, tennis, softball, football, baseball e spazi per pic-nic all'aria aperta. Nei mesi estivi sono aperte due piscine e il parco acquatico di Kendall Perkins. Nel corso dell'anno vengono organizzati numerosi eventi teatrali e musicali, tra cui i concerti della Owensboro Symphony Orchestra.\nLa biblioteca di Owensboro-Daviess County conta ben centocinquantamila libri e tredicimila audiovisivi. Gli appassionati di arte possono visitare il Museo delle Belle Arti che contiene notevoli capolavori, tra cui una casa completamente restaurata risalente al periodo della guerra civile americana."}
{"id": "1507213", "revid": "43530", "url": "https://it.wikipedia.org/wiki?curid=1507213", "title": "Isomerizzazione", "text": ""}
{"id": "1507215", "revid": "43530", "url": "https://it.wikipedia.org/wiki?curid=1507215", "title": "Neurotossine", "text": ""}
{"id": "1507216", "revid": "149164", "url": "https://it.wikipedia.org/wiki?curid=1507216", "title": "Alfonso Cort\u00e9s", "text": "Biografia.\nCort\u00e9s nacque nella citt\u00e0 coloniale di Le\u00f3n, in Nicaragua. All'et\u00e0 di 14 anni si rec\u00f2 nella casa dove risiedeva Rub\u00e9n Dar\u00edo, il massimo esponente della letteratura locale, trascorrendovi gran parte della propria adolescenza. Tuttavia l\u00ec perse la ragione, e trascorse il resto della sua vita in un manicomio a Managua. Al termine della sua vita Cort\u00e9s fu trasferito nella casa di sua sorella nella citt\u00e0 natale, dove visse fino alla morte, avvenuta nel 1969. Venne sepolto nella Cattedrale di Le\u00f3n accanto alla tomba di Rub\u00e9n Dar\u00edo."}
{"id": "1507217", "revid": "767487", "url": "https://it.wikipedia.org/wiki?curid=1507217", "title": "Trial of Champions", "text": "Trial of Champions \u00e8 il secondo extended play del gruppo musicale statunitense 3 Inches of Blood, pubblicato nel 2007 dalla Roadrunner Records solo su iTunes.\nOltre alla canzone estratta da \"Fire Up the Blades\", l'EP contiene la reinterpretazione di \"In the Time of Job When Mammon Was a Yippie\" dei Lucifer's Friend e il brano inedito \"Key to Oblivion\". Entrambi i brani sono stati realizzati durante le sessioni di registrazione di \"Fire Up the Blades\"."}
{"id": "1507219", "revid": "767487", "url": "https://it.wikipedia.org/wiki?curid=1507219", "title": "Daniel Hal\u00e9vy", "text": "Studi\u00f2 al Liceo Condorcet, dove ebbe come compagno di classe Marcel Proust, di cui fu, insieme a Jacques Bizet, l'amico degli anni dell'adolescenza. Prosegu\u00ec gli studi all'\u00c9cole des langues orientales. Milit\u00f2 attivamente per la tesi dell'innocenza del colonnello Alfred Dreyfus. Collabor\u00f2 ai \"Cahiers de la Quinzaine\" di Charles P\u00e9guy dal 1898 al 1914, e fu direttore della collezione dei \"Cahiers verts\" delle edizioni Grasset dal 1921 al 1937. Nel periodo fra le due guerre assunse posizioni sempre pi\u00f9 conservatrici, e all'inizio dell'Occupazione nazista ebbe un atteggiamento benevolo e attendista nei confronti del regime di Vichy, senza tuttavia esporsi eccessivamente. Fu eletto membro dell'Acad\u00e9mie des sciences morales et politiques nel 1949. \nDaniel Hal\u00e9vy era il nonno materno di Pierre Joxe.\nBibliografia.\nS\u00e9bastien Laurent, Daniel Hal\u00e9vy. Biographie (Grasset, 2001, 420 p., 180 F, 27,44 \u20ac)"}
{"id": "1507220", "revid": "122698499", "url": "https://it.wikipedia.org/wiki?curid=1507220", "title": "Palm Beach (disambigua)", "text": ""}
{"id": "1507221", "revid": "167080", "url": "https://it.wikipedia.org/wiki?curid=1507221", "title": "Papirologo", "text": ""}
{"id": "1507225", "revid": "729019", "url": "https://it.wikipedia.org/wiki?curid=1507225", "title": "Domenico Modugno (1962)", "text": "Domenico Modugno (1962) \u00e8 il 12\u00ba album di Domenico Modugno.\nNella sua discografia \u00e8 il quinto (dei sette) album che si intitola con il suo nome e cognome.\nIl disco.\nQuesto disco racchiude alcune canzoni gi\u00e0 pubblicate su 45 giri nei mesi precedenti (come \"La novia\" che arriva in prima posizione per sei settimane, \"Selene\" e \"Sogno di mezza estate\", del 1961, o la canzone vincitrice dell'edizione del Festival di Sanremo 1962 \"Addio...addio...\", che era stata presentata in coppia con Claudio Villa), altri brani tratti dalla commedia musicale Rinaldo in campo e gi\u00e0 incisi nell'album omonimo (\"Orizzonti di gioia\" e \"Se Dio vorr\u00e0\") e qualche brano nuovo che, comunque, viene pubblicato anche su 45 giri (come la samba \"La notte del mio amor\", cover di un successo della notissima cantante brasiliana Dolores Duran ed il twist \"Balla balla\").\nUna canzone, \"Ora che sale il giorno\", era in origine una poesia di Salvatore Quasimodo che il cantautore aveva messo in musica dopo aver ricevuto l'autorizzazione del poeta; \"Cicoria twist\" \u00e8 invece una rielaborazione con un nuovo arrangiamento ed un testo leggermente modificato di La cicoria, la prima incisione del cantautore pugliese.\n\"La novia\" \u00e8 la traduzione in italiano effettuata da Mogol e Tony Dallara di un grande successo di Antonio Prieto, gi\u00e0 inciso dallo stesso Dallara (ed anni dopo rielaborato dagli Squallor in chiave comica).\nLa copertina del disco non contiene immagini di Modugno, ma \u00e8 a strisce verticali bianche e rosse, con il nome del cantautore e la scaletta delle canzoni.\nGli arrangiamenti sono tutti curati dal maestro Nello Ciangherotti, che dirige anche l'orchestra; in \"Ninna nanna\" (anche questa \u00e8 una reincisione del lato B del primo 78 giri di Modugno, la gi\u00e0 ricordata \"La cicoria\") vi \u00e8 la sola chitarra del cantautore.\nNell'etichetta del disco per errore Modugno \u00e8 accreditato come solo autore di \"Se Dio vorr\u00e0\" (scritta invece, per quel che riguarda il testo, insieme a Pietro Garinei e Sandro Giovannini).\nTracce.\nLATO A\nLATO B"}
{"id": "1507227", "revid": "1372005", "url": "https://it.wikipedia.org/wiki?curid=1507227", "title": "Regina Ullmann", "text": ""}
{"id": "1507230", "revid": "287204", "url": "https://it.wikipedia.org/wiki?curid=1507230", "title": "Palm Beach", "text": "Palm Beach \u00e8 un comune degli Stati Uniti d'America, nella contea omonima dello stato della Florida. La cittadina \u00e8 situata sulla costa atlantica.\nL'Intracoastal Waterway la separa dalla vicina citt\u00e0 di West Palm Beach e dal Lake Worth.\nGeografia fisica.\nSi estende su una superficie di 27 km\u00b2 e nel 2000 contava 10.468 abitanti (1.030,6 per km\u00b2).\nStoria.\nSorta nel 1871, \u00e8 una rinomata stazione balneare sin dall'inizio del XX secolo.\nPalm Beach \u00e8 stata costituita come resort da Henry Flagler, un fondatore della Standard Oil, che rese accessibile dalla sua Florida East Coast Railway la costa atlantica. Il cuore di Palm Beach \u00e8 costituito da due resort hotel di lusso di propriet\u00e0 di Flagler, il Royal Poinciana Hotel ed il Breakers Hotel. West Palm Beach fu costruita lungo il Lake Worth come citt\u00e0 di servizio, ma divenne la citt\u00e0 principale a sua volta.\nNel 1902 Flagler costru\u00ec una magione sullo stile Beaux-Arts, Whitehall, che serv\u00ec per portare intrattenimento a Palm Beach anche durante la stagione invernale. La citt\u00e0 venne incorporata il 17 aprile 1911.\nInfrastrutture e trasporti.\nLa citt\u00e0 \u00e8 servita dall'Aeroporto Internazionale di Palm Beach."}
{"id": "1507232", "revid": "12290", "url": "https://it.wikipedia.org/wiki?curid=1507232", "title": "The Killing Joke", "text": ""}
{"id": "1507240", "revid": "767487", "url": "https://it.wikipedia.org/wiki?curid=1507240", "title": "Salomon Reinach", "text": "Biografia.\nNato da una famiglia di banchieri di origini ebraico-tedesche (i suoi fratelli Joseph e Th\u00e9odore conobbero anch'essi una brillante carriera), segu\u00ec i corsi all'\u00c9cole normale sup\u00e9rieure prima di unirsi a l'\u00c9cole fran\u00e7aise d'Ath\u00e8nes nel 1879. \nInteressi culturali: archeologia e filosofia.\nSi interess\u00f2 anche di filosofia, traducendo nel 1877 il saggio sul libero arbitrio di Schopenhauer (\"\u00dcber die Freiheit des menschlichen Willens\"), oggetto di numerosi riedizioni. Si tratt\u00f2 della sua prima pubblicazione, antecedente ai suoi rinomati e premiati \"Manuel de philologie classique\" del 1880 e \"Grammaire latine\" nel 1886.\nArcheologo militante, condusse scavi, nell'area mediterranea, che ebbero una grande risonanza nella comunit\u00e0 scientifica. In particolare oper\u00f2 a Myrina, presso Smirne, tra il 1880 e il 1882, a Kyme nel 1881, nelle isole di Taso, Imbro e Lesbo nel 1882, a Cartagine e Meninx (Djerba) l'anno dopo, poi a Odessa nel 1893.\nL'attivit\u00e0 in campo museale.\nNominato nel 1887 assistente al \"Mus\u00e9e des antiquit\u00e9s nationales\" della sua citt\u00e0 natale (ora \"Mus\u00e9e d'arch\u00e9ologie nationale\"), ne sar\u00e0 conservatore aggiunto dal 1893 al 1902 e direttore dal 1902 fino alla morte.\nIn quelle vesti si occup\u00f2 della sistemazione delle sale espositive, moltiplic\u00f2 i cataloghi e gli inventari e compil\u00f2 repertori della statuaria greco-romana (3 voll., 1897-98), dei vasi greci ed etruschi (1900), delle pitture medievali e rinascimentali (dal 1905).\nNel 1896 divenne membro dell\"'Acad\u00e9mie des inscriptions et belles-lettres\". Lo stesso anno egli perorer\u00e0 l'acquisto, per 200.000 franchi d'oro, da parte del Louvre, della cosiddetta \"tiara di Saitaferne\", che si riveler\u00e0 un falso.\nNel 1902 istitu\u00ec il corso di storia generale dell'arte all'\u00c9cole du Louvre e, l'anno successivo, sar\u00e0 condirettore, con Edmond Pottier, della \"Revue arch\u00e9ologique\", uno dei pi\u00f9 antichi periodici scientifici francesi.\nLo storico dei miti e delle religioni.\nInizia la redazione di quella che sar\u00e0 la sua opera maggiore, \"Cultes, mythes et religions\"; nel 1905 pubblica \"Orpheus. Histoire g\u00e9n\u00e9rale des religions\", un vasto affresco sulla storia delle religioni. Entrambe le due opere saranno spesso citate dal Freud di \"Totem e tab\u00f9\". \nNell\"'Orpheus\" e in altri scritti si occup\u00f2 della questione delle tesi sulla miticit\u00e0 e storicit\u00e0 della figura di Ges\u00f9.\nFu anche autore della traduzione francese, in tre volumi, dell'opera di Henry Charles Lea \"History of the Inquisition of the Middle Ages\" portata a termine negli anni dal 1900 al 1902. \nL\"'affaire Glozel\".\nLa sua passione per l'archeologia lo condurr\u00e0 a occuparsi della controversia sui rinvenimenti di \"Glozel\", un sito archeologico scoperto presso \"Ferri\u00e8res-sur-Sichon\", i cui scavi hanno dato luogo ad un'annosissima controversia, con lunghi strascichi anche giudiziari, nota come \"affaire de Glozel\". \nReinach vi condusse scavi nel 1926 e 1927, prima di pronunciarsi per l'autenticit\u00e0 del sito.\nL'attivismo nella cultura ebraica.\nAppassionato difensore della cultura e dei diritti degli ebrei, fu membro della \"Soci\u00e9t\u00e9 des \u00c9tudes Juives\" e vicepresidente dell'Alleanza Israelitica Universale, un'associazione culturale ebraica, sorta inizialmente in Francia nel 1860. \nDopo la morte a Boulogne, presso Parigi, nel 1932, Reinach sar\u00e0 tumulato nel cimitero di Montmartre.\nVoci correlate.\nPer il ruolo avuto da Reinach nella contestazione della storicit\u00e0 di Ges\u00f9, si veda la voce: \nAttualmente (2007) la questione \u00e8 trattata, in maniera alquanto dispersiva, su altre due voci:"}
{"id": "1507243", "revid": "729019", "url": "https://it.wikipedia.org/wiki?curid=1507243", "title": "Tutto \u00e8 musica (album)", "text": "Tutto \u00e8 musica \u00e8 il 13\u00ba album di Domenico Modugno.\nIl disco.\nNel 1963 Modugno scrive, insieme a Franco Migliacci e a Tonino Valerii la sceneggiatura per un film autobiografico, intitolato \"Tutto \u00e8 musica\", di cui \u00e8 regista oltre che interprete (insieme a Giustino Durano, Franco Franchi e Ciccio Ingrassia).\nIn estate viene pubblicata la colonna sonora del film, che racchiude tutte canzoni gi\u00e0 note del cantautore, ristampate nelle versioni gi\u00e0 edite dalla Fonit Cetra, di cui una, \"Stasera pago io\", ancora inedita su LP; completano il disco due nuovi brani, \"Lettera di un soldato\" e \"Io peccatore\", non incluse nella pellicola, che erano gi\u00e0 state incise su 45 giri in primavera.\nL'album non contiene informazioni n\u00e9 sugli arrangiatori n\u00e9 sui musicisti.\nLa copertina del disco raffigura Modugno mentre \"vola\" nel cielo blu.\nTracce.\nLATO A\nLATO B"}
{"id": "1507246", "revid": "125396689", "url": "https://it.wikipedia.org/wiki?curid=1507246", "title": "Djuric Winklaar", "text": "Carriera.\nClub.\nWinklaar cresce calcisticamente nelle file dell'Heerenveen dove nel 2001 viene scoperto dal ds del Lecce Pantaleo Corvino che lo porta in Italia per una cifra vicina a 3 miliardi di lire. Viene impiegato soprattutto nella formazione Primavera, con la quale conquista 3 titoli in 3 anni, prima di essere mandato a far esperienza nelle serie minori con Sora e SPAL. Nel 2004 fa ritorno in patria, firmando un contratto per l'AGOVV. Nel 2007 si trasferisce al Quick 1890. Nel 2009 si trasferisce al Geinoord. Nel 2010 passa al Veensche Boys. Nel 2011 viene acquistato dal Breukelen. Nel 2015 si ritira per dedicarsi alle altre due passioni: l'elettronica e l'informatica.\nNazionale.\nWinklaar \u00e8 uno dei giocatori pi\u00f9 rappresentativi della Nazionale di calcio delle Antille olandesi. Ha debuttato in Nazionale nel 2004. Gioca in Nazionale fino al 2008, collezionando in totale 9 presenze."}
{"id": "1507248", "revid": "256896", "url": "https://it.wikipedia.org/wiki?curid=1507248", "title": "Programmable Interrupt Controller", "text": ""}
{"id": "1507249", "revid": "110157", "url": "https://it.wikipedia.org/wiki?curid=1507249", "title": "Renato Pengo", "text": "Biografia.\nLa sua formazione ha luogo all'Istituto d'arte, dove approfondisce le diverse tecniche e discipline artistiche. Nel 1969, in occasione della sua prima mostra personale, il celebre poeta e scrittore Diego Valeri lo presenta alla Galleria Traghetto di Venezia. Di questo periodo sono altre due importanti personali: alla Galleria \u00a8Il Giorno\u00a8 di Milano e alla Galleria \u00a8La Chiocciola\u00a8 di Padova.\nNella prima meta\u00b4 degli anni Settanta il lavoro di Pengo si discosta dalle premesse della formazione accademica e della espressivit\u00e0 esistenzialistica aprendosi a nuove forme di sperimentazione. Strutture seriali rigorosamente cerebrali conducono all'essenza quasi totale del colore e alla registrazione ossessiva dei caratteri di una societ\u00e0 alienante e programmata. Sulla scia di questa consapevolezza sperimenta linguaggi diversi: performance, happenings, utilizzo del mezzo fotografico e di materiali industriali, interventi diretti sul sociale. Attento pi\u00f9 alla autenticit\u00e0 dell'esperienza artistica, alla sua efficacia maieutica che al riscontro di mercato, partecipa in questi anni a due mostre nazionali: nel 1975 alla X Quadriennale di Roma, e nel 1976 alla mostra annuale della Fondazione Bevilacqua La Masa a Venezia. Nel 1970 vince il primo premio alla Decima Triveneta dei Giovani Artisti. Nel 1975 \u00e8 tra i fondatori del gruppo \u00a8Azionecritica\u00a8, la cui attivit\u00e0 culturale si svolge nei quartieri di Padova, attraverso performance e murales, insieme all'Odin Teatret di Eugenio Barba. Nel frattempo diventa fondamentale per Pengo l'utilizzo della fotografia, sia come esperienza di analisi concettuale, che come nuova materia di intervento pittorico condotto manipolando le superfici emulsionate. Sono di questo periodo sia alcune personali a Salisburgo (Galleria Romanischer Keller), Villach (An Der Stadtmauer), Rovigo (Accademia dei Concordi), che diverse collettive a Prato (Rassegna Internazionale Nuove Tendenze), e a Padova (Galleria Stevens, \u00a8Matrici e immagini\u00a8), nonch\u00e9 l'attivit\u00e0 di docente di fotografia.\nMa e\u00b4 a partire dai primi anni Ottanta che Pengo cerca altri percorsi, alfabeti interiori che rendono la sua ricerca sempre pi\u00f9 complessa. Sono di questo periodo due grandi cicli pittorici: \u00a8Itinerari dipinti dal tempo\u00a8 e \u00a8Future archeologie\u00a8, in mostra a Ferrara (Palazzo Massari), Amsterdam (Istituto Italiano di Cultura), Aja (Galleria Van Voorst Van Beest) e a Padova nella Galleria Stevens e in Galleria Civica. Di questi stessi anni \u00e8 la realizzazione di video fondati sulla decelerazione dell'immagine, con cui partecipa a numerose rassegne e manifestazioni nazionali e internazionali: Catodica (Roma), Ifduif (Lugano), Le arti del cinema (Verona), Festival Mondial do Minuto a San Paolo (Brasile) e al FilmFestival (Torino). Il carattere strenuamente autoriflessivo e le tematiche di stringente attualit\u00e0 che la ricerca di Pengo sviluppa, lo collocano in una posizione particolare nel panorama dell'arte contemporanea in Italia e in Europa.\nA partire dagli anni Novanta, il suo interesse si focalizza anche sull'antropologia e la psicoanalisi. \u00c8 di questo periodo la partecipazione a convegni quali \u00a8Cosmogonie della mente\u00a8 (Padova, 1996) a cura di Luigi Pavan e Gian Piero Brunetta; \u00a8L'\u00e9nigme du visible\u00a8 (Parigi, 1998) a cura di Vanessa Delouya. Risale agli anni Novanta l'originale intuizione di Pengo che apre un nuovo orizzonte di conoscenza: lo \u00a8shock tecnologico\u00a8, che secondo il celebre critico francese Pierre Restany, \u00e8 l'espressione di una poetica che si sviluppa \u00a8nell'universo spirituale e immaginario, pregnante di vibrazioni e di energia cosmica in uno spazio che diventa il vuoto immateriale\u00a8. Le pi\u00f9 significative mostre in questi anni hanno luogo a Madrid, Tunisi, Parigi e New York. Verso la fine degli anni Novanta il lavoro si arricchisce di nuovi materiali: plexiglas, ardesia e ferro; mentre i colori dominanti sono il rosso vermiglio e il blu cobalto. Nel 1999, a Padova, nel Palazzo del Monte di Piet\u00e0, si svolge una sua importante personale: \u00a8Percezioni mutanti\u00a8 (catalogo Electa).\nNel 2000 realizza un video-manifesto da cui nasce una scrittura non leggibile, pre-linguistica, costituita da segni figurativi e parole fuggitive. Di questo periodo sono anche due cicli importanti: \u00a8Oltre il Titolo\u00a8 e \u00a8Maree\u00a8, presentati a Padova (Galleria Dante Vecchiato), Firenze (Palazzo Vecchio), Arezzo (Sala dei Grandi) e Ancona (Mole Vanvitelliana). Del 2002 \u00e8 l'acquisizione di una grande opera al Museo d'arte dello Splendore di Giulianova. Nel 2004 una sua installazione multimediale ha luogo nella casa di Piero Della Francesca a Sansepolcro. Nel maggio 2008 si svolge al Museo Nazionale di Villa Pisani (Stra) la mostra \u00a8Traghettare il tempo\u00a8, segue la personale \u00a8Oltre\u00a8 al Net Center di Padova e a dicembre 2008 la mostra \u00a8Oltre l'immagine\u00a8 presso il Museo Civico di Piazza del Santo a Padova.\nRiferimenti principali.\n *Video con una selezione di opere del periodo 2006 - 2008"}
{"id": "1507250", "revid": "126257", "url": "https://it.wikipedia.org/wiki?curid=1507250", "title": "Modugno siciliano", "text": "Modugno siciliano \u00e8 un album del cantautore italiano Domenico Modugno.\nIl disco.\nIl 33 giri racchiude alcune canzoni eseguite in siciliano da Modugno, tutte gi\u00e0 pubblicate su LP tranne \"Mafia\", brano uscito su 45 giri nel 1961.\nModugno \u00e8 autore del testo e della musica di tutti i brani, tranne la musica de \"La sveglietta\", di Franco Nebbia, il testo di \"Tre briganti tre somari\", scritto insieme a Pietro Garinei e Sandro Giovannini, e quello della gi\u00e0 citata \"Mafia\", scritto da Riccardo Pazzaglia.\nLe canzoni sono tutte eseguite dal cantautore con il solo accompagnamento della sua chitarra, tranne \"Tre briganti tre somari\" e \"Mafia\", eseguite con l'orchestra arrangiata e diretta dal maestro Nello Ciangherotti.\nLa copertina del disco raffigura una foto di un asinello con sullo sfondo il mare di una spiaggia siciliana.\nTracce.\nLATO A\nLATO B"}
{"id": "1507253", "revid": "767487", "url": "https://it.wikipedia.org/wiki?curid=1507253", "title": "Klimt (film)", "text": "Klimt \u00e8 un film del 2006 diretto da Ra\u00fal Ruiz. Si tratta di una pellicola biografica sulla vita del pittore Gustav Klimt.\nTrama.\nIl film mostra il periodo della morte del pittore disteso sul letto di un ospedale. Partendo da quell'istante ripercorre per flashback i successi in vita, gli incontri presso i caff\u00e8 di Vienna e i dibattiti accesi sugli stili dell'arte, la secessione viennese e la premiazione a Parigi. Nella trama si rende anche visibile l'erotismo contenuto nelle sue tele, gli istanti di creazione e il rapporto con le donne sino al momento della sua fine assistito da un'infermiera e dall'amico Schiele.\nDistribuzione.\nIl film \u00e8 stato proiettato al Festival di Berlino del 2006 e, nello stesso anno, \u00e8 stato presentato fuori concorso al Torino Film Festival."}
{"id": "1507254", "revid": "1005847", "url": "https://it.wikipedia.org/wiki?curid=1507254", "title": "Laura Froner", "text": "Biografia.\nLaureata in lingue e letterature straniere, \u00e8 insegnante di scuola media e dirigente scolastico.\n\u00c8 stata sindaco di Borgo Valsugana una prima volta dal maggio 2000 al novembre 2001. \u00c8 stata poi rieletta nel maggio 2002 e l'8 maggio 2005. Ha fatto parte della Direzione e della Segreteria provinciale dei Democratici di Sinistra del Trentino.\nAlle elezioni politiche del 2006 \u00e8 stata eletta alla Camera dei deputati, candidata al posto di Giovanni Kessler. \u00c8 stata rieletta nel 2008."}
{"id": "1507256", "revid": "599013", "url": "https://it.wikipedia.org/wiki?curid=1507256", "title": "Modugno (1964)", "text": "Modugno \u00e8 il 14\u00ba album di Domenico Modugno.\nIl disco.\nNel 1964 Modugno cerca di cambiare casa discografica per passare alla Curci, e la prima incisione con la nuova etichetta \u00e8 la canzone \"Tu s\u00ec 'na cosa grande\", che vince il Festival di Napoli di quell'anno.\nLa Fonit Cetra decide di sfruttare il successo della canzone e pubblica un 45 giri con una registrazione dello stesso brano che Modugno aveva effettuato qualche mese prima; inoltre ristampa molti vecchi 45 giri del cantautore con nuovo numero di catalogo e, infine, d\u00e0 alle stampe anche un 33 giri intitolato Modugno con alcune vecchie canzoni e tre inediti su LP, \"Tu si' 'na cosa grande\", \"Che me ne importa...a me\", che aveva partecipato al Festival di Sanremo 1964, e \"La mamma\", cover di un brano di Charles Aznavour (scritto insieme a Robert Gall, paroliere padre della cantante France Gall).\nLa copertina del disco raffigura una foto in primo piano del cantautore, con la scaletta dell'album scritta a sinistra.\nTracce.\nLATO A\nLATO B"}
{"id": "1507257", "revid": "1652635", "url": "https://it.wikipedia.org/wiki?curid=1507257", "title": "Andrea Orlando", "text": "Precedentemente all'ultima nomina, ha rivestito le cariche di ministro dell'ambiente e della tutela del territorio e del mare nel governo Letta e di ministro della Giustizia nei governi Renzi e Gentiloni. Ha ricoperto anche la carica di vicesegretario del Partito Democratico dal 17 aprile 2019 al 17 marzo 2021.\nDal 28 aprile 2006 \u00e8 membro della Camera dei deputati, dove ha ricoperto vari incarichi parlamentari, tra cui nella commissione bilancio e della commissione parlamentare antimafia.\nProveniente dal Partito Comunista Italiano, \u00e8 stato un membro fondatore del Partito Democratico nel 2007, e da allora \u00e8 considerato uno dei principali rappresentanti dell'area socialdemocratica del PD. Il 23 febbraio 2017 si \u00e8 candidato alle elezioni primarie per la segreteria del Partito Democratico in competizione con Matteo Renzi e Michele Emiliano, arrivando secondo.\nBiografia.\nNato a La Spezia nel 1969, da genitori di origine campana profondamente legati al Partito Comunista Italiano, ha conseguito la maturit\u00e0 scientifica al Liceo \"Antonio Pacinotti\" della stessa citt\u00e0. \n\u00c8 stato iscritto alla facolt\u00e0 di Giurisprudenza dell'Universit\u00e0 di Pisa, ma non riuscir\u00e0 a concludere gli studi per via dell'impegno politico.\nPrimi passi in politica.\nComune di La Spezia.\nEntrato nel Partito Comunista Italiano (PCI), dove si colloca nella corrente \"migliorista\" di Giorgio Napolitano, nel 1989 diventa segretario provinciale della Federazione Giovanile Comunista Italiana (l'organizzazione giovanile del PCI), e l'anno successivo, alle elezioni amministrative del 1990, entra nel consiglio comunale di La Spezia con il PCI. \nIn seguito al scioglimento del PCI con la svolta della Bolognina di Achille Occhetto nel 1991, aderisce alla nascita del Partito Democratico della Sinistra (PDS), per poi confluire nel 1998 nei Democratici di Sinistra (DS) alla svolta di Massimo D'Alema.\nAlle amministrative del 1993 a La Spezia \u00e8 stato rieletto consigliere comunale della sua citt\u00e0 con il PDS, diventando capogruppo sotto l'amministrazione di Lucio Roberto Rosaia; nel 1995 diventa segretario cittadino del partito. Due anni pi\u00f9 tardi, alle successiva tornata elettorale del 1997 viene rieletto per la seconda volta in consiglio comunale, risultando il primo degli eletti, diventando anche assessore nella giunta comunale di Giorgio Pagano, prima alle attivit\u00e0 produttive e dopo alla pianificazione territoriale, incarico che ha svolto sino alle amministrative del 2002.\nIncarichi di partito.\nNel 2000 \u00e8 entrato a far parte della segreteria regionale come responsabile degli enti locali dei Democratici di Sinistra e nel 2001 diventa segretario provinciale; nel 2003 \u00e8 stato chiamato alla direzione nazionale del partito da Piero Fassino, prima con il ruolo di vice-responsabile dell'organizzazione, poi come responsabile degli enti locali nel 2005. Nel 2006 \u00e8 stato nominato responsabile dell'organizzazione nella segreteria nazionale del partito.\nElezione a deputato.\nAlle elezioni politiche del 2006 si presenta candidato alla Camera dei deputati nella circoscrizione Liguria, venendo eletto tra le liste de L'Ulivo.\nAllo scioglimento dei DS, nel congresso dell'aprile del 2007, aderisce al Partito Democratico, diventandone responsabile dell'organizzazione nella segreteria nazionale del segretario Walter Veltroni.\nAlle elezioni politiche del 2008 viene rieletto per il Partito Democratico alla Camera dei deputati nella medesima circoscrizione Liguria, diviene membro della commissione Bilancio della Camera e componente della Commissione parlamentare antimafia.\nIl 14 novembre 2008 \u00e8 nominato portavoce del Partito Democratico nella segreteria nazionale dal segretario Walter Veltroni, incarico confermato dal nuovo segretario Dario Franceschini.\nA novembre del 2009 Pier Luigi Bersani, neo-eletto segretario del PD, lo nomina presidente del Forum Giustizia del partito, incarico che mantiene fino alla sua nomina a ministro.. Nel 2010 diviene membro della Commissione Giustizia della Camera, ruolo che ricopre fino alla conclusione della XVI legislatura.\n\u00c8 un esponente di spicco della corrente dei Giovani turchi nel Partito Democratico.\nNel 2010, come primo dei non eletti alle elezioni provinciali del 2007, diventa consigliere provinciale a La Spezia come subentrante.\nIn seguito alle controverse primarie PD per la scelta del candidato sindaco di Napoli (dove sono state annullate), a gennaio 2011 viene nominato commissario provinciale del PD di Napoli, da parte di Bersani dopo aver rimosso Nicola Tremante dall\u2019incarico.\nAlle politiche del 2013 viene candidato alla Camera dei deputati come capolista della lista PD nella circoscrizione Liguria, dopo essere risultato il candidato pi\u00f9 votato alle primarie del collegio ligure per la scelta dei parlamentari.\nMinistro dell'ambiente.\nCon la nascita del governo di larghe intese guidato da Enrico Letta, il 28 aprile 2013 giura nelle mani del Presidente della Repubblica Giorgio Napolitano come Ministro dell'ambiente e della tutela del territorio e del mare nel governo Letta, governo sostenuto dal PD, Il Popolo della Libert\u00e0, Unione di Centro e Scelta Civica. Durante il suo mandato al MATTM viene concessa l'Autorizzazione integrata ambientale alla centrale termoelettrica \"Eugenio Montale\" presente a La Spezia, alimentata a carbone e metano.\nOrlando \u00e8 stato uno dei promotori della legge sulle emergenze ambientali della Terra dei fuochi e dell'Ilva, che fornisce nuovi strumenti alla magistratura per combattere i roghi di rifiuti, accelera le bonifiche e stabilisce l'uso dell'esercito a scopo di sorveglianza nelle terre contaminate. La legge introduce il reato di combustione dei rifiuti abbandonati o depositati in aree non autorizzate (condanne da due a cinque anni che possono ulteriormente aumentare se ad appiccare i roghi \u00e8 un'impresa o comunque un'attivit\u00e0 organizzata) e prevede uno stanziamento di 50 milioni all'anno per il 2014 e il 2015 da utilizzare per sottoporre a \"screening\" sanitario le popolazioni che vivono nella Terra dei fuochi e a ridosso degli impianti Ilva. Relativamente alla Campania, inoltre, la legge prevede la mappatura delle aree agricole inquinate.\nMinistro della giustizia.\nIl 21 febbraio 2014 viene indicato come ministro della giustizia dal Presidente del Consiglio incaricato Matteo Renzi. Presta giuramento il giorno seguente.\nAppena insediato ha dovuto affrontare l'emergenza del sovraffollamento delle carceri italiane e rispondere ai rilievi mossi dalla CEDU nella sentenza pilota \"Torreggiani e altri contro l'Italia\"\".\" Grazie alle azioni promosse per alleviare la situazione delle carceri italiane (aumento di capienza, riduzione degli ingressi e incremento delle pene alternative), ispirate al cambio di paradigma nell'organizzazione del sistema penitenziario indicato in sede europea, che ha preso ulteriore spunto dalla convocazione degli Stati Generali dell'esecuzione penale, la CEDU ha restituito tutti i ricorsi pendenti in materia di sovraffollamento e il Comitato dei Ministri del Consiglio d'Europa ha promosso l'Italia e l'azione del Governo. Orlando \u00e8 stato inoltre promotore della riforma organica del processo penale e dell'ordinamento penitenziario approvata dalla Camera nel giugno 2017. Ha portato a termine il definitivo superamento degli ospedali psichiatrici giudiziari.\nSul fronte della lotta alla corruzione ha promosso il potenziamento dell'ANAC, attraverso il decreto legge n. 90/2014 convertito in legge n. 114/2014, e la nuova legge anticorruzione, che ha tra i punti principali un aumento delle pene per i reati pi\u00f9 gravi contro la pubblica amministrazione. La legge ha reintrodotto, tra l'altro, il delitto di falso in bilancio e ha rafforzato i poteri dell'ANAC. Sempre nel campo del contrasto alla criminalit\u00e0 economica \u00e8 stato introdotto il reato di autoriciclaggio. Questo sforzo ha trovato un riconoscimento importante in sede OCSE con la presidenza del vertice anticorruzione svoltosi a Parigi a marzo del 2016.\nSul fronte del contrasto alla criminalit\u00e0 organizzata \u00e8 stato tra i fautori della riforma del reato di scambio elettorale politico-mafioso. e della riforma del codice antimafia, attualmente in discussione in Parlamento\nGrazie alla riforma della giustizia civile, l'Italia ha scalato in tre anni 49 posizioni nel rapporto \"Doing Business\" della Banca Mondiale, nel parametro che misura l'efficienza nelle controversie commerciali. L'Italia, grazie al varo del processo civile telematico, \u00e8 diventato uno dei primi paesi al mondo ad aver informatizzato il deposito degli atti processuali scritti, tranne quelli introduttivi, in tutti i gradi di giudizio; mentre non sono state ancora informatizzate le udienze e tutte le attivit\u00e0 da svolgere in udienza, compresa (nella maggior parte dei casi) la redazione del verbale, tuttora affidato alla scrittura manuale di avvocati e giudici.\n\u00c8 stato tra i protagonisti dell'approvazione delle leggi sugli ecoreati, sulle unioni civili e sul caporalato. Nel corso della presidenza italiana dell'Unione europea ha promosso la costituzione della Procura Europea (EPPO) ed \u00e8 stato coordinatore dei ministri della giustizia aderenti al PSE.\nIl 12 dicembre 2016, confermato ministro della giustizia del Governo Gentiloni, ha giurato nelle mani del Presidente della Repubblica Sergio Mattarella.\n\u00c8 stato co-firmatario dei due decreti cosiddetti \"Minniti-Orlando\". Uno dei due ha riformato le procedure di richiesta d'asilo e rimpatrio in Italia: in particolare ha previsto l\u2019abolizione del secondo grado di giudizio per chi richiede asilo e impugna un diniego; l\u2019abolizione dell\u2019obbligo di udienza da parte del giudice in favore della semplice visione della videoregistrazione del colloquio con la commissione territoriale; l\u2019estensione della rete dei centri di detenzione per persone migranti irregolari; l\u2019introduzione del lavoro volontario per le persone migranti. Numerose critiche e dubbi sulla costituzionalit\u00e0 del provvedimento sono arrivate da pi\u00f9 parti: secondo l'Associazione Antigone, \"abbiamo gi\u00e0 un\u2019esperienza dei Cie e abbiamo visto che ogni volta che ne \u00e8 stata estesa la capienza si sono moltiplicate le violazioni dei diritti umani\u201d; Gianfranco Schiavone dell'Asgi ha affermato che \"questa proposta \u00e8 in contrasto con quello che \u00e8 previsto dall'ordinamento italiano per quando riguarda il ruolo del giudice nell\u2019accertare la violazione di un diritto soggettivo\u201d; l'Associazione Nazionale Magistrati ha espresso \u201cun fermo e allarmato dissenso\u201d rispetto a una legge che avrebbe avuto \u201cl\u2019effetto di una tendenziale esclusione del contatto diretto tra il ricorrente e il giudice nell\u2019intero arco del giudizio di impugnazione delle decisioni adottate dalle Commissioni territoriali in materia di riconoscimento della protezione internazionale\u201d.\nIl 3 agosto 2017 \u00e8 entrata in vigore la riforma che porta il suo nome (c.d. \"Riforma Orlando\"), che ha toccato numerosi istituti sia del diritto penale sostanziale sia della procedura penale. Al suo interno si rinvengono deleghe per l'emanazione di decreti legislativi sia in tema di ordinamento penitenziario sia in tema di intercettazioni.\nLa riforma della magistratura onoraria ha fortemente contrariato i giudici di pace, i quali hanno intrapreso un lunghissimo sciopero.\nAnche la legge sulla tortura \u00e8 stata fonte di polemiche e di critiche a carico del Ministro della Giustizia Orlando. Contro questa legge si sono schierati apertamente: la Corte europea dei diritti dell'uomo, il Consiglio d'Europa, i magistrati che hanno istruito i processi della Diaz, Amnesty International, un folto numero di associazioni e lo stesso primo firmatario del disegno di legge originario, il senatore PD Luigi Manconi.\nCandidatura a segretario del PD.\nIl 23 febbraio 2017 ufficializza la sua candidatura come segretario del Partito Democratico per le primarie PD del 2017, andando a sfidare Matteo Renzi e il presidente della Regione Puglia Michele Emiliano, ottenendo l'appoggio di Gianni Cuperlo, Cesare Damiano, Monica Cirinn\u00e0 ed Enrico Letta.\nNella prima fase delle consultazioni, relativa ai circoli del partito, risulta il secondo candidato con una percentuale di consenso approssimata attorno al 28%, riuscendo a trionfare nelle province di Viterbo, L'Aquila, Foggia e Medio Campidano.\nVicesegretario del Partito Democratico.\nAlle elezioni politiche del 2018 viene rieletto per la terza volta deputato, ma nella circoscrizione Emilia-Romagna.\nAlle elezioni primarie del PD nel 2019 sostiene la mozione del Presidente della Regione Lazio Nicola Zingaretti, candidato con la carriera amministrativa pi\u00f9 lunga alle spalle, che risulter\u00e0 vincente con il 66% dei voti, e il 17 aprile 2019 viene nominato dal nuovo segretario del PD Zingaretti come suo vicesegretario del partito, insieme a Paola De Micheli.\nMinistro del lavoro e politiche sociali.\nIl 13 febbraio 2021 giura nelle mani del Presidente della Repubblica Sergio Mattarella come Ministro del lavoro e delle politiche sociali nel governo tecnico di unit\u00e0 nazionale presieduto da Mario Draghi. Inoltre assume anche la carica di capodelegazione del PD nel governo.\nAll'interno dell'esecutivo Orlando si caratterizza tra i ministri politici con rapporti distanti, o addirittura in divergenza, dal premier Draghi, per via delle diverse vedute sul tema dell'occupazione."}
{"id": "1507260", "revid": "106117836", "url": "https://it.wikipedia.org/wiki?curid=1507260", "title": "Sebastiano Ciampi", "text": "Biografia.\nNato in una famiglia povera, studi\u00f2 nel seminario di Pistoia e, dopo aver frequentato per un breve periodo l'universit\u00e0 di Pisa, nel 1795 fu ordinato presbitero. Nel 1796 si trasfer\u00ec a Roma per insegnare greco e retorica nel collegio Bandinelli. Lasci\u00f2 Roma nel 1798, con l'arrivo dei Francesi e la proclamazione della Repubblica Romana, per recarsi in Austria al seguito del principe Baldassarre Odescalchi di cui era segretario e precettore dei figli.\nRitorn\u00f2 in Italia nel 1801, nominato dal re d'Etruria professore di dialettica e lingua greca all'Universit\u00e0 di Pisa; in seguito ebbe anche la cattedra di \"Antichit\u00e0 etrusche\". L'indipendenza economica gli permise di dedicarsi a numerosi studi, talora un po' eterogenei. Importante fu l'esame delle opere giuridiche di Cino da Pistoia. Progressivamente il Ciampi assunse posizioni conservatrici; polemizz\u00f2 con Angelo Mai a proposito degli studi fatti da quest'ultimo su Dionigi d'Alicarnasso, con Melchiorre Cesarotti a proposito delle traduzioni fatte da quest'ultimo a Omero.\nNel 1817 decise di assumere la cattedra di letteratura greca e latina all'universit\u00e0 di Varsavia, fondata di recente; vi rimase fino al 1822. Respinse l'invito della Commissione delle Fedi e Illuminismo (Komisja Wyzna\u0144 i O\u015bwiecenia) del Regno di Polonia. Nel 1822 lasci\u00f2 l'insegnamento a Varsavia e torn\u00f2 in Italia, a Firenze, col ruolo di corrispondente scientifico all'estero per la Commissione per il culto e l'istruzione pubblica e ricercatore di \"Polonica\" in Italia. Collezion\u00f2 pubblicazioni sulla storia e cultura della Polonia e sulle relazioni culturali polacco-italiane. Parte di queste opere fu spedita in Polonia. Nel 1830 visit\u00f2 di nuovo la Polonia; questa visita fu da lui descritta nella pubblicazione \"Viaggio in Polonia nella state del 1830\".\nFu in corrispondenza con Zygmunt Krasi\u0144ski, Giambattista Albertrandi, Fryderyk Chopin e Joachim Lelewel.\nEra in rapporti amichevoli con lo scienziato e ricercatore russo Alexander Dmitrievich Chertkov.\nAlla sua morte lasci\u00f2 i suoi manoscritti alla Biblioteca Forteguerriana di Pistoia.\nScritti.\nCiampi fu autore di varie opere originali e di varie traduzioni dal greco, tra le quali spicca una traduzione commentata della Periegesi della Grecia di Pausania"}
{"id": "1507265", "revid": "599013", "url": "https://it.wikipedia.org/wiki?curid=1507265", "title": "Domenico Modugno (1968)", "text": "Domenico Modugno (1968) \u00e8 il 17\u00ba album dell'omonimo cantautore pugliese, il primo dopo il ritorno alla RCA Italiana.\nIl disco.\nModugno era reduce da un periodo di poco successo discografico, e questo era stato uno dei motivi del cambio di etichetta e dell'abbandono della Curci.\nAnche le prime incisioni per la RCA non ottennero per\u00f2 molto successo, sia i 45 giri che l'album, pubblicato verso la fine dell'anno e che racchiudeva alcune reincisioni di vecchi brani pi\u00f9 due nuove canzoni, \"Meraviglioso\" e \"Non sia mai\", entrambe pubblicate su 45 giri; la prima divenne in seguito una delle canzoni pi\u00f9 note del cantautore pugliese, ma all'inizio non ebbe molto riscontro, e venne scartata dalla commissione esaminatrice per il Festival di Sanremo 1968, a cui Modugno partecip\u00f2 cantando una canzone non sua, \"Il posto mio\", non contenuta in quest'album.\nEcco come Modugno racconta l'iniziale insuccesso della canzone:\nLa canzone, con il testo scritto da Riccardo Pazzaglia, racconta la vicenda di un poveraccio che una notte tenta di suicidarsi, ma \u00abun angelo vestito da passante\u00bb lo convince a non farlo, e gli dice di quanto il mondo sia meraviglioso e che \u00abperfino il tuo dolore potr\u00e0 apparire poi meraviglioso\u00bb.\nIl disco non riporta informazioni sui musicisti che vi hanno suonato o sugli arrangiatori, resi noti solo nel 1976, in occasione della ristampa dal titolo \"Successi di sempre\" nella collana economica RCA Lineatre. Dirigono l'orchestra, alternativamente, i fratelli Franco Pisano e Berto Pisano, con i cori I Cantori Moderni di Alessandroni (in \"Meraviglioso\") e i 4 + 4 di Nora Orlandi (in \"Nel blu, dipinto di blu\", \"Piove!\", \"Vecchio frack\", \"Io\", \"Tu si' 'na cosa grande\", \"Notte di luna calante\" e \"Resta cu' 'mm\u00e8\").\nIn copertina vi \u00e8 una fotografia del cantautore insieme all'attrice e fotomodella Helga Lin\u00e8 (il cui nome \u00e8 riportato nel retro copertina con un errore, \"Elga\").\nQuest'album \u00e8 stato ristampato in CD dalla BMG spagnola con il titolo \"Antologia\" nel 1989, con l'ordine dei brani modificato."}
{"id": "1507266", "revid": "76963", "url": "https://it.wikipedia.org/wiki?curid=1507266", "title": "Bobby Edner", "text": "Attore gi\u00e0 da bambino, Edner \u00e8 apparso in numerosi film e serie televisive.\nNel 2003 ha affiancato gli attori Daryl Sabara, Matt O'Leary, Ryan Pinkston e Robert Vito nel terzo film della trilogia \"Spy Kids\", ovvero \"Missione 3D - Game Over\".\nAncora giovanissimo Edner ha ottenuto ben 6 nomination e una vittoria, per quanto riguarda gli Young Artist Awards.\nConosciuto in Italia soprattutto come doppiatore di Vaan, il protagonista del videogioco Final Fantasy XII.\nFratello dell'attrice Ashley Edner e figlio dell'attrice Cindy Edner."}
{"id": "1507267", "revid": "1768939", "url": "https://it.wikipedia.org/wiki?curid=1507267", "title": "Esperienze (album)", "text": "Esperienze \u00e8 il terzo album del cantautore italiano Ron.\nIl disco.\nIn quest'album Ron si firma ancora con il nome di battesimo \"Rosalino Cellamare\".\nI testi delle canzoni sono tutti di Gianfranco Baldazzi, mentre le musiche sono scritte dallo stesso Ron, gli arrangiamenti sono curati da Sergio Rendine, che chiama come coristi il gruppo vocale della Schola Cantorum di Edoardo De Angelis.\nL'album viene registrato negli studi della RCA, ed i tecnici del suono sono Giuseppe Bernardini e Paolo Venditti.\nTra le canzoni del disco sono particolarmente significative la title track, che racconta la vicenda di un amante che, quando la sua lei torna dal marito, si sente tradito (e che viene pubblicato anche come 45 giri con sul retro la canzone \"Fenomeni naturali\"), \"Colori, forme e voci\", molto elaborata musicalmente, e la suite \"Non ti lascio andare via\", che \u00e8 la pi\u00f9 lunga canzone mai incisa da Ron, con i suoi pi\u00f9 di undici minuti; il brano \"La mia scimmia\" verr\u00e0 nel 1976 utilizzato come retro del 45 giri \"Evviva il grande amore\".\nLa copertina dell'album raffigura undisegno di un ponte, realizzato dallo studio Dojimi e Botti.\nNon sono riportate informazioni sui musicisti che suonano nell'album.\nL'album segn\u00f2 un temporaneo abbandono della musica disimpegnata che non rispondeva pi\u00f9 alle preferenze del grande pubblico durante gli anni di piombo. Nello stesso anno, Ron fu il protagonista del film \"Lezioni private\" di Vittorio De Sisti e da allora interruppe l'attivit\u00e0 musicale fino al '79, quando, sul finire del periodo stragista, la musica melodica tradizionale aveva ripreso \"appeal\" e Dalla lo chiam\u00f2 a curare gli arrangiamenti del tour \"Banana Republic\" ed in particolare del brano \"Ma come fanno i marinai\".\nTracce.\nLATO A\n1. \"Esperienze\" - 4:19\n2. \"Tuo fratello (che fa i computer)\" - 4:20\n3. \"Colori, forme, voci e odori\" - 4:57\n4. \"La mia scimmia\" - 3:20\nLATO B\n5. \"Non ti lascio andare via\" - 11:30\n6. \"Fenomeni naturali\" - 4:01\n7. \"Il ponte\" - 2:30"}
{"id": "1507269", "revid": "254059", "url": "https://it.wikipedia.org/wiki?curid=1507269", "title": "Francisco Moreno", "text": "Viene generalmente ricordato come \"Perito Moreno\" (\"perito\" significa \"specialista, esperto\").\nBiografia.\nNel 1872 Moreno inizia una serie di spedizioni esplorative che lo fecero ben conoscere. Nel gennaio 1876 ha esplorato il Lago Nahuel-Huapi, nella parte sud delle Ande e scopr\u00ec, il 14 febbraio 1877 il Lago O'Higgins/San Mart\u00edn. Esplor\u00f2 anche numerosi fiumi in Patagonia, e il 4 marzo dello stesso anno trov\u00f2 El Chalt\u00e9n, che chiam\u00f2 Fitz Roy.\nNel 1880 part\u00ec per la seconda esplorazione del territorio della Patagonia, dove fu fatto prigioniero dai Pehuelche, una trib\u00f9 aborigena, e condannato a morte, ma scapp\u00f2 l'11 marzo, un giorno prima dell'esecuzione. Nel 1882\u20131883 ha esplorato le Ande dalla parte sud della Bolivia, e nel 1884\u20131885 fece una nuova esplorazione del territorio a sud del R\u00edo Negro e della Patagonia. Fu direttore del museo antropologico di Buenos Aires, capo della commissione esplorativa Argentina e dei territori meridionali, e membro di numerose societ\u00e0 scientifiche europee.\nPer il suo contributo alla scienza, Moreno ricevette un dottorato honoris causa dall'Universit\u00e0 di C\u00f3rdoba nel 1877. \u00c8 anche conosciuto per il suo ruolo in difesa dell'Argentina durante la delineazione dei confini internazionali tra Cile ed Argentina. Nel 1902 fu nominato Perito (un tecnico specialista od esperto) nel conflitto dei confini.\nNel 1903 don\u00f2 della terra, precedentemente data a lui, per la creazione del Parco Nazionale Nahuel Huapi. Il ghiacciaio Perito Moreno e la citt\u00e0 di Perito Moreno, entrambe nella provincia di Santa Cruz, furono chiamati cos\u00ec dopo di lui."}
{"id": "1507272", "revid": "116252104", "url": "https://it.wikipedia.org/wiki?curid=1507272", "title": "Denise/T'amerei", "text": "Denise/T'amerei sono i due brani contenuti nel secondo 45 giri del cantautore Amedeo Minghi.\nIl disco.\nDopo le prime esperienze alla Dischi Ricordi, nel 1970 Minghi conosce Edoardo Vianello e passa alla sua casa discografica, l'Apollo: inizia quindi a scrivere canzoni per I Vianella come la fortunata \"Vojo er canto de 'na canzone\", \"Canto d'amore di Homeide\" e \"Fijo mio\"; quest'ultimo brano pu\u00f2 essere considerato anche come il primo vero successo di Franco Califano, autore del testo.\nPer l'Apollo pubblica quindi un 45 giri come solista, con due canzoni d'amore di cui una, \"Denise\", pi\u00f9 ritmata musicalmente; in entrambi i brani i testi sono scritti da Carla Vistarini.\nCome il precedente, anche questo disco non ottiene successo e, nel corso degli anni, quando Minghi diventer\u00e0 uno dei pi\u00f9 noti cantautori italiani, diventer\u00e0 una rarit\u00e0 molto ricercata dai collezionisti.\nTracce.\nLato A\nLato B"}
{"id": "1507275", "revid": "767487", "url": "https://it.wikipedia.org/wiki?curid=1507275", "title": "Domenico \u00e8 sempre Domenico", "text": "Domenico \u00e8 sempre Domenico (1958) \u00e8 un album di Domenico Modugno.\nIl disco.\nDopo la vittoria al Festival di Sanremo con \"Nel blu dipinto di blu\" e la conseguente notoriet\u00e0 internazionale di Modugno, l'RCA Italiana decide di sfruttare l'onda lunga del successo pubblicando un album/raccolta che raccoglie quattordici canzoni che il cantautore pugliese aveva inciso nel biennio in cui era sotto contratto sotto l'etichetta romana.\nDi queste, sette sono inedite su LP: si tratta di \"La barchetta dell'ammuri\", \"Scarcagnulu\", \"Mese 'e settembre\", \"Vecchio frack\", \"E vene 'o sole\", \"Musetto\" e \"Io, mammeta e tu\".\nLa copertina raffigura una foto in primo piano del cantautore, mentre sul retro vi sono alcuni disegni che rappresentano le canzoni.\nTracce.\nLATO A\nLATO B"}
{"id": "1507276", "revid": "109634559", "url": "https://it.wikipedia.org/wiki?curid=1507276", "title": "El Chalt\u00e9n", "text": "El Chalt\u00e9n \u00e8 un piccolo villaggio montano nella provincia di Santa Cruz, Argentina. \u00c8 posizionato sulla sponda del fiume R\u00edo de las Vueltas, all'interno del Parco Nazionale Los Glaciares (\"sezione Riserva Nazionale Zona Viedma\") alla base delle montagne Cerro Torre e Cerro Chalt\u00e9n, entrambe popolari per le scalate. Per questa ragione questo villaggio \u00e8 ben conosciuto da alpinisti e scalatori.\nL'attuale \"Capitale Nazionale degli Scalatori\" fu fondata nel 1985. Il villaggio \u00e8 posizionato 220\u00a0km a nord del El Calafate.\n\"Chalt\u00e9n\" \u00e8 una parola tehuelche che significa montagna fumante, siccome loro credevano fosse un vulcano per la sua cima la maggior parte del tempo coperta da nuvole. Altre piste e panorami sono Torre Glacier, Laguna Torre, Laguna Capri, Ghiacciaio Piedras Blancas, Chorrillo del Salto e Laguna de los Tres.\nIl villaggio fornisce campeggi gratuiti ed informazioni per il parco nazionale ai visitatori, come anche campeggi a pagamento (con docce) ed un numero limitato di letti, ristorazione quasi sempre per \"backpackers\". Il commercio dei turisti ha generato molti ristoranti e negozi di articoli sportivi in citt\u00e0, e alcuni alloggi forniscono internet, telefono e fanno vedere film. Oltre a questo, la citt\u00e0 \u00e8 abbastanza lontana dai normali flussi di informazioni e comunicazione, anche durante l'alta stagione (novembre-febbraio). La citt\u00e0 \u00e8 quasi deserta fuori stagione (l'inverno dell'emisfero meridionale)."}
{"id": "1507277", "revid": "729019", "url": "https://it.wikipedia.org/wiki?curid=1507277", "title": "Nel blu dipinto di blu (volare) and other Italian favorites", "text": "Nel blu dipinto di blu (volare) and other Italian favorites (1958) \u00e8 il secondo album di Domenico Modugno pubblicato negli Stati Uniti.\nIl disco.\nDopo il successo di \"Nel blu dipinto di blu\", che gli americani ribattezzarono \"Volare\" (ed il conseguente soprannome per Modugno di \"mr. Volare\"), venne stampato negli Stati Uniti un secondo album che dalla canzone pi\u00f9 famosa prese il titolo.\nLe versioni contenute nel disco non presentano differenze rispetto alle incisioni italiane: quello di Modugno \u00e8 uno dei due casi di cantante italiano che ha pubblicato i suoi dischi negli Stati Uniti senza cantare in inglese (l'altro \u00e8 Renato Carosone).\n\"Nel blu dipinto di blu\" \u00e8 scritta in copertina con il sottotitolo \"volare\" tra parentesi, riportato anche nel titolo del 33 giri.\nLa copertina raffigura un disegno di Modugno mentre canta e suona la chitarra con il mare sullo sfondo; nel retro invece vi \u00e8 un testo in inglese con alcune notizie sul cantautore, fra cui quella falsa che Modugno sia discendente da una famiglia di zingari (\u00abDescendent of Italian gypsy royalty\u00bb).\nLe tracce.\nLATO A\nLATO B"}
{"id": "1507278", "revid": "729019", "url": "https://it.wikipedia.org/wiki?curid=1507278", "title": "A sensa\u00e7\u00e3o mundial da atualidade!", "text": "A sensa\u00e7\u00e3o mundial da atualidade! (1959) \u00e8 il primo album di Domenico Modugno pubblicato in Brasile.\nIl disco.\nDopo il successo di \"Nel blu dipinto di blu\" in tutto il mondo, anche in Brasile viene pubblicato un album del cantautore pugliese, che racchiude alcune canzoni gi\u00e0 pubblicate in Italia.\nLe versioni contenute nel disco non presentano differenze rispetto alle incisioni italiane.\nLa copertina raffigura un disegno di Modugno mentre canta e suona la chitarra.\nNel retro di copertina vi \u00e8 un testo in portoghese dove, curiosamente, Modugno viene descritto come \u00abDescendente de Ciganos\u00bb discendente degli zingari...la notizia, falsa, \u00e8 probabilmente ripresa dal retro copertina dell'album \"Nel blu dipinto di blu (volare) and other Italian favorites\", pubblicato l'anno prima.\nTracce.\nLATO A\nLATO B"}
{"id": "1507281", "revid": "767487", "url": "https://it.wikipedia.org/wiki?curid=1507281", "title": "Modugno (1967)", "text": "Modugno (1967) \u00e8 il 16\u00ba album dell'omonimo cantautore pugliese.\nIl disco.\nLe uniche due canzoni inedite del disco sono \"Sopra i tetti azzurri del mio pazzo amore\", presentata con scarso successo al Festival di Sanremo 1967 e \"Cosa sono le nuvole\", scritta con Pier Paolo Pasolini ed inserita nella colonna sonora del film ad episodi Capriccio all'italiana.\nGli arrangiamenti di tutte le canzoni sono curati dal maestro Angelo Giacomazzi, che dirige l'orchestra; quest'album non riscontr\u00f2 molto successo di vendita.\nLa copertina ha la scritta \"Modugno\" in giallo su sfondo azzurro; non sono riportati i nomi dei musicisti.\nL'album \u00e8 stato ristampato in CD dalla Halidon nel 2011 in una confezione digipack apribile che ripete la grafica dell'originale.\nTracce.\nLato A\nLato B"}
{"id": "1507291", "revid": "729019", "url": "https://it.wikipedia.org/wiki?curid=1507291", "title": "Sindrome di Zollinger-Ellison", "text": "La sindrome di Zollinger-Ellison (o abbreviata SZE) \u00e8 un'entit\u00e0 clinico-patologica caratterizzata da:\nTale quadro \u00e8 sostenuto dalla presenza di una neoplasia denominata \"gastrinoma\", frequentemente localizzata nel duodeno o nel pancreas, responsabile dell'ipersecrezione irregolare di gastrina, un ormone che stimola la proliferazione di cellule parietali gastriche e la relativa secrezione di acido cloridrico.\nLa sindrome di Zollinger-Ellison rappresenta inoltre, in associazione con la presenza del suo nesso causale, il gastrinoma, una delle possibili manifestazioni della sindrome MEN di tipo 1.\nStoria.\nLa sindrome fu per la prima volta descritta nel 1955 da Robert Zollinger ed Edwin Ellison, chirurghi presso la Ohio State University.\nEpidemiologia.\nLa sindrome di Zollinger-Ellison \u00e8 una malattia rara, presente in meno dell'1% dei pazienti affetti da ulcera peptica. Colpisce pi\u00f9 frequentemente il sesso maschile, con picco di incidenza tra i 30 e i 50 anni.\nAnatomia patologica.\nL'aspetto tipico riscontrabile nella SZE \u00e8 la presenza di numerose ulcere in sede gastrica, duodenale o nell'intestino tenue. Tali ulcere rispondono solo parzialmente alla terapia con inibitori di pompa protonica e tendono a recidivare in sede perianastomotica anche dopo resezione parziale. Pu\u00f2 inoltre essere presente gastrite diffusa associata o meno a pliche duodenali e/o gastriche prominenti e a vari gradi di esofagite. Il gastrinoma \u00e8 confinato nell'80% dei casi nel \"triangolo del gastrinoma\" (delimitato tra, superiormente, il punto di confluenza del dotto cistico con il coledoco, medialmente lungo l'istmo pancreatico e inferiormente tra seconda e terza porzione del duodeno), bench\u00e9 possa localizzarsi anche nel fegato, nel pancreas, nei linfonodi, ossa, cuore e lungo le membrane mesenteriali.\nIn pi\u00f9 della met\u00e0 dei casi il gastrinoma presenza caratteristiche locali (infiltrazione) e sistemiche (metastasi) di malignit\u00e0; tra il 30% e il 50% dei pazienti con gastrinoma presentano metastasi epatiche al momento della diagnosi.\nProfilo clinico.\nL'ulcera peptica del bulbo duodenale rappresenta la manifestazione pi\u00f9 frequente della sindrome di Zollinger-Ellison. Differentemente dall'ulcera peptica comune associata ad \"Helicobacter pylori\", le ulcere da sindrome da Zollinger-Ellison sono particolarmente resistenti alla terapia e tendono alla diffusione verso localizzazioni atipiche (porzione distale del duodeno ed intestino) e a complicarsi pi\u00f9 frequentemente con perforazione, ostruzione da stenosi od emorragia. Relativamente alla presenza di ipersecrezione acida possono essere presenti anche diversi gradi di esofagite da reflusso (fino all'esofago di Barrett e alla stenosi esofagea) e di malassorbimento per disattivazione degli enzimi pancreatici da parte del diminuito pH con relativa steatorrea associata. La diarrea, presente in circa il 50% dei casi, ha un carattere cronico ed \u00e8 dovuta sia all'aumento di volume liquido sul piccolo intestino (muco, alimenti non correttamente digeriti, secrezioni acide) che al danno cronico e conseguente perdita delle capacit\u00e0 assorbenti delle cellule del piccolo intestino.\nProfilo diagnostico.\nIn un contesto anamnestico (dolore addominale, dispepsia, diarrea cronica) e gastroscopico compatibile il primo esame da effettuare \u00e8 la valutazione ripetuta (almeno 3 prelievi) della gastrinemia (gastrina nel sangue, elevata in caso di SZE) a digiuno, considerando comunque che alcune malattie, quali la gastrite cronica atrofica, l'ostruzione gastrica, il diabete mellito, l'insufficienza renale e il feocromocitoma possono essere responsabili di ipergastrinemia. Tuttavia, un pH basale inferiore a 3 ottenuto con pHmetria delle 24 ore associato ad ipergastrinemia offre diagnosi certa di gastrinoma per esclusione delle patologie elencate. I farmaci inibitori di pompa protonica possono essere inoltre responsabili di elevazione della gastrina ematica ed \u00e8 quindi necessario sospendere tale terapia per almeno una settimana. Un ulteriore test specifico e sensibile \u00e8 la misurazione seriata della gastrinemia dopo infusione endovenosa di secretina (in caso di SZE la gastrina ematica supera i 200 pg entro 15 minuti dalla infusione di secretina).\nStabilita la presenza del gastrinoma, occorre ricercarne la sede attraverso metodiche quali:\nTerapia.\nIl trattamento \u00e8 a base di farmaci, fra cui si usano gli inibitori di pompa protonica, che inibiscono la secrezione degli acidi gastrici, antagonisti dei recettori H2, che bloccano il rilascio della secrezione acida. Se tali terapie non dovessero avere effetto dovrebbe essere praticata la gastrectomia o la vagotomia. \nGli antagonisti dei recettori H2 utilizzati sono:\nGli inibitori di pompa protonica utilizzati sono:\nIn tale sindrome i dosaggi sono spesso elevati.\nInoltre, individuata la sede del gastrinoma, si deve procedere alla resezione della neoplasia e dei tessuti circostanti. In caso di metastasi epatiche isolate, \u00e8 possibile effettuare una metastasectomia con risultati significativi in termini di sopravvivenza libera da malattia. Per neoplasie localmente avanzate e/o diffuse \u00e8 necessario effettuare terapia di associazione tra chirurgia, chemioterapia e, talora radioterapia."}
{"id": "1507292", "revid": "113396476", "url": "https://it.wikipedia.org/wiki?curid=1507292", "title": "McLaren MP4/4", "text": "La McLaren MP4/4 fu la vettura del team McLaren che prese parte al campionato di Formula 1 1988. Fu progettata da Gordon Murray e Steve Nichols, e rappresenta tuttora una delle auto di Formula 1 pi\u00f9 efficaci della storia, avendo vinto 15 dei 16 Gran Premi cui prese parte. I piloti Ayrton Senna e Alain Prost lottarono tra di loro per il titolo mondiale, senza che alcun avversario potesse inserirsi nel duello.\nOrigine del progetto.\nNel 1987 la Williams aveva nettamente sconfitto la McLaren sia nella classifica piloti che in quella costruttori. I motori Honda erano per\u00f2 passati alla scuderia di Woking e la capacit\u00e0 del fornitore giapponese di creare un motore pi\u00f9 basso dei precedenti permise a Murray e Nichols di riprendere ed affinare i concetti introdotti nel 1986 con la Brabham BT55, senza l'handicap delle scarse affidabilit\u00e0 e potenza che avevano caratterizzato il motore BMW inclinato.\nNel 1988 il regolamento tecnico prevedeva la possibilit\u00e0 di utilizzare motori aspirati di 3500 cc di cilindrata senza limiti di consumo, oppure motori turbocompressi da 1500 cc di cilindrata, con pressione di sovralimentazione limitata a 2,5 bar e 150 litri di carburante per percorrere la distanza della gara. La Honda scelse questa seconda possibilit\u00e0, in quanto le evoluzioni previste per il proprio motore le permisero di mantenere un vantaggio sulla concorrenza.\nL'MP4/4 si ispira alla Brabham BT55 di Gordon Murray, che nell'87 aveva disegnato la MP4/3, approfondendone i concetti.\nL'idea di Murray era quella di una macchina estrema sotto il profilo fluidodinamico, ma nel caso della Brabham non si ottennero vantaggi: il motore era un progetto molto complesso e soprattutto fine a s\u00e9 stesso.\nSecondo Gordon Murray disegnare una macchina con le linee della BT55 permetteva di ridurre di circa il 30% la sezione frontale rispetto ad una monoposto convenzionale: la linea di cintura estremamente bassa riduceva moltissimo la resistenza all'avanzamento con vantaggi notevoli in velocit\u00e0 e consumi. Infatti la BT55 nel 1986 era stata l'auto con la velocit\u00e0 di punta pi\u00f9 alta.\nQuesta soluzione consentiva anche di investire con una maggior portata d'aria la superficie alare posteriore, incrementando il carico aerodinamico sulle ruote motrici, con conseguente incremento di trazione e velocit\u00e0 di percorrenza in curva.\nSotto questo aspetto la BT55 era stata un fallimento perch\u00e9 il suo motore BMW era un 4 cilindri in linea, molto alto, e per poter migliorare il progetto aerodinamico era stato inclinato di 72\u00b0, soluzione che creava problemi di lubrificazione e combustione; inoltre con un motore alto il centro di gravit\u00e0 dinamico risultava sempre molto sbilanciato, anche a causa di un cambio a 7 marce ingombrante e complicato.\nCome consulente, nell'87 Murray cerc\u00f2 di sviluppare questi concetti sulla MP4/3 disegnata da Steve Nichols, il quale cerc\u00f2 di riprendere in parte il progetto MP4/2 di John Barnard, che ormai era superata. Perci\u00f2, a parte il muso, tutto il resto della vettura fu ridisegnato cercando di abbassare la linea di cintura e il centro di gravit\u00e0.\nMurray pot\u00e9 intervenire con questa filosofia progettuale grazie al fatto che la MP4/3 utilizzava un motore V6 con angolo di bancata di 90\u00b0. Inoltre riprogett\u00f2 le pance laterali, spostando le prese d'aria di sfogo dei radiatori ai lati della vettura anzich\u00e9 sulla parte superiore; con questo intervento ridusse l'altezza e rese pi\u00f9 slanciato il roll-bar, sfruttando il fatto che la capacit\u00e0 massima dei serbatoi nell'87 era stata ridotta da 220 a 195 litri. Tuttavia il motore non si dimostr\u00f2 abbastanza solido e potente contro l'Honda della Williams.\nNell'88 la McLaren per la MP4/4 ottenne la fornitura di questi motori, che erano sempre dei V6 ma con un angolo di bancata di 80\u00b0, quindi Murray pot\u00e9 estremizzare ulteriormente quanto visto sulla MP4/3, abbassando ulteriormente l'altezza complessiva della scocca. Sostanzialmente lavor\u00f2 come sulla MP4/3 anche perch\u00e9 pure nell'88 fu ridotta la capacit\u00e0 dei serbatoi (da 195 a 150 litri).\nUna delle modifiche pi\u00f9 evidenti fu il muso, molto pi\u00f9 rastremato e slanciato, con grande riduzione della sezione frontale e conseguente maggiorazione della superficie alare anteriore. Queste varianti all'avantreno si erano rese necessarie anche per rispettare la nuova norma che obbligava a collocare la pedaliera delle scocche di nuova costruzione dietro l'asse delle ruote anteriori, una soluzione che il regolamento impone ancora oggi e che ha reso la posizione di guida quasi sdraiata anzich\u00e9 seduta.\nPer via di questi interventi l'MP4/4 risult\u00f2 notevolmente competitiva: oltre ad essere una macchina molto curata, fu l'unica progettata espressamente per gareggiare col motore turbo, a differenza dagli avversari che avevano puntato su ex vetture turbo adattate agli aspirati, o su progetti di scocche con motore turbo dell'anno prima.\nQuesta scocca utilizzava sospensioni a ruote indipendenti con trapezi sovrapposti e sistema a puntone di tipo pull-rod all'avantreno e push-rod al retrotreno. Quest'ultima soluzione, insolita per l'epoca, nasceva dall'esigenza di sollevare la posizione dei semialberi, in modo da non alterare gli angoli di esercizio dei giunti, dato che la scocca era molto bassa.\nDurante la fase pre stagione fu testato anche un sistema di sospensioni attive, che per questioni di affidabilit\u00e0 non fu per\u00f2 mai utilizzato nei Gran Premi.\nLa vettura fu talmente dominante che non venne evoluta in troppi pacchetti aerodinamici, salvo profili alari specifici per circuiti da basso o alto carico aerodinamico come Monaco, Monza o Hockenheim.\nUna delle modifiche che pi\u00f9 saltarono all'occhio fu l'eliminazione delle prese d'aria delle turbine, perch\u00e9 si riteneva che creassero dei vortici d'estremit\u00e0 che disturbavano i flussi d'aria sul profilo alare posteriore.\nIl motore adoperato era l'Honda RA168-E, un V6 biturbo da circa 650 cavalli, ultima evoluzione del 6 cilindri giapponese che aveva debuttato nell'83. L'unit\u00e0 fu rivista per ridurre drasticamente il consumo di carburante dato che il regolamento imponeva una minor capacit\u00e0 dei serbatoi, e per sfruttare meglio la potenza ai medi regimi per via dell'altra restrizione sulla pressione di sovralimentazione, passata da 4.0 a 2.5 bar.\nIl cambio, abbastanza convenzionale, era un Weissmann a sei marce pi\u00f9 retromarcia, prodotto in collaborazione con la stessa McLaren e montato longitudinalmente.\nLa stagione 1988.\nGi\u00e0 nel corso della stagione 1987, la McLaren aveva annunciato l'ingaggio di Ayrton Senna, proveniente dalla Lotus, insieme alla fornitura dei motori Honda. In McLaren il brasiliano avrebbe fatto coppia con il due volte campione del mondo Alain Prost. Nella fase di sviluppo, grande attenzione venne posta all'elettronica di gestione del motore, per l'ottimizzazione dei consumi, e la vettura si present\u00f2 subito vincente, con un notevole margine sulla concorrenza.\nLa stagione si svilupp\u00f2 quindi sulla traccia di un dominio incontrastato della McLaren. Dopo una prima fase favorevole a Prost, Senna recuper\u00f2 progressivamente, per poi passare in vantaggio alla fine delle gare estive. L'unica corsa che la MP4/4 non vinse fu il Gran Premio d'Italia, in cui Prost si ritir\u00f2 a causa dell'unico problema meccanico incontrato nella stagione, mentre Senna, al comando, si tocc\u00f2 con la Williams di Schlesser alla prima variante, nel corso di un doppiaggio a pochi giri dal termine. Dopo Monza Prost vinse due gare, riportandosi vicino, ma vincendo in Giappone Senna guadagn\u00f2 il titolo.\nAl termine della stagione Prost aveva accumulato pi\u00f9 punti totali, ma Senna vinse grazie ai punti scartati dal pilota francese. Invece tutti i punti erano validi per il mondiale costruttori, che la McLaren si aggiudic\u00f2 con un record di 199 punti."}
{"id": "1507296", "revid": "1718826", "url": "https://it.wikipedia.org/wiki?curid=1507296", "title": "Val Troncea", "text": "La Val Troncea \u00e8 una valle laterale di destra della val Chisone nella citt\u00e0 metropolitana di Torino (Piemonte).\nGeografia.\nLa valle si trova a monte dell'abitato di Pragelato ed \u00e8 interamente inserita nel suo comune.\nAnche se \u00e8 ritenuta una valle laterale della val Chisone tuttavia il torrente Chisone prende la sua sorgente in questa valle ai piedi del monte Barifreddo.\nMonti.\nI monti principali che contornano la valle sono:\nStoria.\nHanno avuto particolare importanza nella storia della valle le miniere del Beth, site poco sotto l'omonimo colle e specializzate nell'estrazione della calcopirite cuprifera, da cui cio\u00e8 si ricavava il rame.\nIl 19 aprile del 1904, nei pressi della borgata \"Troncea\", si verific\u00f2 una tragedia nella quale persero la vita 81 minatori travolti da una enorme valanga staccatasi dalle pendici del monte Ghinivert. Ancora oggi una monumentale lapide in ghisa posta dagli alpini pinerolesi nel 1914 ricorda la disgrazia nel punto esatto in cui avvenne (indicazioni per \"lapide dei minatori\" a 10 minuti dalla borgata Troncea).\nTutela naturalistica.\nPer la quasi sua totalit\u00e0 la valle \u00e8 inserita nel parco naturale della Val Troncea. Istituito nel 1980, detto parco intende salvaguardare le caratteristiche peculiari della valle.\nAntiche borgate.\nNella valle sono presenti antiche borgate che conservano il fascino di una cultura contadina. Esse sono attualmente quasi del tutto disabitate; sono mete di alpeggio oppure di strutture ricettive:\nEscursionismo.\nPer favorire l'escursionismo sulle montagne che contornano la valle sono presenti due rifugi e due bivacchi:"}
{"id": "1507303", "revid": "115344502", "url": "https://it.wikipedia.org/wiki?curid=1507303", "title": "Walter Duranty", "text": "Gli scritti.\nLa corrispondenza dall'Unione sovietica e la sua intervista allo stesso Stalin lo resero celebre in patria e ben visto dallo stesso presidente sovietico. Particolarmente importanti furono gli articoli da lui scritti negli anni trenta, nei quali sosteneva sempre con maggiore convinzione la politica economica di Stalin e ne elogiava le grandi doti personali, con toni che successivamente furono considerati apologetici, alimentando il culto della sua personalit\u00e0 anche in occidente.\nCelebri sono diventate le corrispondenze del 1931, nelle quali Duranty tesseva le lodi dei piani quinquennali sovietici, con tanto di interviste a funzionari o altre personalit\u00e0 sovietiche.\nIl premio Pulitzer.\nQueste corrispondenze valsero al giornalista il Premio Pulitzer del 1932. Ma gli articoli successivamente considerati pi\u00f9 controversi dovevano ancora venire. La politica di collettivizzazione aveva provocato una forte reazione nelle campagne ucraine, di conseguenza le autorit\u00e0 sovietiche per riuscire a piegarne la resistenza approvarono una politica di requisizione delle derrate alimentari, dando inizio a una vasta carestia.\nHolodomor.\nLa carestia provoc\u00f2 un numero di vittime indicato fra quattro e sette milioni. Le autorit\u00e0 sovietiche chiusero le frontiere agli affamati, impedirono anche il movimento all'interno dell'Unione Sovietica a chi cercava mezzi di sostentamento, negando con convinzione le condizioni critiche della popolazione e rifiutando ogni aiuto. Un altro scopo di questa politica era la russificazione dell'Ucraina, visto che le spinte autonomiste del cosiddetto \"granaio d'Europa\" preoccupavano i dirigenti sovietici. Questa politica di russificazione colp\u00ec anche altre zone dello stato sovietico. I servizi segreti sovietici, GPU, \"organizzarono\" viaggi nelle zone colpite per poter impressionare e convincere l'opinione pubblica che la politica sovietica stava riportando notevoli successi e che contava sul sostegno della popolazione. Il leader radicale francese \u00c9douard Herriot, lo scrittore Bernard Shaw e appunto Duranty, furono tra i protagonisti di questi viaggi propagandistici.\nGli ucraini invece, per descrivere questa tragedia, coniarono il termine \"Holodomor\", che vuol dire \"strage da fame provocata dall'uomo\".\nIn contrapposizione a Duranty agirono invece altri giornalisti, come Malcolm Muggeridge e Gareth Jones, che entrarono in territorio sovietico e descrissero la situazione. Il primo accus\u00f2 senza mezzi termini Duranty di essere \"il pi\u00f9 grande bugiardo della storia del giornalismo\".\nLa richiesta di ritirare il premio.\nIl lavoro di Robert Conquest e di altri giornalisti e storici, ma anche le pressioni delle comunit\u00e0 ucraine sparse nel mondo e dello stesso governo di Kiev, hanno riaperto la questione del Pulitzer. Una tesi successivamente sposata dallo stesso direttore del \"New York Times\", Bill Keller. Nel 2003, una commissione si riun\u00ec per discutere se ritirare il premio, ma rigett\u00f2 la proposta: secondo la commissione, infatti, non era possibile individuare una chiara prova della malafede dell'inviato. Eppure, lo stesso Duranty parve essere stato perfettamente a conoscenza della situazione in Ucraina in quanto all'epoca confid\u00f2 privatamente al diplomatico inglese William Strang di ritenere che la popolazione ucraina era diminuita di 4-5 milioni a causa della carestia."}
{"id": "1507306", "revid": "47767", "url": "https://it.wikipedia.org/wiki?curid=1507306", "title": "Concattedrale di Sant'Eustachio Martire", "text": "La concattedrale di Sant'Eustachio Martire \u00e8 il duomo di Acquaviva delle Fonti. \u00c8 sede di una delle parrocchie della diocesi di Altamura-Gravina-Acquaviva delle Fonti, \"in solidum\", nonch\u00e9 una delle sue concattedrali.\nStoria.\nDove ora sorge la concattedrale di Sant'Eustachio Martire, un tempo era probabilmente collocata una chiesa voluta dal feudatario normanno della \"universitas\" di Acquaviva Roberto Serguglione. Essa fu costruita tra l'XI e il XIII secolo ed era stata disegnata seguendo i modelli del Romanico pugliese. Essa era inizialmente dedicata all'Assunzione della Vergine Maria, pi\u00f9 tardi a sant'Eustachio.\nLa primitiva chiesa, ormai malandata e insufficiente alle necessit\u00e0 dell'aumentata popolazione, fu ricostruita su esortazione di Cesare Lambertini, vescovo di Isola e arciprete di Acquaviva, a partire dal 1529, quando era feudatario di Acquaviva Giovanni Antonio Donato Acquaviva. Ultimata e aperta al culto nel 1594 durante il governo di Alberto Acquaviva, la nuova chiesa fu consacrata nel 1623 di nuovo in onore di sant'Eustachio, patrono di Acquaviva delle Fonti, dall'arcivescovo di Bari e Canosa e patriarca titolare di Costantinopoli Ascanio Gesualdo.\nSin dall'origine fu detta palatina, cio\u00e8 appartenente al re (dal latino \"palatium\" che significa \"palazzo reale\"), probabilmente per preservarla dalle mire degli arcivescovi di Bari. Le chiese palatine per la loro giurisdizione non dipendevano dall'ordinaria potest\u00e0 ecclesiastica, ma dal sovrano, il quale di solito nominava chierici di suo gradimento e da lui remunerati. Attualmente sul suolo pugliese se ne contano quattro: la cattedrale in questione ad Acquaviva, la cattedrale di Santa Maria Assunta ad Altamura, la basilica di San Nicola a Bari e il santuario di San Michele Arcangelo a Monte Sant'Angelo.\nIl 13 gennaio 1859, dopo una sosta ad Acquaviva e di passaggio per Bari per il matrimonio del principe ereditario con Maria Sofia di Baviera, il penultimo re del Regno delle Due Sicilie Ferdinando II assiste alla messa piana nella cripta della cattedrale.\nCon regio decreto 21 novembre 1940, n. 1746, la concattedrale di Sant'Eustachio Martire di Acquaviva delle Fonti \u00e8 riconosciuta come monumento nazionale italiano.\nQuella di Sant'Eustachio \u00e8 stata la prima chiesa parrocchiale acquavivese e l'unica fino al luglio 1945, quando fu elevata a parrocchia anche la chiesa di San Domenico.\nLa cripta, riaperta nell'agosto 2015, ha subito un restauro durato circa un anno, mentre, dal 5 luglio 2020 \u00e8 in corso un restauro conservativo consistente nella ripittura delle volte della chiesa superiore. Infine, dall'11 marzo 2021 anche le pareti esterne subiscono un intervento conservativo riguardante la pulizia delle facciate.\nDescrizione.\nLa muratura portante dell'edificio \u00e8 interamente in pietra calcarea; esternamente \u00e8 tutta in vista, mentre internamente \u00e8 lascia in parte nuda, come la controfacciata, e in parte \u00e8 intonacata o coperta da lastre di marmo, rispettivamente come le pareti delle navate laterali e quelle delle cappelle del Santissimo Sacramento e del Purgatorio.\nEsterno.\nStilisticamente sono presenti dei riferimenti generali ad architetture religiose abruzzesi, in particolare alla basilica di Santa Maria Assunta di Atri e alla chiesa di Santa Giusta e alla basilica di Santa Maria di Collemaggio dell'Aquila, caratterizzate da una facciata squadrata \u2014 escluso il timpano nel caso del duomo acquavivese \u2014 e dalla presenza di un rosone centrale. Con la cattedrale di Atri \u00e8 presente un'analogia anche per quanto riguarda le facciate laterali.\nFacciata principale.\nLa facciata principale monocuspidata, tripartita da lesene e divisa in due ordini (il primo \u00e8 corinzio, il secondo dorico), \u00e8 nell'insieme di stile rinascimentale, mentre il resto delle facciate ha uno stile architettonico che richiama il Romanico pugliese.\nAl centro del prospetto frontale si apre un rosone rinascimentale, tendente al manierismo, composto da sedici colonnine disposte a mo' di raggi e collegati da archetti. Sotto questi ultimi \u00e8 presente un'alternanza di valve di conchiglia e teste di puttini alate. Dal centro del rosone sporge una figura litica fitomorfa.\nIl portale principale possiede un protiro finemente decorato. Le colonne che sorreggono il frontone di esso poggiano su due leoni stilofori.\nI portali laterali sono sovrastati da due nicchie oggigiorno vacanti. Ognuna di esse ha installato sul vertice un bassorilievo raffigurante un'antica versione dello stemma di Acquaviva delle Fonti.\nL'archivolto del suddetto portale presenta un bassorilievo raffigurante la conversione di sant'Eustachio.\nLa facciata termina superiormente con un'ampia quinta triangolare, nel cui mezzo \u00e8 infissa una lapide che commemora il termine della costituzione della nuova chiesa. Sui tre vertici sono collocate sculture in pietra, rappresentanti san Pietro e san Paolo nei laterali e Maria Vergine seduta con il Bambino sulle ginocchia su quello centrale.\nInterno.\nL'interno, con pianta a croce latina, \u00e8 suddiviso in tre navate con copertura a volte a botte per le navate laterali e a volta a lunetta per quella centrale. La volta maestra \u00e8 sostenuta da grandi archi, che poggiano su pilastri in pietra con delle colonne a met\u00e0 sporgenza in direzione dei suddetti archi. I muri perimetrali presentano delle colonne sporte a met\u00e0, sormontate da finti pilastrini sostenenti degli archetti che formano sette campate per parete. Queste si dividono orizzontalmente in due fasce; quella inferiore riporta un'ulteriore campata, a mo' di cappella, mentre quella superiore funge da cleristorio, infatti per campata \u00e8 posta una monofora. Sotto ogni finestra \u2014 eccezion fatta per le prime destra e sinistra, il cui spazio \u00e8 occupato dalla cantoria e dall'organo \u2014 \u00e8 posta una serie di tele a olio raffiguranti, uno a dipinto e a figura intera, i santi Giuda Taddeo, Simone, Matteo, Marco, Luca, Paolo, Pietro, Filippo, Giovanni, Giacomo, Tommaso e Bartolomeo.\nLe volte, come pure i pilastri e le colonne, sono ornati da stucchi. L'altare maggiore, risalente al XVI secolo, \u00e8 dedicato alla Vergine di Costantinopoli.\nDurante i restauri ottocenteschi all'interno della chiesa, oltre alle diverse marmorizzazioni e stuccature, furono attuati dei cambiamenti anche per quanto riguarda l'arredo: molti altari sussidiari furono eliminati o trasposti in altre chiese acquavivesi, l\"'Incoronazione della Vergine e Trinit\u00e0 con san Francesco di Sales, san Filippo Neri, san Michele Arcangelo e anime purganti\" (una tela a olio di Andrea Miglionico) e il baldacchino ligneo \u2014 riadattato a bussola in nuova sede \u2014 furono trasferiti nella chiesa di San Domenico, mentre l'originaria fonte battesimale in pietra scolpita fu inizialmente conservata nel Palazzo Vescovile e poi installata nella seconda cappella sinistra della chiesa di Santa Maria Maggiore. Molte altre tele, invece, sono andate perse.\nL'organo monumentale fu donato alla chiesa dal vescovo Tommaso Cirielli.\nCripta.\nLa cripta \u00e8 a forma di parallelogrammo ed \u00e8 coperta da ventiquattro volte a crociera, sostenute da quattordici colonne marmoree di ordine ionico al centro e da pilastrini poco sporgenti dai muri perimetrali. Addossati al muro posteriore sono tre pregevoli altari. Sul primo di essi \u00e8 collocato un quadro di sant'Eustachio, ai cui lati poggiano su mensole due sculture in marmo, che rappresentano rispettivamente la moglie del santo, Teopista, e il gruppo dei figli Teopisto e Agapio.\nL'altare centrale, costruito nel 1693 e dedicato al Santissimo Sacramento, \u00e8 circondato da balaustre in breccia di Francia. Il paliotto, tutto in doppia lamina d'argento, presenta un tempietto ottagonale sormontato da una cupoletta e diviso in tre piani ornati da varie figurazioni. Sull'altare risalta un grande tabernacolo.\nIl terzo altare, realizzato nel 1753 e dedicato alla Vergine di Costantinopoli, \u00e8 rivestito interamente di lamine d'argento. Nella sua cona \u00e8 conservata la \"Madonna di Costantinopoli\", un dipinto attribuito al pittore putignanese Francesco Palvisino raffigurante la suddetta Madonna che tiene in braccio il Bambino. Le immagini della Madonna e del Bambino sono ornate da due corone auree donate dal Capitolo Vaticano.\nOrgano.\nSulla cantoria in controfacciata si trova l'organo a canne, costruito nel 1905 da Carlo Vegezzi Bossi; lo strumento, nel corso del tempo, \u00e8 stato oggetto di importanti restauri e rifacimenti, tra cui quello del 1968, condotto da Leonardo Consoli, e quello del 2001-2004 condotto dalla ditta organaria Continiello, durante il quale, tra le altre cose, \u00e8 stata rimossa la cassa lignea, opera dell'acquavivese Paolo Tritto ed \u00e8 stata fornita la nuova consolle mobile.\nLo strumento, a trasmissione elettrica, dispone di 44 registri; la sua consolle, mobile indipendente, \u00e8 situata a pavimento nell'aula ed ha tre tastiere di 58 note ciascuna e una pedaliera concavo-radiale di 30."}
{"id": "1507308", "revid": "125406561", "url": "https://it.wikipedia.org/wiki?curid=1507308", "title": "Monte Barifreddo", "text": "Il monte Barifreddo (3.028\u00a0m s.l.m.) \u00e8 una montagna delle Alpi Cozie situato in Piemonte.\nDescrizione.\nSi trova sullo spartiacque tra la val Chisone (nella sua valle laterale val Troncea), val Germanasca e val di Susa (nella sua valle laterale valle Argentera).\nAlle falde del monte nella val Troncea si ha la sorgente del torrente Chisone.\nAscensione alla vetta.\n\u00c8 possibile raggiungere la vetta partendo dalla val Troncea e salendo dapprima al Col Clapis. Nel dettaglio si risale la val Troncea fino all'Alpe Mey. Di qui si prende un sentiero che si inerpica sulla sinistra orografica e passando per il \"bivacco Clapis\" (2.756 m) raggiunge il Col Clapis (2.841 m). Dal colle si contorna il \"monte Appenna\" (2.979 m) per scoscesi e difficili sfasciumi. Arrivati al colletto che divide i due monti si segue abbastanza fedelmente il filo di cresta che porta in cima al Barifreddo. Partendo dalla valle Argentera si pu\u00f2 salire al Col Clapis e poi seguire l'itinerario precedente. Un itinerario pi\u00f9 impegnativo parte dalla valle di Rodoretto e presenta una difficolt\u00e0 alpinistica di tipo \"D\"."}
{"id": "1507309", "revid": "585241", "url": "https://it.wikipedia.org/wiki?curid=1507309", "title": "Mirtilli", "text": ""}
{"id": "1507315", "revid": "123293348", "url": "https://it.wikipedia.org/wiki?curid=1507315", "title": "National Rugby League", "text": "La National Rugby League \u00e8 il campionato professionistico di vertice di rugby a 13 dell'Australasia.\nNota, per ragioni di sponsorizzazione, anche come Telstra Premiership, si disputa tra 16 squadre, 15 dall'Australia e una dalla Nuova Zelanda.\nLa NRL nacque in seguito alla Guerra della Super League come collaborazione fra l'organo regolatore nazionale, la Australian Rugby League (ARL) e la News Corporation, che controllava la Super League, dopo che le due organizzazioni corsero in parallelo fino al 1997. Da allora la NRL \u00e8 stata vinta da undici squadre: Brisbane Broncos, Bulldogs, Manly Warringah Sea Eagles, Melbourne Storm, Newcastle Knights, Penrith Panthers, St. George Illawarra Dragons, Sydney Roosters, Wests Tigers, South Sydney Rabbitohs e North Queensland Cowboys.\nDi queste le squadre plurivincitrici sono: i Manly-Warringah Sea Eagles (2008, 2011), i Melbourne Storm (1999, 2007*, 2009*, 2012), i Brisbane Broncos (1998, 2000, 2006) e i Sydney Roosters ( 2002, 2013).\nAd inizio stagione 2010 i Melbourne sono stati sanzionati dalla lega causa aver oltrepassato il tetto salariale degli ingaggi (salary cap), gli sono stati revocati tutti i titoli dalla stagione 2005 alla stagione 2009 con l'obbligo di partecipare alla stagione 2010 senza ricevere punti per alcuna vittoria o pareggio. I titoli persi non sono assegnati alle altre squadre ma rimangono vacanti.\nOgni anno i campioni NRL giocano una partita contro i campioni della Rugby Super League europea nel World Club Challenge.\nClub attuali.\nDue squadre sono joint venture tra due club che precedentemente giocarono nella ARL, i Wests Tigers,joint venture tra i Balmain Tigers e i Western Suburbs Magpies e i St. George Illawarra Dragons, che sono una joint venture tra i St. George Dragons e gli Illawarra Steelers.\nStagione.\nLa stagione si divide in due Fasi: Premiership Season e Final Series\nPremiership Season.\nLa prima fase \u00e8 detta Premiership Season dura 26 settimane e vede le squadre affrontarsi in un girone unico in cui ogni squadra gioca 24 partite pi\u00f9 due turni di riposo (Bye). Vengono Assegnati 2 punti per vittoria, 1 per pareggio, 0 per sconfitta e 2 per ogni Bye.\nAlla fine della premiership season le prime otto squadre si qualificano per la fase successiva: le Final Series. Inoltre la squadra prima classificata in premiership season vince la Minor Premiership.\nFinal Series.\nLe Final Series consistono in una serie di scontri ad eliminazione diretta:"}
{"id": "1507316", "revid": "339392", "url": "https://it.wikipedia.org/wiki?curid=1507316", "title": "Ospedale Maggiore Policlinico Mangiagalli e Regina Elena", "text": ""}
{"id": "1507318", "revid": "486946", "url": "https://it.wikipedia.org/wiki?curid=1507318", "title": "Carnevale d'Ivrea", "text": ""}
{"id": "1507320", "revid": "287204", "url": "https://it.wikipedia.org/wiki?curid=1507320", "title": "Go (Mario)", "text": "Go \u00e8 il terzo album del cantante statunitense Mario, pubblicato in tutto il mondo il 10 dicembre 2007."}
{"id": "1507323", "revid": "124387720", "url": "https://it.wikipedia.org/wiki?curid=1507323", "title": "In bocca al lupo!", "text": "In bocca al lupo \u00e8 stato un gioco televisivo a premi, in onda su Rai 1 nella fascia preserale dal 21 settembre 1998 al 21 ottobre 2000. Ideato da Carlo Conti (che fu il conduttore nelle prime due edizioni, sostituito da Amadeus nella terza ed ultima edizione) e diretto da Jocelyn, il programma era scritto nella prima stagione da Giuliano Caputi, Mario D'Amico, Antonello Ronzoni e dagli stessi Jocelyn e Carlo Conti, mentre dalla seconda stagione al posto di Ronzoni c'era Adriano Vianello e nella terza e ultima Armando Perna, Amato Pennasilico e Amadeus (nei crediti come Amedeo Sebastiani) sostituiscono Caputi e D'Amico.\nIl programma.\nIl quiz prese il posto di \"Colorado - Due contro tutti\", programma condotto nella precedente stagione proprio da Carlo Conti che aveva sostituito nel dicembre 1997 Alessandro Greco, e chiuso nonostante avesse risollevato, attraverso profonde modifiche, gli ascolti (da una media del 16% pass\u00f2 al 20-21%).\n\"In bocca al lupo!\" andava in onda dal luned\u00ec al sabato dallo Studio 3 del centro produzione Rai Nomentano di Roma: le prime due stagioni erano realizzate in diretta (ad eccezione della puntata del sabato nella seconda), risultando uno dei pochi giochi a premi ad utilizzare la diretta quotidiana, ed ha segnato la definitiva consacrazione di Carlo Conti.\nOltre al conduttore, erano presenti nel programma diversi personaggi: anzitutto a fare da mascotte a Conti vi era \"Lupo Giorgetto\", che incontr\u00f2 le simpatie dei bambini; l'astrologo Paolo Fox, protagonista della lettura dell'oroscopo quotidiano all'interno del gioco dello \"Zodiaco\", che gli regal\u00f2 grande popolarit\u00e0; Cloris Brosca alias la \"Zingara\", che durante la prima edizione di \"In bocca al lupo\" continuava a mostrare la famosa \"Luna Nera\"; Daniela Battizzocco, che dalla seconda edizione prese il posto della Brosca e il gioco della Zingara impersonando una sirena; un corpo di ballo costituito da ragazze di diverse nazionalit\u00e0 ed infine una band tutta al femminile denominata \"Lupacchiotte\" di cui facevano parte le cantanti Sabrina Marinangeli, Daniela Loi e Michela Tiziano.\nLa prima edizione ottenne straordinari indici di ascolto, arrivando al 35% di share giornaliero con 6.600.000 spettatori, costringendo alla chiusura il programma concorrente \"Superboll\", condotto da Fiorello su Canale 5, e confermandoli anche con il nuovo competitor \"Passaparola\", condotto a rotazione da Gerry Scotti e poi da Claudio Lippi.\nDopo due edizioni di grande successo di \"In bocca al lupo!\" andate in onda nelle stagioni 1998-1999 e 1999-2000, ne venne proposta una terza, che ha visto un cambio di conduzione: Carlo Conti passa a \"Domenica in\" ereditandola da Amadeus che, in un curioso scambio, passa a condurre il gioco preserale. Il programma si presenta con molte novit\u00e0 ai nastri di partenza, e Amadeus (affiancato da Donatella Pompadour) non riesce ad entrare nei suoi meccanismi scanzonati, apparendo un \"pesce fuor d'acqua\"; il programma ne risent\u00ec negli ascolti, tanto da essere superato da \"Passaparola\" di Gerry Scotti. Venne sospeso inaspettatamente il 21 ottobre 2000 e sostituito il 23 ottobre dello stesso anno da \"Quiz Show\", sempre condotto da Amadeus e diretto concorrente di \"Chi vuol essere miliardario?\" in onda nello stesso periodo su Canale 5.\nDella sospensione di \"In bocca al lupo!\" nessuno seppe nulla: la Rai non avvis\u00f2 nemmeno il regista ed ideatore Jocelyn della decisione, tanto meno il resto del cast che, per il resto della stagione televisiva, venne arruolato proprio da Carlo Conti per la sua \"Domenica in\".\nMeccanismo del gioco.\nIl programma nasce come versione \"riveduta e corretta\" di \"Colorado - Due contro tutti\", il precedente gioco preserale di Rai 1 in onda dal gennaio al giugno 1998. Infatti alcuni dei giochi presenti in \"Colorado\" sono presenti, pur presentando delle modifiche, anche all'interno di \"In bocca al lupo!\".\nIn ogni puntata partecipano 2 coppie divise in squadra azzurra e squadra gialla, assistite dai loro \"supporter\" (amici e parenti che potevano seguire i concorrenti e fare da pubblico alla trasmissione), coppie legate tra loro da qualsiasi vincolo, con l'obiettivo di conquistare la cifra pi\u00f9 alta della puntata ed essere la coppia vincitrice.\nLe 2 squadre si affrontavano in diverse prove.\nLa pecora nera.\nIl gioco \u00e8 diviso in 2 parti: nella prima parte le 2 squadre dovevano indovinare il titolo di 5 canzoni attraverso svariati tipi di quiz e prenotandosi con il pulsante. Per ogni titolo di canzone da indovinare sono in palio 300.000 lire.\nNella seconda parte, le 2 squadre devono indovinare quale delle 5 canzoni \u00e8 la \"pecora nera\", ovvero quella che non c'entra nulla con le altre e, individuata, spiegare il perch\u00e9 non c'entra nulla. Le squadre hanno 2 tentativi a testa per risolvere il gioco, in un tempo massimo di 30 secondi di tempo durante il quale viene mandata in onda la canzone che \u00e8 la \"pecora nera\". Il premio in palio parte da 3.000.000 di lire e diminuisce di 500.000 lire ogni 5 secondi.\nI cuccioli.\nIl secondo gioco vede protagonisti i bambini che spiegano, a modo loro, un oggetto misterioso che deve essere indovinato dai concorrenti. Anche in questo caso per ogni manche, le squadre hanno 2 possibilit\u00e0 di prenotazione. Chi indovina l'oggetto vince 1.000.000 di lire. Il gioco \u00e8 ripetuto in 2 manche.\nLo zodiaco.\nIl \"Gioco dello zodiaco\" \u00e8 uno dei giochi ereditati da \"Colorado - Due contro tutti\" e vede la partecipazione dell'astrologo Paolo Fox, che legge, segno per segno, l'oroscopo del giorno dopo. Inizia il gioco la squadra con il montepremi pi\u00f9 basso, che sceglie, a caso, uno dei 12 segni zodiacali. Possono accadere tre cose:\nI record.\nLa trasmissione d\u00e0 la possibilit\u00e0 alle persone da casa di poter scrivere il loro nome nel \"Grande libro dei record\" della trasmissione: si tratta di record casalinghi, di giochini presentati da persone comuni che vogliono comparire nella trasmissione. Il gioco dei record \u00e8 diviso in due parti: nella prima viene presentata la gara e la persona che l'ha proposta la compie e stabilisce il tempo da battere. Nella seconda parte, giocata al rientro dopo il gioco della \"Zingara\" e il blocco pubblicitario contenente le previsioni del tempo, entrano in gioco le 2 persone che vogliono battere il record presentato prima: la squadra in svantaggio pu\u00f2 scegliere a quale dei due concorrenti abbinarsi, lasciando l'altro concorrente alla squadra avversaria. Il concorrente che conclude per primo il record consente alla squadra cui \u00e8 abbinato di vincere 1.000.000 di lire e, nel caso in cui riesce a battere anche il record stabilito dal \"recordman\", ovvero colui che l'ha proposto, vince 1.000.000 di lire anche per s\u00e9 stesso.\nLa zingara.\nIl gioco delle 7 carte che ha decretato il successo di \"Luna Park\" viene proposto anche all'interno di \"In bocca al lupo\". Il gioco si svolge nella maniera classica: la prima squadra a presentarsi dinanzi a Cloris Brosca \u00e8 la squadra con il montepremi pi\u00f9 basso; dinanzi a loro le 7 carte e, per ogni arcano svelato, l'indovinello sui modi di dire cui dare risposta. Ogni carta ha un valore doppio rispetto alla carta precedente (100.000 lire la prima carta, 200.000 lire la seconda, 400.000 lire la terza, 800.000 lire la quarta, 1.600.000 lire la quinta e 3.200.000 lire la sesta) e la squadra ha il compito di superare il montepremi della squadra avversaria prima di potersi fermare. Nel caso in cui dovessero scoprire la carta raffigurante la \"Luna Nera\", la squadra dimezza il suo montepremi e conclude la sua gara.\nAttenti al lupo.\nProtagonista di questo gioco, che prendeva lo spunto dall'omonima canzone interpretata nel 1990 da Lucio Dalla e decreta la squadra vincitrice della puntata, \u00e8 una grande ruota divisa in 24 spicchi, posta in verticale, divisa in 6 gruppi di 3 spicchi con i colori delle due squadre (giallo e azzurro) e 6 spicchi che raffigurano il \"lupo nero\". A girare la ruota \u00e8 una delle ragazze del corpo di ballo, scelta dalla squadra in vantaggio. Si procede con il primo giro di ruota e possono succedere 2 cose:\nA seconda del tiro, corrisponde un numero di abbinamenti e un montepremi crescente:\n1\u00b0 tiro: 100.000 lire (5 abbinamenti)\n2\u00b0 tiro: 200.000 lire (10 abbinamenti)\n3\u00b0 tiro: 400.000 lire (15 abbinamenti)\n4\u00b0 tiro: 800.000 lire (20 abbinamenti)\n5\u00b0 tiro: 1.600.000 lire (25 abbinamenti)\n6\u00b0 tiro: 3.200.000 lire (30 abbinamenti)\n7\u00b0 tiro: 5.000.000 lire (35 abbinamenti)\nIl tempo a disposizione per le manche di gioco \u00e8 di complessivi 3 minuti di tempo a scalare. Una volta che il tempo arriva a 30 secondi e il gioco dovesse interrompersi, i tiri successivi non vengono effettuati (poche volte infatti \u00e8 stata fatta la manche da 5 milioni) e la squadra con il montepremi pi\u00f9 alto \u00e8 la squadra vincitrice della puntata che partecipa da sola all'ultimo gioco.\nDue contro tutti.\nIl gioco finale del \"Due contro tutti\" \u00e8 ereditato dal precedente \"Colorado - Due contro tutti\" e vede i due concorrenti della squadra vincitrice sfidare tutte le persone che, da casa, telefonano in trasmissione. Scopo del gioco \u00e8 di arrivare a grattare una delle caselle di due tabelloni da nove caselle ciascuno e trovare la carta dell'asso, che consente loro di vincere il montepremi abbinato al tabellone.\nConti annuncia un sostantivo e compito sia dei concorrenti in studio che di quelli da casa \u00e8 quello di indovinare l'aggettivo abbinato a quel sostantivo. In genere erano situazioni legate all'attualit\u00e0. Ogni aggettivo sbagliato consentiva ai montepremi dei 2 tabelloni di aumentare di 200 000 lire fino a quando l'aggettivo viene indovinato. Chi indovina l'aggettivo pu\u00f2 scegliere uno dei due tabelloni e una delle 9 caselle. Se si scopre l'asso si vince il montepremi di quel tabellone, se non viene scoperto l'asso, si procede con un nuovo sostantivo fino al termine della puntata.\nIn ogni caso, che la squadra finalista abbia vinto o no il montepremi, non tornava di diritto nella puntata successiva.\nModifiche seconda edizione.\nNel corso della seconda edizione il gioco, confermando il suo successo, non venne sostanzialmente modificato. Tuttavia vennero inserite alcune modifiche e 2 nuovi giochi:\nSpin-off.\nTanto \u00e8 stato il successo di \"In bocca al lupo\" che nel corso del programma sono stati creati speciali e trasmissioni quotidiane sempre condotte da Carlo Conti ed ispirate alla trasmissione. Si evidenziano:\nEsportazione del format.\nIl format del programma, creato interamente in Italia \u00e8 stato esportato anche in diversi paesi tra cui Francia, Germania, Turchia e, successivamente anche in Svizzera, Danimarca, Spagna e Argentina."}
{"id": "1507329", "revid": "633110", "url": "https://it.wikipedia.org/wiki?curid=1507329", "title": "MG 17", "text": "La MG 17, abbreviazione di Maschinengewehr 17, era una mitragliatrice aeronautica da installazione fissa costruita dalla Rheinmetall-Borsig.\nBasata sullo sviluppo della Rheinmetall MG 30 da fanteria era, assieme alla brandeggiabile MG 15, la mitragliatrice standard utilizzata dalla Luftwaffe per armare i propri velivoli da combattimento all'inizio della seconda guerra mondiale. Era raffreddata ad aria ed utilizzava munizioni standard 7,92 \u00d7 57 mm Mauser montate su nastro. Poteva essere dotata di un meccanismo di sincronizzazione che le permetteva di sparare senza colpire le pale dell'elica, ed in questa configurazione era installata sul muso degli aerei da caccia, come i Messerschmitt Bf 109 e Focke-Wulf Fw 190.\nQuando per la Luftwaffe furono disponibili mitragliatrici di calibro maggiore esse furono ricondizionate per l'uso a terra, quindi dotate di calcio, nuovi mirini e bipiedi o treppiedi, e date in dotazione soprattutto a personale a terra della stessa Luftwaffe.\nAl 1\u00ba luglio 1944 le MG 17 sono state prodotte in 24\u00a0271 esemplari ma non \u00e8 noto quante di queste siano state riconvertite per l'uso a terra."}
{"id": "1507331", "revid": "28592", "url": "https://it.wikipedia.org/wiki?curid=1507331", "title": "Castello dalle rosse torri", "text": ""}
{"id": "1507334", "revid": "729019", "url": "https://it.wikipedia.org/wiki?curid=1507334", "title": "Turning Point (Mario)", "text": "Turning Point \u00e8 il secondo album del cantante statunitense Mario, pubblicato in tutto il mondo il 7 dicembre 2004."}
{"id": "1507336", "revid": "287204", "url": "https://it.wikipedia.org/wiki?curid=1507336", "title": "Mario (Mario)", "text": "Mario \u00e8 l'album di debutto del cantante statunitense Mario, pubblicato in tutto il mondo nel 2002."}
{"id": "1507338", "revid": "118430194", "url": "https://it.wikipedia.org/wiki?curid=1507338", "title": "Loritto", "text": "Loritto (\"Lor\u00edt\" in dialetto camuno, anche \"Lur\u00ect\") \u00e8 una frazione del comune di Malonno in Valle Camonica.\nGeografia fisica.\nTerritorio.\nLoritto giace sul versante ovest della montagna, rivolto ad est, si trova a 110\u00a0km da Brescia. La strada comunale che lo collega a Malonno nel corso del 2008-2009 \u00e8 stata consolidata ed ampliata in alcuni punti rendendola pi\u00f9 sicura e facilmente percorribile. Esiste una strada parzialmente asfaltata, che salendo da Malonno e superando il passo di Fletta conduce ad Edolo, altro sentiero importante \u00e8 quello che passando da localit\u00e0 \"Brun\u00f2\" giunge alla vetta del monte Piz Tri meta di raduni di sci alpinistico in inverno e di arrampicate in mountain bike nel periodo estivo.\nMonumenti e luoghi d'interesse.\nQuesta localit\u00e0 \u00e8 rinomata per la bellezza delle sue foreste, gli itinerari micologici, e le sorgenti che offrono un'acqua particolarmente leggera e con propriet\u00e0 diuretiche. Vi \u00e8 una produzione completamente artigianale e biologica, gestita a livello famigliare, della formaggella camuna di monte.\nArchitetture religiose.\nLe chiese di Loritto sono:\nSociet\u00e0.\nLa popolazione di questa frazione di Malonno,una volta numerosa (circa 200 abitanti negli anni 60)ora si attesta sulle 60 unit\u00e0 che nel periodo estivo grazie ai turisti ritorna ai vecchi fasti, ci si pu\u00f2 ristorare in un'ottima trattoria aperto il sabato e la domenica con una vista mozzafiato sulla catena dell'Adamello.\nTradizioni e folclore.\nGli sc\u00fct\u00fcm sono nei dialetti camuni dei soprannomi o nomiglioli, a volte personali, altre indicanti tratti caratteristici di una comunit\u00e0. Quello che contraddistingue gli abitanti di Loritto \u00e8 \"Olt\u00fcli\" .\nSport.\nUna volta l'anno dal 1964, in agosto, si organizza la prestigiosa cronoscalata Malonno-Fletta."}
{"id": "1507339", "revid": "122059087", "url": "https://it.wikipedia.org/wiki?curid=1507339", "title": "Punta Rognosa di Sestriere", "text": "La punta Rognosa di Sestriere (3.280\u00a0m s.l.m.) \u00e8 una montagna delle Alpi Cozie.\nDescrizione.\nLa montagna si trova a sud-est dell'abitato di Sestriere lungo lo spartiacque tra la val Chisone (nella sua valle laterale val Troncea) e la val di Susa (nella sua valle laterale \"Valle Argentera\").\nAscensione alla vetta.\n\u00c8 possibile salire sulla vetta partendo dal colle del Sestriere. La via normale parte dall'abitato di Sestriere, in corrispondenza della stazione di partenza degli impianti di risalita del monte Sises e presenta un dislivello di circa 1300\u00a0m, per un tempo di percorrenza medio di circa 4 h. \nSi raggiunge dapprima la modesta diga di sbarramento del torrente \"Chisonetto\" (affluente del Chisone che nasce pi\u00f9 a valle in val Troncea), si costeggia il lago (2.167\u00a0m) sulla destra seguendo le indicazioni per il \"passo di san Giacomo\" (2.638\u00a0m) e le Rocce di San Giacomo. \nDopodich\u00e9, una volta giunti sulle Rocce di san Giacomo, ci si tiene sempre sulla stretta linea di cresta (numerosi ometti) e si oltrepassa il monte sotto Rognosa (3.009\u00a0m) arrivando immediatamente dopo al colle della Rognosa (3.000\u00a0m). Di qui si risale un facile pendio detritico che porta in cima alla montagna, su cui \u00e8 collocata una croce di ferro e una statua bianca della Madonna risalente al 1967.\nTrattandosi di una montagna abbastanza isolata, dalla vetta si gode un panorama vastissimo, dalle Alpi francesi del Delfinato alla citt\u00e0 di Torino."}
{"id": "1507342", "revid": "24443", "url": "https://it.wikipedia.org/wiki?curid=1507342", "title": "Rognosa di Sestriere", "text": ""}
{"id": "1507345", "revid": "767487", "url": "https://it.wikipedia.org/wiki?curid=1507345", "title": "Belce\u0219ti", "text": "Belce\u0219ti \u00e8 un comune della Romania di 11.428 abitanti, ubicato nel distretto di Ia\u0219i, nella regione storica della Moldavia.\nIl comune \u00e8 formato dall'unione di 6 villaggi: Belce\u0219ti, Liteni, Munteni, Satu Nou, Tansa, Ulmi."}
{"id": "1507346", "revid": "287204", "url": "https://it.wikipedia.org/wiki?curid=1507346", "title": "Belcesti", "text": ""}
{"id": "1507348", "revid": "599013", "url": "https://it.wikipedia.org/wiki?curid=1507348", "title": "Morten Bakke", "text": "Carriera.\nNella sua carriera, Bakke ha giocato per il , per il , per il V\u00e5lerenga, per il Raufoss IL e H\u00f8nefoss BK."}
{"id": "1507351", "revid": "767487", "url": "https://it.wikipedia.org/wiki?curid=1507351", "title": "Bivolari", "text": "Bivolari \u00e8 un comune della Romania di 4.485 abitanti, ubicato nel distretto di Ia\u0219i, nella regione storica della Moldavia.\nIl comune \u00e8 formato dall'unione di 5 villaggi: Bivolari, Buruiene\u0219ti, Solone\u021b, Tab\u0103ra, Traian."}
{"id": "1507353", "revid": "339392", "url": "https://it.wikipedia.org/wiki?curid=1507353", "title": "Al Basrah", "text": ""}
{"id": "1507354", "revid": "767487", "url": "https://it.wikipedia.org/wiki?curid=1507354", "title": "Br\u0103e\u0219ti (Ia\u0219i)", "text": "Br\u0103e\u0219ti \u00e8 un comune della Romania di 3.210 abitanti, ubicato nel distretto di Ia\u0219i, nella regione storica della Moldavia.\nIl comune \u00e8 formato dall'unione di 5 villaggi: Albe\u0219ti, Br\u0103e\u0219ti, Buda, Criste\u0219ti, Rediu."}
{"id": "1507355", "revid": "797136", "url": "https://it.wikipedia.org/wiki?curid=1507355", "title": "Sylvain Monsoreau", "text": ""}
{"id": "1507360", "revid": "767487", "url": "https://it.wikipedia.org/wiki?curid=1507360", "title": "Butea (Romania)", "text": "Butea \u00e8 un comune della Romania di 4.262 abitanti, ubicato nel distretto di Ia\u0219i, nella regione storica della Moldavia.\nIl comune \u00e8 formato dall'unione di 2 villaggi: Butea e Micl\u0103u\u0219eni. \u00c8 un comune collinare, e dall'alto si pu\u00f2 vedere la valle del fiume Siret, affluente del Danubio, che attraversa il paese."}
{"id": "1507361", "revid": "1924342", "url": "https://it.wikipedia.org/wiki?curid=1507361", "title": "Let Me Love You (Mario)", "text": "Let Me Love You \u00e8 il primo singolo estratto dall'album \"Turning Point\" del cantante statunitense Mario del 2004. Prodotto da Scott Storch e scritta da un'allora sconosciuto Ne-Yo, il brano musicale ha raggiunto la prima posizione della Billboard Hot 100 e della Hot R&amp;B/Hip-Hop Songs negli Stati Uniti. Il singolo ha avuto successo anche nel resto del mondo, raggiungendo la prima posizione anche in Germania, Nuova Zelanda e Paesi Bassi, e la seconda in Danimarca, Italia, Regno Unito e Svizzera. Il brano ha ricevuto una nomination ai Grammy nella categoria Best R&amp;B Male Vocal Performance.\nDescrizione.\n\"Let Me Love You\" \u00e8 stato prodotto da Scott Storch, e scritto da Ne-Yo, Scott Storch, e Kameron Houff. Il remix della canzone, sempre prodotto da Storch, contiene una parte rap cantata da Jadakiss e T.I..\nHa mantenuto la posizione numero 1 nella classifica americana per nove settimane da gennaio a marzo 2005, e ad oggi \u00e8 il pi\u00f9 grande successo di Mario. Ha raggiunto anche la seconda posizione in Italia, ed \u00e8 stata in vetta anche alla classifica dei brani R&amp;B/Hip Hop.\nVideo musicale.\nIl video musicale prodotto per \"Let Me Love You\" \u00e8 stato diretto nell'ottobre 2004 da Little X. Nel 2006 \u00e8 stato nominato agli MTV Australia Video Music Awards nella categoria \"miglior video R&amp;B\". I vestiti indossati nel video sono stati disegnati dalla stilista June Ambrose.\nRiconoscimenti.\nNel 2005 il brano ha ricevuto alcune nomination per i Billboard Music Award, incluse quelle per \"Hot 100 Single of the Year\", \"Hot 100 Airplay Single of the Year\", \"Hot R&amp;B/Hip-Hop Single of the Year\", \"Hot R&amp;B/Hip-Hop Airplay Single of the Year, vincendo in queste ultime due categorie. \u00c8 stato anche nominato in occasione degli MTV Europe Music Award come miglior singolo R&amp;B, in occasione dei BET Awards nella categoria \"scelti dagli spettatori\", ai MOBO Awards come \"miglior singolo\" ed ai Soul Train Music Awards come \"miglior canzone R&amp;B o soul\". nel 2006, Mario \u00e8 stato nominato ai Grammy Award come \"miglior performance maschile R&amp;B\" con \"Let Me Love You\"."}
{"id": "1507367", "revid": "767487", "url": "https://it.wikipedia.org/wiki?curid=1507367", "title": "Cepleni\u021ba", "text": "Cepleni\u021ba \u00e8 un comune della Romania di 4.530 abitanti, ubicato nel distretto di Ia\u0219i, nella regione storica della Moldavia.\nIl comune \u00e8 formato dall'unione di 4 villaggi: Buhalni\u021ba, Cepleni\u021ba, Poiana M\u0103rului, Zlodica."}
{"id": "1507368", "revid": "287204", "url": "https://it.wikipedia.org/wiki?curid=1507368", "title": "Ceplenita", "text": ""}
{"id": "1507369", "revid": "599013", "url": "https://it.wikipedia.org/wiki?curid=1507369", "title": "Vedran Runje", "text": "Biografia.\nNato a Bologna, ha 2 gemelli di 20 anni pi\u00f9 giovani.(?????) \nCarriera.\nClub.\nNella sua carriera, Runje ha giocato per l', per l', per lo , per l'Olympique Marsiglia, per il Be\u015fikta\u015f e per il .\nNazionale.\n\u00c8 stato convocato per il come riserva di Stipe Pletikosa. Grazie alla qualificazione matematicamente raggiunta al primo posto dopo sole due partite nel girone, gioca titolare nella terza ininfluente gara, vinta anch'essa 1-0, contro la Polonia."}
{"id": "1507372", "revid": "479086", "url": "https://it.wikipedia.org/wiki?curid=1507372", "title": "D3 (standard di videoregistrazione)", "text": "Il D3 \u00e8 un formato di videoregistrazione digitale, commercializzato dalla Panasonic nel 1991 in concorrenza con il D2 della Ampex.\nAspetti tecnici.\nIl formato usa un nastro da mezzo pollice fatto scorrere alla velocit\u00e0 di 83.88 mm/s, quindi pi\u00f9 piccolo e dallo scorrimento pi\u00f9 lento del D2 (19 mm/131.7 mm/s). Come il D2, \u00e8 un formato di video digitale composito, e usa la stessa campionatura, a quattro volte la frequenza della sottoportante colore e quantizzato a 8 bit.\nIl D3 prevede quattro canali di audio digitale PCM a 48 kHz e 16/20 bit, registrati fisicamente, insieme ad altri dati ausiliari, insieme al video, durante l'intervallo di ritorno verticale.\nQuesto formato ha una qualit\u00e0 elevata: il bitrate \u00e8 di 143 Mbit/s e la codifica avviene senza perdita di informazioni. Il D3 \u00e8 l'unico formato di videoregistrazione lossless disponibile sui camcorder.\nEvoluzione del formato.\nIl formato D5, introdotto del 1993 e commercializzato anche in versione HD, usa lo stesso formato fisico del D3, con il nastro fatto scorrere all'incirca al doppio della velocit\u00e0.\nA sua volta, lo schema di trasporto del D3 deriva dal formato MII, della stessa Panasonic.\nLe videocassette D3 e D5 esistono in tre dimensioni fisiche, in maniera simile al DVCPro, e con durate rispettivamente di 50, 126 e 248 minuti."}
{"id": "1507374", "revid": "1776051", "url": "https://it.wikipedia.org/wiki?curid=1507374", "title": "Ciohor\u0103ni", "text": "Ciohor\u0103ni \u00e8 un comune della Romania di 2.100 abitanti, ubicato nel distretto di Ia\u0219i, nella regione storica della Moldavia.\nCiohor\u0103ni \u00e8 comune autonomo dal 1\u00ba gennaio 1995, quando si \u00e8 staccato dal comune di Miroslove\u0219ti."}
{"id": "1507375", "revid": "287204", "url": "https://it.wikipedia.org/wiki?curid=1507375", "title": "Ciohorani", "text": ""}
{"id": "1507389", "revid": "767487", "url": "https://it.wikipedia.org/wiki?curid=1507389", "title": "Ciorte\u0219ti", "text": "Ciorte\u0219ti \u00e8 un comune della Romania di 4.227 abitanti, ubicato nel distretto di Ia\u0219i, nella regione storica della Moldavia.\nIl comune \u00e8 formato dall'unione di 5 villaggi: Ciorte\u0219ti, Coropceni, Deleni, Rot\u0103ria, \u0218erbe\u0219ti."}
{"id": "1507390", "revid": "287204", "url": "https://it.wikipedia.org/wiki?curid=1507390", "title": "Ciortesti", "text": ""}
{"id": "1507392", "revid": "123620279", "url": "https://it.wikipedia.org/wiki?curid=1507392", "title": "Catanzaro Beach Soccer", "text": "Il Catanzaro Beach Soccer \u00e8 una societ\u00e0 sportiva Italiana di beach soccer della citt\u00e0 di Catanzaro, nata nel 1999.\nUnica societ\u00e0 calabrese ad aver vinto titoli nazionali in questa disciplina. Dal 2014 dispone anche di una squadra femminile che in due anni si \u00e8 laureata campione d'Italia (2014) e vicecampione d'Italia (2015).\nPalmar\u00e8s.\nCompetizioni nazionali.\nIII Classificata Mondiale per clubs LIBS 2007"}
{"id": "1507393", "revid": "834", "url": "https://it.wikipedia.org/wiki?curid=1507393", "title": "California Jam 1974", "text": ""}
{"id": "1507399", "revid": "767487", "url": "https://it.wikipedia.org/wiki?curid=1507399", "title": "Ciurea", "text": "Ciurea \u00e8 un comune della Romania di 10.769 abitanti, ubicato nel distretto di Ia\u0219i, nella regione storica della Moldavia.\nIl comune \u00e8 formato dall'unione di 7 villaggi: Ciurea, Cur\u0103turi, Dumbrava, Hlincea, Lunca Cet\u0103\u021buii, Picioru Lupului, Slobozia.\nCiurea fa parte della Zona metropolitana di Ia\u0219i.\nNel territorio del villaggio di Hlincea si trova l'omonimo monastero, con una chiesa dedicata a San Giorgio (\"Sf\u00e2ntul Gheorghe\") del XVI secolo, contenente affreschi databili al 1661."}
{"id": "1507403", "revid": "599013", "url": "https://it.wikipedia.org/wiki?curid=1507403", "title": "Daniel G\u00fciza", "text": "Biografia.\n\u00c8 stato sposato con la conduttrice e agente FIFA Nuria Berm\u00fadez, dalla quale ha avuto un figlio, Daniel, nato il 1\u00ba dicembre 2007.\nCarriera.\nClub.\nQuando era in et\u00e0 giovanissima il Maiorca lo inser\u00ec nella sua squadra giovanile, ma problemi fisici che condizionavano il suo rendimento, dei quali negli ultimi tempi s'\u00e8 liberato, impedivano la sua parabola ascendente. Dopo esser stato ceduto senza successo al Recreativo Huelva, passa al Barcellona B dove gioca l'ultima parte della stagione 2003-2004, in estate s'accasa al Ciudad de Murcia, nella Segunda Divisi\u00f3n spagnola. Nella squadra murciana, si rivela un grande goleador; infatti, il Getafe non se lo lascia sfuggire e lo acquista per 800.000 \u20ac. Con la sua nuova squadra, gioca due stagioni (2005-06 e 2006-07), assicurandosi senza problemi il posto nella Primera Divisi\u00f3n. Gioca anche, perdendola, la finale di Copa del Rey contro il .\nNella stagione 2007-2008 torna al Maiorca, disputando un'ottima annata e laureandosi capocannoniere del campionato spagnolo con 27 reti. Il 7 luglio 2008 si trasferisce in Turchia per giocare nel Fenerbah\u00e7e di Istanbul, dove vince il campionato turco nel 2010-2011. Il 19 agosto 2011 rescinde con il Fenerbah\u00e7e, tornando in patria al Getafe, dove gioca una stagione prima di andare in prestito al club malese del Johor Darul Ta'zim Football Club. Il 29 luglio 2013 firma per la societ\u00e0 paraguaiana del Cerro Porte\u00f1o, dove segna 15 gol. Successivamente passa al Cadice e nel 2017 all'Atl\u00e9tico Sanluque\u00f1o. Ha anche giocato in Coppa Libertadores, ed in Coppa Sudamericana.\nNazionale.\nL'8 novembre 2007, grazie al suo ottimo inizio di stagione, viene convocato da Luis Aragon\u00e9s, commissario tecnico della rappresentativa nazionale spagnola, per le due gare di qualificazione al , contro ed : esordisce contro quest'ultima il 21 novembre.\nConvocato per il Campionato europeo 2008, viene schierato nell'incontro del 18 giugno contro la , l'ultimo della prima fase, nel quale realizza la rete del definitivo 2-1 per gli iberici. Nei quarti di finale, contro l', ai tiri di rigore si fa parare la sua conclusione da Gianluigi Buffon, ma sar\u00e0 comunque la Spagna a passare il turno. Nella semifinale contro la le \"Furie Rosse\" si impongono per 3-0 ed \u00e8 proprio G\u00fciza a realizzare la seconda rete, al 70\u00ba minuto di gioco. Viene mandato in campo anche nella vittoriosa finale contro la , subentrato nel secondo tempo a Fernando Torres.\nPartecipa alla Confederations Cup 2009 in Sudafrica, dove segna una doppietta nella finale per il terzo posto vinta per 3-2 dalla Spagna contro il ai tempi supplementari.\nStatistiche.\nPresenze e reti nei club.\n\"Statistiche aggiornate al 30 giugno 2017.\""}
{"id": "1507404", "revid": "287204", "url": "https://it.wikipedia.org/wiki?curid=1507404", "title": "Queluz (Brasile)", "text": "Queluz \u00e8 un comune del Brasile nello Stato di San Paolo, parte della mesoregione della Vale do Para\u00edba Paulista e della microregione di Guaratinguet\u00e1."}
{"id": "1507406", "revid": "599013", "url": "https://it.wikipedia.org/wiki?curid=1507406", "title": "Australian Rugby Championship", "text": "LAustralian Rugby Championship, noto per esigenze di sponsorizzazione anche come Mazda Australian Rugby Championship, fu un campionato nazionale professionistico di rugby a 15 che si tenne in Australia per una sola stagione.\nIstituito nel 2007 dalla Australian Rugby Union con lo scopo di creare un campionato intermedio tra i vari tornei organizzati dalle Federazioni dei singoli Stati e il Super Rugby, competizione interconfederale riservata alle allora quattro \"franchise\" rappresentanti l'Australia in tale competizione, esso vide nella sua stagione inaugurale (e, a posteriori, l'unica) otto squadre, tre delle quali provenienti dal Nuovo Galles del Sud, due dal Queensland e una ciascuna dal Territorio della Capitale, dall'Australia Occidentale e dallo Stato di Victoria.\nLa prima edizione del torneo si tenne da met\u00e0 agosto a met\u00e0 ottobre 2007 in concomitanza con la Coppa del Mondo in programma in Francia, e vide vincitrice la squadra del Nuovo Galles del Sud dei Central Coast Rays.\nA causa di perdite finanziarie di circa 4,7 milioni di dollari australiani (circa 3,7 milioni di euro) dopo tale prima edizione, e una previsione di perdita di circa altri 3,3 milioni nella stagione successiva, la Federazione ne decise la soppressione gi\u00e0 nel dicembre 2007.\nStoria.\nLa maggiore competizione di club in Australia, fin dall'avvento del professionismo nel rugby a 15, \u00e8 il Super Rugby, istituito nel 1996 come Super 12 e divenuto nel 2004 Super 14 dal numero delle squadre che vi prendevano parte; tale torneo, organizzato dal SANZAR, organismo costituito dalle federazioni australiana, neozelandese e sudafricana, \u00e8 riservato alle \"franchise\", ovvero squadre espressione delle federazioni provinciali o statali dei tre Paesi, cui afferiscono i vari club della giurisdizione delle varie federazioni.\nL'Australia all'epoca era presente nel Super Rugby con quattro \"franchise\", espressione dell'Australia Occidentale (Western Force), Nuovo Galles del Sud (Waratahs), Queensland (Reds) e Territorio della capitale (Brumbies).\nAl di sotto di tale competizione figuravano tornei di ambito statale (come per esempio la Queensland Premier Rugby oppure lo Shute Shield, campionato dell'area di Sydney).\nNon esisteva, dunque, un campionato nazionale australiano.\nFu tentata nel 2006 l'istituzione di un torneo nazionale, riservato alle quattro \"franchise\" australiane di Super Rugby, l'Australian Provincial Championship, vinta dai , ma gi\u00e0 da prima dell'inizio di detta competizione se ne decise la soppressione al termine della prima edizione, per istituire un torneo su base nazionale per la stagione successiva.\nAlla fine del 2006 la Federazione propose un campionato inizialmente riservato a otto squadre da scegliersi tra cinque federazioni statali (le quattro delle franchise del Super Rugby pi\u00f9 quella dello Stato di Victoria), da disputarsi l'anno successivo durante la primavera australe (da agosto a ottobre); la prima edizione sarebbe stata priva dei giocatori internazionali presenti alla , ma il torneo, di rango affine alla Currie Cup sudafricana e al National Provincial Championship neozelandese, avrebbe dovuto servire come palestra per i giocatori che dovevano effettuare il passaggio dal rugby provinciale a quello delle \"franchise\" ed eventualmente alla Nazionale, onde colmare il \"gap\" esistente tra il rugby provinciale e quello interconfederale.\nIl torneo fu presentato nel luglio 2007, ma l'accoglienza riservatagli non fu entusiasta, la critica maggiore basandosi sul fatto che, essendo in quel periodo tutto il rugby professionistico australiano in cattive acque (con due club, gli Waratahs e i Reds terminati agli ultimi due posti del Super 14 2007 e gli \"Wallabies\" provenienti da una delle loro peggiori stagioni), non sarebbe stata una competizione composta da giocatori di seconda scelta lasciati liberi dalle \"franchise\" a risollevare l'interesse verso la disciplina.\nLa federazione del Nuovo Galles del Sud fu presente al torneo con tre squadre, due da Sydney (i Fleet e i Rams) e una da Gosford (i Central Coast Rays); il Queensland fu rappresentato da due squadre di Brisbane, i Ballymore Tornadoes e gli East Coast Aces; una squadra venne da Canberra, i Vikings, una dall'Australia Occidentale, i Perth Spirit, e anche lo Stato di Victoria fu presente con una sua rappresentante, i Melbourne Rebels.\nIl tesseramento era libero, quindi non vi erano vincoli territoriali, per cui una squadra di un determinato Stato poteva ingaggiare un giocatore proveniente dalla Federazione di un altro Stato.\nFu deciso di applicare, in via sperimentale, le nuove modifiche al gioco, alcune delle quali furono due anni dopo introdotte in via definitiva nel regolamento dall'IRB.\nL'unica edizione.\nNel fine settimana tra il 10 e il 12 agosto 2007 si disputarono i primi incontri della stagione regolare del torneo.\nNel corso della prima fase la squadra che realizz\u00f2 il maggior numero di vittorie, 6 su 8 incontri, fu il Perth Spirit che present\u00f2 anche la miglior difesa, avendo subito solo 138 punti, ma che tuttavia termin\u00f2 terza per via dell'unico punto di bonus al suo attivo; i Melbourne Rebels si qualificarono per le semifinali pur figurando penultimi tra le squadre realizzatrici, con 170 punti all'attivo (peggio di loro solo i Sydney Fleet, che ne realizzarono 163), e presentando la terza peggior differenza punti del torneo (-36, migliore solo dei Ballymore Tornadoes con -49 e dei Sydney Fleet con -180).\nNella semifinale, tuttavia, furono proprio i Rebels, espressione dell'unico Stato all'epoca ancora fuori dal Super Rugby, a sconfiggere a Sydney i Rams vincitori della stagione regolare e a giungere alla finale, disputata a Gosford contro i Central Coast Rays; questi ultimi si imposero nell'incontro decisivo per 20-12 e si aggiudicarono il titolo.\nLa cancellazione del torneo.\nLa copertura televisiva del torneo fu assicurata in chiaro dall'ABC; la scarsa affluenza durante gli incontri, con picchi mai superiori a poco pi\u00f9 di 5\u00a0000 presenze e un pubblico complessivo, in tutta la fase finale, di poco pi\u00f9 di 5\u00a0500 spettatori, tuttavia, fu un fattore negativo che, unito al passivo di gestione di poco pi\u00f9 di 4\u00a0700\u00a0000 dollari australiani (circa 3\u00a0700\u00a0000 \u20ac), spinsero nel dicembre 2007 la Federazione a sopprimere il torneo; tra le altre motivazioni addotte per la chiusura, la considerazione che nel 2008 vi sarebbe stato un ulteriore passivo di circa 3\u00a0300\u00a0000 dollari, per un totale di 8 milioni in due stagioni, definito \u00abamministrativamente irresponsabile\u00bb dal presidente dell'Australian Rugby Union Matt Carroll.\nLa decisione della Federazione non fu, tuttavia, esente da critiche; nonostante, come detto, lo scetticismo iniziale con cui il torneo fu accolto, giocatori e allenatori erano generalmente ben disposti verso tale campionato; Matt Cockbain, ex \"Wallaby\" campione del mondo nel 1999 e giocatore-allenatore in seconda dei Melbourne Rebels, aveva suggerito, alla fine del torneo, di rivedere la formula e di prevedere incontri di andata e ritorno come in Currie Cup nonch\u00e9 di impiegare i giocatori della Nazionale, che nell'edizione appena conclusa non avevano potuto essere utilizzati in quanto in Francia a disputare la ; gradimento per il torneo fu espresso anche da un altro nazionale australiano, Adam Ashley-Cooper, che sostenne, in ci\u00f2 appoggiato anche dall'allenatore dei Rebels Bill Millard, che l'inserimento nelle squadre dei giocatori della Nazionale avrebbe incrementato il livello tecnico della competizione e lo spettacolo complessivo; pi\u00f9 in generale, tecnici e giocatori sostennero che il pubblico stava gradualmente prendendo confidenza al torneo e alle regole sperimentali del gioco in esso praticate, e che quindi sarebbe stato opportuno continuare a disputarlo al fine di permettere agli spettatori di familiarizzare con il nuovo tipo di gioco e con le squadre in campo.\nQuando il torneo fu poi effettivamente soppresso, l'associazione dei rugbisti australiani defin\u00ec, per bocca del suo portavoce Tony Dempsey, \u00abtroppo affrettata\u00bb la decisione.\nDempsey sostenne che, pur convenendo sul fatto che la Federazione dovesse comportarsi in modo amministrativamente responsabile, vi erano diverse aree di competenza nelle quali si potevano razionalizzare le spese per poter reperire i fondi al fine di disputare un'altra edizione del torneo, e che, visto che prima dell'agosto successivo non si sarebbe disputato il torneo, ci sarebbe stato il tempo sufficiente per valutare attentamente la questione.\nDempsey lament\u00f2 anche il fatto che il parere favorevole dei giocatori fosse stato ignorato: a parte i citati, si erano espressi a favore anche altri grossi nomi del rugby australiano come Adam Freier il quale, alla notizia della cancellazione dell'Australian Rugby Championship, sostenne che era stata tolta ai giovani emergenti una grossa occasione di mettersi in luce in vista di un futuro impiego nel Super Rugby e nella Nazionale, e che se la perdita economica era facilmente misurabile, quella in termini di sviluppo dei giocatori era difficile da calcolare.\nAnche David Croft, capitano dei Reds e ingaggiato nell'ARC dai Melbourne Rebels, lament\u00f2 la perdita di \u00abimportanti benefic\u00ee\u00bb a lungo termine, non quantificabili in un bilancio economico, come per esempio la costruzione di uno spirito di squadra e la formazione di una cultura sportiva che ritenne \u00abingiusto cancellare cos\u00ec facilmente\u00bb.\nIl responsabile della federazione rugbistica del Nuovo Galles del Sud defin\u00ec la decisione \u00abtriste ma inevitabile\u00bb, mentre il suo collega della federazione dell'Australia Occidentale si disse speranzoso che l'idea di un campionato nazionale non fosse messa da parte: \u00ablo vogliono i giocatori, lo vogliono gli appassionati e ne ha bisogno il rugby australiano\u00bb.\nLo stesso John Connolly, all'epoca C.T. degli \"Wallabies\", aveva accolto con entusiasmo l'istituzione di tale campionato, capace a suo dire di dare una vetrina importante a potenziali talenti, e non manc\u00f2 di criticare ferocemente la soppressione dello stesso, come parte di una sua polemica pi\u00f9 ampia contro la Federazione; ancora due anni pi\u00f9 tardi, la chiusura dell'Australian Rugby Championship fu definita \u00abuna disgrazia\u00bb da addebitare al responsabile amministrativo dell'Australian Rugby Union John O'Neill, citato anche come responsabile per le scarse \"performance\" del rugby australiano prima e dopo la .\nCome eredit\u00e0 del torneo soppresso, quando nel 2009 fu deciso di designare Melbourne come sede della quinta squadra australiana in aggiunta alle quattro che disputavano l'allora Super 14 a partire dal 2011, la nuova \"franchise\" assunse il nome di Melbourne Rebels in omaggio alla squadra che giunse alla finale dell'Australian Rugby Championship nel 2007.\nIl torneo.\nFormato.\nIl torneo prevedeva una stagione regolare, in cui tutte le otto squadre si dovessero incontrare tra di esse in gare di sola andata, e che ogni squadra disputasse otto incontri: l'ottavo e ultimo turno fu la ripetizione della prima giornata a campi invertiti.\nIl punteggio adottato fu quello del Super Rugby, ovvero quattro punti per la vittoria, due per il pareggio e nessuno per la sconfitta, pi\u00f9 un bonus di un punto per la perdente con uno scarto uguale o inferiore a 7 punti e un ulteriore bonus di un punto per le squadre che in un singolo incontro marcassero almeno 4 mete.\nAl termine della stagione regolare le prime quattro squadre disputavano le semifinali in gara unica, con la prima e la seconda classificata che ricevevano in casa rispettivamente la quarta e la terza classificata; le vincenti della semifinale avrebbero disputato la finale in gara unica in casa della miglior classificata nella stagione regolare."}
{"id": "1507407", "revid": "1543377", "url": "https://it.wikipedia.org/wiki?curid=1507407", "title": "Valli valdesi", "text": "Con il termine valli valdesi (\"Vall\u00e9es vaudoises\" in francese, \"Valadas valdesas\" in occitano) si intendono tre valli dell'Italia nord-occidentale nelle quali \u00e8 particolarmente presente la Chiesa evangelica valdese. Le tre valli, tutte situate nella citt\u00e0 metropolitana di Torino, sono: la Val Pellice, la Val Chisone e la Valle Germanasca. Il centro culturale e storico pi\u00f9 importante delle valli \u00e8 Torre Pellice.\nStoria.\nFin dall'epoca medioevale i Valdesi, perseguitati nella Francia e nell'Italia del nord, trovarono rifugio in queste valli. I Valdesi aderirono alla Riforma protestante nell'assemblea del 1532 a \"Chanforan\" (Val Pellice). Nel XVII secolo le valli videro diverse campagne armate dei Savoia contro i Valdesi. Nel 1655 le persecuzioni note come \"Pasque piemontesi\" portarono alla morte, secondo fonti valdesi, di \"1712 massacrati dei due sessi\". Nel 1686 i valdesi furono di nuovo sotto attacco: nonostante opponessero resistenza, le truppe savoiarde ne uccisero circa 3000, e ne condussero in carcere altri 8500 circa. Ai restanti, dopo un periodo di guerriglia, fu concesso di emigrare in Svizzera. Nel 1689 un gruppo di 1000 valdesi part\u00ec da Ginevra e, con una marcia di 15 giorni, rientr\u00f2 nelle valli (\"Glorioso rimpatrio\"), iniziando una guerriglia di liberazione. Questa si protrasse fino al 1690, quando, in seguito alle mutate condizioni politiche, il duca di Savoia Vittorio Amedeo II sospese le ostilit\u00e0, garantendo un certo livello di tolleranza ai Valdesi. A lungo sopportati nel regno Sabaudo, si videro concessi infine, da Re Carlo Alberto, i pieni diritti civili e politici con le Lettere patenti del 17 febbraio 1848."}
{"id": "1507409", "revid": "28592", "url": "https://it.wikipedia.org/wiki?curid=1507409", "title": "Priuli &amp; Verlucca Editori", "text": ""}
{"id": "1507413", "revid": "599013", "url": "https://it.wikipedia.org/wiki?curid=1507413", "title": "Bit gag", "text": "Come per il Ball gag o il Ring gag, anche il Bit gag \u00e8 un tipo di bavaglio, destinato quindi a limitare o impedire la parola. \n\u00c8 composto da una barra cilindrica di plastica, legno o metallo, eventualmente rivestita di pelle, posta in posizione orizzontale fra le arcate dentarie per mantenere la bocca aperta, e da due lacci o cinghia di cuoio che si chiudono dietro la testa. Tale bavaglio \u00e8 di derivazione equestre, mimando in modo pi\u00f9 o meno raffinato il morso dei cavalli, pertanto \u00e8 spesso usato nelle pratiche di pony play. Modelli pi\u00f9 sofisticati hanno una serie di cinghie di cuoio tali da creare un Head harness per bloccare in modo completo la testa del portatore.\nNon permettendo di chiudere la bocca, il bit gag comporta l'impossibilit\u00e0, per chi vi \u00e8 sottoposto, di deglutire la saliva; ci\u00f2 causa la fuoriuscita dalla bocca della saliva in eccesso (drooling) causando quindi una accresciuta sensazione di umiliazione in chi lo indossa."}
{"id": "1507417", "revid": "44939", "url": "https://it.wikipedia.org/wiki?curid=1507417", "title": "Gruppo metile", "text": ""}
{"id": "1507424", "revid": "174925", "url": "https://it.wikipedia.org/wiki?curid=1507424", "title": "Scheletro osseo", "text": ""}
{"id": "1507425", "revid": "400694", "url": "https://it.wikipedia.org/wiki?curid=1507425", "title": "Ufficio Postale", "text": ""}
{"id": "1507426", "revid": "79968", "url": "https://it.wikipedia.org/wiki?curid=1507426", "title": "Guardia medica", "text": ""}
{"id": "1507433", "revid": "2039709", "url": "https://it.wikipedia.org/wiki?curid=1507433", "title": "Grotta Romanelli", "text": "La grotta Romanelli \u00e8 una delle grotte naturali costiere salentine, vicino a Castro. Fu scoperta agli inizi del 1900 da Paolo Emilio Stasi.\nLa grotta \u00e8 lunga solo 35 metri, e si ha evidenza dai ritrovamenti che fu un rifugio per l'uomo nel Paleolitico. Si costituisce da un unico ampio vano aperto e visibile dall'esterno. Si accede pi\u00f9 comodamente dal mare e l'ingresso al suo interno \u00e8 vietato.\nAll'atto della sua scoperta l'antro non era visibile in quanto occultato da banchi di brecce ossifere e tutto il suo volume interno occupato da successioni di strati, ricchi di reperti, di terreni rossi e bruni di origine eolica.\nLa stratigrafia.\nGrotta Romanelli \u00e8 molto importante nella storia degli studi preistorici perch\u00e9 con la sua scoperta fu definitivamente accertata la presenza del Paleolitico superiore in Italia a lungo negata da studiosi come il Pigorini. Le prime esplorazioni risalgono al 1900 ad opera di Paolo Emilio Stasi. Con gli scavi di Gian Alberto Blanc si mise in luce la stratigrafia completa della grotta, che ebbe due momenti di frequentazione: uno nel Paleolitico medio (Musteriano - strato G) l'altro nel Paleolitico superiore (Romanelliano - strati E-A)\nUomini delle Terre Rosse.\nNelle \"terre rosse\" di grotta Romanelli furono rinvenuti strumenti di pietra (raschiatoi) attribuibili al Musteriano. Con il termine \"Musteriano\" si intende la cultura che nel Paleolitico medio (120.000-40.000 anni fa) si diffonde in tutta Europa. Autore ne \u00e8 l'uomo di Neanderthal, che si estingue all'inizio del Paleolitico superiore (40.000-35.000 anni fa), lasciando il posto all'uomo anatomicamente moderno.\nUomini delle Terre Brune.\nNelle \"terre brune\" furono rinvenuti strumenti litici, ossei e pietre incise attribuibili al Romanelliano, che \u00e8 un aspetto del Paleolitico superiore finale italiano (circa 10.000 anni fa). Oltre agli strumenti vennero alla luce tre scheletri umani insieme ad altre ossa sparse. Gli uomini delle \"terre brune\" erano uomini anatomicamente moderni che arrivarono in Europa verso i 35.000 anni fa dall'Africa, dove ebbero origine tra 100.000 e 200.000 anni fa.\nL'arte nel Paleolitico superiore in grotta Romanelli.\nCon il Paleolitico superiore (40/35.000-10.000 anni fa) nascono le prime manifestazioni artistiche eseguite dall'uomo moderno su oggetti (arte mobiliare) o su pareti di grotte (arte parietale). I motivi rappresentati sono soprattutto animali con accanto altri segni. Alla fine del Paleolitico superiore diventano pi\u00f9 rare le figure naturalistiche a vantaggio di disegni fatti di linee o di soggetti schematici come animali dal profilo sommario. \nGrotta Romanelli ha restituito pietre incise con una grande variet\u00e0 di motivi, cronologicamente parallele all'industria romanelliana.\nSi tratta in gran parte di composizioni lineari e geometriche, tra le quali compaiono i cosiddetti nastriforni con l'estremit\u00e0 a ciuffo o ad occhiello. Pi\u00f9 scarsi i soggetti animali, spesso con il corpo campito da linee. Un'unica pietra \u00e8 dipinta con file sovrapposte di segni a forma di pettine. Sulle sue pareti, inoltre, \u00e8 la figura di un bovide con altre figure fusiformi o ovali e fasci di linee verticali e oblique."}
{"id": "1507439", "revid": "123492402", "url": "https://it.wikipedia.org/wiki?curid=1507439", "title": "Gustave de Molinari", "text": "Biografia.\nNegli anni 1840 mentre viveva a Parigi frequent\u00f2 il vivace ambiente liberale francese ed entr\u00f2 a far parte della \"Ligue pour la Libert\u00e9 des \u00c9changes\" (Lega per il libero mercato), gruppo animato e guidato da Fr\u00e9d\u00e9ric Bastiat, lo stesso Bastiat che sul letto di morte (1850) indic\u00f2 in Molinari il suo erede spirituale.\nNegli anni cinquanta con l'avvento al potere di Napoleone III lasci\u00f2 la Francia per tornare in Belgio, dove rimase fino agli anni sessanta, per poi tornare a Parigi, dove lavor\u00f2 in un quotidiano molto influente dell'epoca, \"Journal des \u00c9conomistes\", su cui pubblic\u00f2 articoli dal 1871 al 1876. Dal 1881 al 1909 scrisse sul \"French Political Economy Society\". Mor\u00ec nel 1912. La sua salma giace nel cimitero di P\u00e8re-Lachaise a Parigi.\nIl pensiero.\nDurante tutta la sua vita Molinari attraverso le sue opere si schier\u00f2 apertamente a favore del libero mercato, della libert\u00e0 di parola, della libert\u00e0 di associazione e di ogni libert\u00e0 negativa, al contrario opponendosi aspramente allo schiavismo, al colonialismo, al mercantilismo, al protezionismo, al nazionalismo, a ogni intervento dello Stato nell'economia, al controllo governativo dell'educazione e in genere a ogni limitazione dei diritti e delle libert\u00e0 di ciascun individuo.\nNel 1849, poco dopo i moti rivoluzionari francesi che posero fine al regno di Luigi Filippo di Francia e che culminarono con la nascita della Seconda Repubblica francese scrisse due opere. La prima fu un saggio intitolato \"De la production de la s\u00e9curit\u00e9\", la seconda un libro dal titolo \"Les Soir\u00e9es de la Rue Saint-Lazare\" dove spiega in modo molto acuto come il libero mercato in campi solitamente ritenuti monopoli naturali come giustizia e protezione sia pi\u00f9 vantaggioso economicamente e superiore moralmente rispetto alla gestione monopolistica statale. In \"La societ\u00e0 del futuro\", opera pubblicata nel 1899, ripropose la necessit\u00e0 e la convenienza di un libero mercato anche in campi come giustizia e protezione.\nInfluenza.\nNel 1977 Murray Rothbard defin\u00ec \"The Production of Security\" come \u00abla prima opera della storia umana che ha teorizzato quello che oggi chiamiamo anarco-capitalismo\u00bb. La stessa definizione venne poi data anche da Hans-Hermann Hoppe."}
{"id": "1507443", "revid": "4175", "url": "https://it.wikipedia.org/wiki?curid=1507443", "title": "South Africa Sevens", "text": "Il South Africa Sevens \u00e8 un torneo annuale sudafricano di rugby a 7. Fa parte delle World Rugby Sevens Series e attualmente viene disputato al Cape Town Stadium di Citt\u00e0 del Capo."}
{"id": "1507444", "revid": "1522738", "url": "https://it.wikipedia.org/wiki?curid=1507444", "title": "Repubblica Dominicana", "text": "La Repubblica Dominicana \u00e8 una repubblica presidenziale situata nei due terzi orientali dell'isola caraibica di Hispaniola, nelle Grandi Antille. Confina a ovest con la repubblica di Haiti ed \u00e8 bagnata a nord dall'oceano Atlantico, a sud dal mar dei Caraibi e ad est dal canale della Mona, che la separa da Porto Rico. La capitale \u00e8 Santo Domingo, la lingua ufficiale \u00e8 lo spagnolo (vedi anche: Lingua spagnola in Repubblica Dominicana).\nLa Repubblica Dominicana non va confusa con Dominica, un altro Paese caraibico.\nStoria.\nColonia spagnola.\nIl 5 dicembre 1492 le caravelle di Cristoforo Colombo arrivarono nell'isola, che venne denominata \"la Espa\u00f1ola\". Colombo vi lasci\u00f2 un insediamento di 39 marinai, chiamato \"La Navidad\". L'anno successivo, ritornando nel secondo viaggio, lo trov\u00f2 distrutto e decise di fondare un nuovo insediamento pi\u00f9 a est, nel territorio dell'attuale Repubblica Dominicana, chiamandolo \"La Isabela\", considerato il primo vero insediamento europeo nelle Americhe. L'isola divenne una colonia spagnola.\nDei primi anni di dominazione spagnola si ricorda lo schema delle fattorie (\"haciendas\"): basato sull'esperienza portoghese nella costa occidentale dell'Africa, consisteva nello sfruttamento del lavoro retribuito degli spagnoli, un regime di schiavit\u00f9 per le popolazioni native, la vendita degli stessi in Spagna e l'imposizione di un tributo in polvere d'oro o cotone. Lo sfruttamento delle ricchezze naturali e della forza lavoro indigena poteva avvenire solo a favore della corona spagnola e non dei privati. Questo provoc\u00f2 molto malcontento tra gli spagnoli e la morte, spesso per tristezza, dei Taino durante il viaggio oceanico. I modi con cui vennero trattati gli indigeni (considerati come la ricompensa per la conquista) provocarono un crollo della loro condizione fisica e della speranza di vita. I Taino arrivarono a suicidarsi in massa e a realizzare aborti come unica via di salvezza dalla schiavit\u00f9; la popolazione scese dalle circa 400\u00a0000 persone calcolate nel 1492 a 60\u00a0000 nel 1508.\nLa scarsa manodopera indigena e la concentrazione della stessa in poche famiglie aristocratiche fece s\u00ec che i coloni spagnoli emigrassero presso altre terre. Solo con l'introduzione della lavorazione intensiva della canna da zucchero la popolazione incominci\u00f2 a crescere, e con essa inizi\u00f2 anche la tratta degli schiavi neri dall'Africa. A met\u00e0 del XVI secolo si calcola che fossero presenti sull'isola pi\u00f9 di 20\u00a0000 africani provenienti da trib\u00f9 differenti, mentre i Taino erano praticamente estinti.\nAll'inizio del 1600 per combattere il contrabbando e gli attacchi dei pirati la Casa reale spagnola decise di trasferire tutte le persone che vivevano nelle zone ovest e nord-est dell'isola in zone pi\u00f9 controllabili e vicine alla capitale, Santo Domingo. Questo provoc\u00f2 un impoverimento generale dell'economia dell'isola e la possibilit\u00e0 per filibustieri e bucanieri di occupare la parte occidentale (Tortuga) come loro principale base di partenza per gli attacchi alle navi dirette e provenienti dall'Europa.\nUn'indipendenza contrastata.\nNel 1791 una ribellione di schiavi guidati da Toussaint Louverture segn\u00f2 la lotta per la futura indipendenza della colonia francese di Haiti dalla madrepatria e la successiva unificazione dell'isola per mano degli haitiani. Nel 1795 la Spagna parzialmente sconfitta dalla Francia rivoluzionaria cedette col trattato di Basilea la sua met\u00e0 di Santo Domingo in cambio del completo sgombero dei propri confini metropolitani. La prima misura che venne presa fu l'abolizione della schiavit\u00f9. Nel 1801 Napoleone invi\u00f2 una gigantesca spedizione per la riconquista di quello che doveva essere il centro del suo impero coloniale, ma ci\u00f2 non imped\u00ec che tre anni pi\u00f9 tardi Haiti (la parte occidentale dell'isola) dichiarasse l'indipendenza. I francesi rimasero a controllare i territori a est con capitale Santo Domingo grazie all'appoggio degli ex coloni spagnoli che rifiutarono la dominazione da parte di ex schiavi non riconoscendosi come neri, ma come spagnoli mulatti.\nDopo un breve ritorno sotto il dominio della Spagna (1808) e un'indipendenza effimera (1821), nel 1822 la Repubblica Dominicana (o Repubblica di Haiti Spagnola, come si chiam\u00f2 nel 1821) venne invasa da Haiti. Nel periodo successivo (fino al 1844) si registr\u00f2 l'abolizione della schiavit\u00f9, una riforma agraria e la ridistribuzione delle terre, l'istituzione dell'educazione obbligatoria, laica e gratuita e un forte scontro con la Chiesa cattolica. La popolazione dominicana mal diger\u00ec queste riforme.\nNel 1844 un movimento di sollevazione popolare guidato da Juan Pablo Duarte port\u00f2 all'indipendenza della Repubblica Dominicana sancita da un manifesto che segnava l'uguaglianza di tutti gli uomini, senza discriminazioni. Il nascente Stato si dibatteva tra quelli che volevano l'indipendenza assoluta e quelli che preferivano l'opzione di protettorato di una nazione sviluppata. Nel 1860 il presidente dominicano Pedro Santana firm\u00f2 un trattato di riammissione alla Spagna (1861). Tale trattato provoc\u00f2 la sollevazione di alcuni generali e l'inizio di una guerra definita di Restaurazione e conclusa con una nuova indipendenza (1863).\nL'indipendenza definitiva.\nA partire dal 1863 \u00e8 stata retta per alcuni anni da presidenti eletti formalmente in maniera democratica, fra i quali Francisco Gregorio Billini, anche se questi erano probabilmente rappresentativi di un'oligarchia.\nA causa dell'insolvenza nel debito estero verso gli Stati Uniti d'America, ma soprattutto per difendere gli interessi statunitensi legati alle coltivazioni di canna da zucchero, questi ultimi occuparono militarmente l'isola nel 1916, con l'Occupazione statunitense della Repubblica Dominicana (1916-1924). Nel momento in cui gli Stati Uniti lasciarono il Paese insediarono il dittatore Rafael Le\u00f3nidas Trujillo con l'incarico di difendere gli interessi economici americani. La dittatura di Trujillo, osteggiata fra gli altri dalla legione caraibica, dur\u00f2 fino al 1961. Nel 1937 Trujillo, in cerca di popolarit\u00e0, ordin\u00f2 l'uccisione di 18\u00a0000 haitiani che vivevano nelle zone di frontiera dominicana e fece passare il massacro come una rivolta del popolo dominicano. Da quel momento inizi\u00f2 una campagna di \"dominicanizzazione\" della frontiera promuovendo la ripopolazione della zona con famiglie dominicane, a cui si consegnavano terre, e la creazione di nuove province. Trujillo cambi\u00f2 nome anche a diverse citt\u00e0, tra le quali la capitale stessa, diventata \"Ciudad Trujillo\", e San Crist\u00f3bal, ridenominata \"Ciudad Benem\u00e9rita\".\nAlla morte del dittatore, ucciso da una congiura il 30 maggio 1961, il suo braccio destro Joaqu\u00edn Balaguer Ricardo tent\u00f2 di rimanere al potere, anche con un fallito colpo di Stato, ma cedette alle pressioni internazionali e le prime elezioni libere furono vinte nel febbraio 1963 da Juan Bosch Gavi\u00f1o, fondatore del Partido Revolucionario Dominicano (PRD), cresciuto in esilio durante la dittatura. Le sue posizioni, ritenute politicamente inaccettabili dagli ambienti conservatori dominicani, portarono alla sua deposizione nel settembre 1963 da parte di un colpo di Stato dei militari; la giunta che lo sostitu\u00ec al potere rimase in sella fino all'aprile 1965, quando un vasto ammutinamento militare orchestrato da ufficiali di basso grado solidali con le idee di Bosch diede il via a una violenta guerra civile: i sostenitori di Bosch presero il nome di \"costituzionalisti\", mentre i militari formarono la fazione dei \"lealisti\". Davanti al collasso della nazione e al pericolo che elementi comunisti si infiltrassero nel movimento costituzionalista, il presidente Lyndon B. Johnson ordin\u00f2 lo sbarco di truppe statunitensi a Santo Domingo (operazione Power Pack); le forze statunitensi, poi affiancate da una missione di pace dell'Organizzazione degli Stati americani, ristabilirono l'ordine e favorirono l'elezione alla presidenza nel giugno 1966 del conservatore Joaqu\u00edn Balaguer.\nIl primo periodo di governo di Balaguer \u00e8 durato fino alle elezioni del 1978, che hanno visto l'elezione di Antonio Guzm\u00e1n Fern\u00e1ndez, del Partido Revolucionario Dominicano (PRD) allora all'opposizione. Fu la prima elezione dominicana in cui si effettu\u00f2 un cambio di governo in modo pacifico. Il mandato si caratterizz\u00f2 per essere stato uno dei pi\u00f9 liberali tra quelli conosciuti dalla Repubblica Dominicana da decenni. Termin\u00f2 con il suicidio di Guzm\u00e1n nel 1982 e gli succedettero due brevi esperienze legate al PRD fino al ritorno di Balaguer nel 1986.\nBalaguer govern\u00f2 per dieci anni, venendo rieletto in due elezioni, nel 1990 e nel 1994, svoltesi in un clima di violenza e intimidazione verso l'opposizione; dietro la pressione internazionale, Balaguer acconsent\u00ec a organizzare nuove elezioni nel 1996 per le quali non si sarebbe candidato.\nL'assassinio delle tre sorelle Mirabal.\nUno dei casi pi\u00f9 clamorosi, a livello sociale, della storia dominicana del XX secolo, fu l'assassinio delle sorelle Mirabal, che si opponevano alla dittatura di Rafael Le\u00f3nidas Trujillo, avvenuto il 25 novembre 1960: il caso divenne internazionale e il 17 dicembre 1999 l'assemblea generale delle Nazioni Unite approv\u00f2 la risoluzione 54/134, con cui ha scelto la data del 25 novembre per commemorare la Giornata internazionale per l'eliminazione della violenza contro le donne, in ricordo alle sorelle Mirabal.\nGeografia.\nIl territorio della Repubblica Dominicana comprende la parte orientale dell'isola di Hispaniola, situata nel mar dei Caraibi, seconda isola per dimensioni delle Antille (dopo Cuba). La superficie \u00e8 di 48\u00a0442\u00a0km\u00b2. Il Paese ha un solo confine terrestre con la Repubblica di Haiti a ovest, ed \u00e8 bagnata dall'oceano Atlantico a nord e dal mar dei Caraibi a sud; il canale della Mona separa la repubblica Dominicana da Porto Rico.\nMorfologia.\nIl territorio dominicano \u00e8 prevalentemente montuoso, dominato dalla Cordillera Central, nella quale spicca il Pico Duarte, massima vetta dei Caraibi, di 3\u00a0087 metri. Altre catene montuose sono la \"Cordillera Septentrional\" o \"Sierra de Monte Cristi\", la \"Cordillera Oriental\", la \"Sierra de Yamas\u00e1\", la \"Sierra de Saman\u00e1\", la \"Sierra de Baoruco\", la \"Sierra de Neyba\" e la \"Sierra Mart\u00edn Garc\u00eda\".\nTra la cordigliera centrale e quella settentrionale si estende la \"valle del Cibao\", un'ampia e fertile pianura che d\u00e0 il nome all'intera regione settentrionale del Paese. Nella zona sud-orientale si estende un'altra ampia pianura costiera.\nIl lago pi\u00f9 grande nel territorio dominicano \u00e8 il lago Enriquillo (265\u00a0km2), di origine oceanica e con la superficie 46 metri sotto il livello del mare.\nClima.\nIl clima \u00e8 tropicale caraibico, con piogge abbondanti e ovvie fasce climatiche in relazione all'altitudine. Le temperature medie annuali (tra il valore minimo e il massimo giornaliero) variano dai 19,5\u00a0\u00b0C ai 15\u00b0 delle altitudini uguali o superiori a 1000 m slm fino a 1500 m s.l.m. , dai 15\u00a0\u00b0C ai 10\u00a0\u00b0C dai 1500 m s.l.m. fino ai 2000 m s.l.m., dai 10\u00a0\u00b0C ai 5\u00a0\u00b0C dai 2000 m s.l.m. sino ai 2500 m s.l.m. dai 5\u00a0\u00b0C agli 0\u00a0\u00b0C da 2500 a 3000 m s.l.m., ai 26,5\u00a0\u00b0C al livello del mare (dati indicativi della libera atmosfera sulle 24 h, anche pi\u00f9 miti in montagna, sulla terraferma). A 200 m s.l.m. si contemplano circa 25,5\u00a0\u00b0C di media annuale, per passare a 24\u00a0\u00b0C a 400 m s.l.m., 22,5\u00a0\u00b0C a 600 m s.l.m. e 21\u00a0\u00b0C di media a 800 m s.l.m. Le massime possono di norma raggiungere 40\u00a0\u00b0C nelle valli protette durante i periodi caldi, mentre \u00e8 comune che si raggiungano 5\u00a0\u00b0C in montagna nella stagione meno calda ma sicuramente pi\u00f9 umida, la stagione delle piogge (ottobre novembre e dicembre, pu\u00f2 essere interessato anche gennaio). Tuttavia, come intuibile, le precipitazioni nevose sono assai scarse anche in quota, data la penuria di montagne elevate (con l'eccezione del Pico Duarte che arriva appena sopra i 3000 m s.l.m.).\nA seconda della stagione (delle piogge o secca) e in relazione all'elevazione massima del Sole nel cielo, per la latitudine media del Paese, le giornate tecnicamente durano da 11 ore a circa 13 ore e 16 minuti.\nLa stagione delle piogge inizia a maggio e termina a novembre, anche se nella regione settentrionale del Paese le piogge continuano anche durante il mese di dicembre. Il carattere torrenziale delle piogge causa numerosi smottamenti, anche se i danni maggiori sono causati dagli uragani e dalle tempeste tropicali (come il recente uragano Laura), la cui stagione va normalmente da agosto a ottobre.\nPopolazione.\nDemografia.\nLa popolazione ammontava a 9\u00a0980\u00a0243 abitanti nel 2015; nel 2010 il 31,2% della popolazione era sotto i 15 anni d'et\u00e0, col 6% sopra i 65 anni d'et\u00e0. Nel 2007 c'erano 'erano 103 maschi per ogni 100 femmine. Il tasso di crescita della popolazione nel biennio 2006-2007 \u00e8 stato dell'1,5%, prevedendo una crescita della popolazione fino ai 10 milioni nella met\u00e0 degli anni 2010.\nIl 63% della popolazione vive in zone urbane; le pianure costiere meridionali e la valle del Cibao sono le aree pi\u00f9 densamente popolate del Paese. La capitale Santo Domingo aveva una popolazione di 2\u00a0907\u00a0100 abitanti nel 2010.\nAltre citt\u00e0 importanti sono: Santiago de los Caballeros (pop. 745\u00a0293.), La Romana (pop. 214\u00a0109.), San Pedro de Macoris (pop. 185\u00a0255.), Hig\u00fcey (pop. 153\u00a0174), San Francisco de Macoris (pop. 132\u00a0725), Puerto Plata (pop. 118\u00a0282), e La Vega (pop. 104\u00a0536). Per le Nazioni Unite il tasso di crescita della popolazione urbana per il periodo 2000-2005 \u00e8 stato del 2,3%.\nEtnie.\nLa popolazione della Repubblica Dominicana \u00e8 per il 73% di origine meticcia, per il 16% europea e per l'11% mulatta, secondo le definizioni del CIA World Factbook. Altri gruppi etnici includono libanesi, siriani e israeliani. \u00c8 anche consistente l'afflusso di migranti caraibici arrivati per opportunit\u00e0 economiche: 30\u00a0000 giamaicani vivono nella Repubblica Dominicana e c'\u00e8 un numero crescente di portoricani, in particolare nei dintorni di Santo Domingo (circa 10\u00a0000).\nSi possono trovare anche asiatici orientali, come cinesi e giapponesi, mentre gli europei sono per lo pi\u00f9 rappresentati da spagnoli, cui si aggiungono una piccola comunit\u00e0 ebraica tedesca e italiana, inglesi, olandesi, danesi e ungheresi. \nAnche se i Taino, i nativi dell'isola dominicana, sono stati completamente sterminati, i dominicani conservano nel loro DNA resti di queste prime popolazioni: questo potrebbe essere dovuto alle unioni tra i Taino e gli spagnoli durante l'epoca coloniale.\nAlcuni ebrei sefarditi convertiti erano nelle prime spedizioni coloniali dalla Spagna, essendo i cattolici gli unici autorizzati a entrare nel Nuovo Mondo. In seguito nel Settecento arrivarono immigrati ebrei dalla penisola iberica e in generale dall'Europa. Alcuni sono arrivati durante e dopo la seconda guerra mondiale. Alcuni ebrei risiedono a Sos\u00faa, mentre gli altri sono dispersi in tutto il Paese. Molti dominicani potrebbero avere origini ebraiche a causa dei matrimoni misti coi cattolici fin dall'epoca coloniale.\nAlcuni dominicani nati negli Stati Uniti sono ritornati in patria, creando comunit\u00e0 di espatriati.\nLingue.\nLa lingua ufficiale della Repubblica Dominicana \u00e8 lo spagnolo, con molti neologismi derivanti soprattutto dall'inglese. Tale influenza \u00e8 dovuta in particolare alla pressione culturale ed economica esercitata dagli Stati Uniti d'America nel corso degli ultimi due secoli.\nIl creolo haitiano \u00e8 usato dal gran numero di immigrati haitiani presenti nel Paese; viene parlato soprattutto nelle zone di confine.\nNella provincia di Saman\u00e1 si usa una variante particolare di lingua inglese, chiamata \"inglese di Saman\u00e1\", usata dai discendenti di immigrati inglesi giunti durante l'occupazione haitiana.\nOrdinamento dello Stato.\nSuddivisione amministrativa.\nLa Repubblica Dominicana \u00e8 suddivisa amministrativamente in 31 province. In aggiunta a queste \u00e8 stato istituito il Distrito Nacional (Distretto Nazionale), costituito dalla parte centrale della citt\u00e0 di Santo Domingo.\nLe province si suddividono a loro volta in comuni (\"municipios\"). I comuni pi\u00f9 grandi si suddividono ulteriormente in distretti municipali (\"distritos municipales\").\nCitt\u00e0 principali.\nLa capitale Santo Domingo \u00e8 la citt\u00e0 pi\u00f9 popolosa: includendo i diversi municipi in cui \u00e8 divisa (in due diverse province) nella sua area metropolitana risiedono circa 3 milioni di abitanti. Altre citt\u00e0 importanti sono Santiago de los Caballeros (700\u00a0000 abitanti), Los Alcarrizos (273\u00a0000), Hig\u00fcey e La Vega (250\u00a0000).\nCostituzione.\nLa Costituzione della Repubblica Dominicana \u00e8 stata promulgata il 14 giugno 2015.\nUniversit\u00e0.\nL'Universidad Aut\u00f3noma de Santo Domingo \u00e8 stata creata il 16 novembre 1914.\nIn effetti, per\u00f2, l'Universidad Aut\u00f3noma de Santo Domingo fu istituita per decreto il 31 dicembre 1866 sotto il nome di Istituto Professionale e poi ribattezzato con il nome odierno nel 1914. Viene considerata erede del Convento dei Domenicani del 1518, e l'Universit\u00e0 Santo Tom\u00e1s de Aquino che fu creata nel Paese tramite bolla papale \"In Apostolatus Culmine\" il 28 ottobre 1538. Papa Paolo III fond\u00f2 con questa bolla la prima universit\u00e0 d'America, anche se questo titolo \u00e8 oggetto di controversie, e cio\u00e8 quale sia stata la prima Universit\u00e0 dell'America.\nPolitica.\nForma statale.\nLa Repubblica Dominicana \u00e8 una democrazia rappresentativa i cui poteri sono separati in legislativo, esecutivo e giudiziario. Il Presidente, eletto direttamente dal popolo ogni quattro anni, \u00e8 anche il capo delle forze armate; nomina il governo e rende esecutive le leggi approvate dal Congresso.\nIl potere legislativo risiede nel Congresso della Repubblica Dominicana, suddiviso in due camere: il Senato, composto da 32 membri (uno per ogni provincia), e la Camera dei Deputati, composta da 178 membri.\nPolitica recente.\nNel 1996 viene eletto Leonel Fern\u00e1ndez, candidato del PLD, che \u00e8 il partito che Juan Bosch ha fondato quando si \u00e8 reso conto che il PRD non corrispondeva ormai pi\u00f9 ai suoi ideali. Realizza una politica neoliberista, vendendo le imprese elettriche e modernizzando il paese dal punto di vista tecnologico.\nNel 2000 le elezioni vengono per\u00f2 vinte da Hip\u00f3lito Mej\u00eda Dom\u00ednguez, del PRD. Viene eletto al primo turno con pi\u00f9 del 50% dei voti, e incarna la speranza della gente di un governo che sia dalla loro parte.\nNel 2002 muore l'ex presidente Balaguer.\nLe elezioni dell'agosto 2004 vedono nuovamente sconfitto il governo in carica e torna alla presidenza Leonel Fern\u00e1ndez.\nNelle elezioni amministrative del 2006 si registra una forte vittoria del PLD del presidente Leonel Fern\u00e1ndez.\nAlle elezioni presidenziali del 2008 il presidente uscente viene riconfermato con il 53% dei voti, mentre Miguel Vargas (PRD) ha raggiunto quota 40%. Il PRSC con Amable Aristy si \u00e8 fermato a poco pi\u00f9 del 4%.\nAlle elezioni presidenziali del 2012 si riconferma il partito di governo, una forte vittoria del candidato del partito ufficiale Partito della Liberazione Dominicana nella persona di Danilo Medina contro l'oppositore del partito (PRD) Hip\u00f2lito Mejia.\nIn agosto 2012 Danilo Medina assunse la presidenza della Repubblica Dominicana.\nIl 15 maggio 2016, per la prima volta dal 1994, tutte le autorit\u00e0 pubbliche sono state elette contemporaneamente e, per la prima volta nella storia dominicana, direttamente: Presidente, vice-presidente, Congresso, Senato.\nDanilo Medina \u00e8 stato riconfermato Presidente.\nLe elezioni generali del 2020, inizialmente previste per il 17 maggio, sono state spostate al 5 luglio per salvaguardare la salute della popolazione dalla pandemia di COVID-19.\nQuesta tornata elettorale \u00e8 stata vinta da Luis Abinader del PRM (Partido Revolucionario Moderno), partito nato da una divisione in seno al PRD. L'affluenza al voto si \u00e8 attestata al 55,29% e le preferenze per Luis Abinader sono state il 52,52%, consentendone l'elezione al primo turno. In queste elezioni \u00e8 stata eletta Raquel Pe\u00f1a come vice-presidente.\nIl nuovo governo, che ha ottenuto la maggioranza sia al Congresso sia al Senato, ha prestato giuramento il 16 agosto 2020.\nEconomia.\nL'economia della Repubblica Dominicana \u00e8 basata essenzialmente sull'agricoltura, cui si dedica il 20% della forza lavoro, anche se il settore rimane molto vulnerabile sia rispetto ai fenomeni naturali (ultimo in ordine di tempo l'uragano Georges che ha devastato l'isola nel settembre 1998), sia per la dipendenza dai mercati mondiali.\nLe colture prevalenti e di maggior reddito sono quelle orientate alle esportazioni, inevitabilmente soggette a fluttuazioni di prezzo anche sensibili e determinate da comportamenti di consumo o di produzione del tutto estranei alle possibilit\u00e0 di controllo dei Paesi produttori: canna da zucchero (5\u00a0097\u00a0000 t nel 1998), diffusa in particolare nella pianura costiera meridionale, caff\u00e8 (57\u00a0000 t), coltivato sui versanti della Sierra de Bahoruco e nella penisola di Saman\u00e1, cacao (59\u00a0000 t) e tabacco (43\u00a0000 t), presenti in tutte le pianure interne. Tra le colture destinate all'alimentazione locale prevalgono il riso, il mais e la manioca. Le foreste forniscono discrete quantit\u00e0 di legname pregiato (cedro, mogano) e di prodotti coloranti, ma il loro sfruttamento intensivo ne ha determinato un certo impoverimento nel corso soprattutto degli ultimi decenni.\nIn campo minerario \u00e8 cessata l'estrazione della bauxite, mentre restano il ferronichel (giacimenti di Monse\u00f1or Nouel), che annualmente concorre a formare il 30% delle esportazioni, l'oro e piccole quantit\u00e0 di argento.\nIl settore manifatturiero, condizionato da una cronica mancanza di energia elettrica, di capitali e di manodopera qualificata, rimane poco diversificato e sostanzialmente vincolato al comparto agroalimentare, fatta eccezione per le zone franche, dove l'industria mostra una maggiore dinamicit\u00e0.\nVa per\u00f2 rilevato, anche a fronte di un quadro produttivo che non appare particolarmente florido, che negli anni pi\u00f9 recenti l'economia dominicana, favorita dalla stabilit\u00e0 politica e dal costante aumento dei redditi derivanti dal turismo e dalle rimesse degli emigrati, ha registrato un andamento positivo e il PIL ha segnato un incremento, in termini reali, del 5,5% annuo (periodo 1990-1998). In aumento anche il PIL pro capite, che nel 1998 era pari a 1\u00a0770 dollari. \u00c8 anche evidente, tuttavia, che la situazione rimane fragile a causa della concentrazione delle esportazioni (rappresentate esclusivamente da ferronichel e prodotti agricoli) e a causa della conseguente dipendenza dai corsi internazionali, per cui attualmente la politica economica del Paese \u00e8 chiamata a ridurre il carattere aleatorio di questa crescita e a rendere definitivo lo sviluppo economico.\nLa bilancia commerciale \u00e8 passiva: le importazioni provengono soprattutto da Stati Uniti, Venezuela, Messico e Giappone e riguardano petrolio, prodotti petroliferi e macchinari, mentre le esportazioni sono prevalentemente dirette verso gli Stati Uniti; oltre a quelli gi\u00e0 ricordati, tra i prodotti esportati rivestono ormai un discreto rilievo i sigari, che si sono definitivamente affermati superiori per qualit\u00e0 perfino ai famosi cubani.\nQuanto alle comunicazioni, vi sono 757 km di ferrovie (ma quasi per intero al servizio delle piantagioni per il trasporto dei prodotti verso i porti di imbarco) e 12\u00a0600 km di strade, di cui solo la met\u00e0 asfaltate, con arterie che dalla capitale si irradiano verso le regioni settentrionali, occidentali e orientali. Il principale porto \u00e8 quello di Santo Domingo, attraverso il quale passa tutto il movimento commerciale con l'estero; la capitale \u00e8 inoltre servita dall'aeroporto internazionale di Punta Caucedo; altri aeroporti di pari importanza si trovano a Puerto Plata e La Romana, al servizio del crescente movimento turistico.\nOgni anno, per la stagione della raccolta della canna da zucchero, circa venticinque mila haitiani si uniscono alla Repubblica Dominicana. Per molti si trovano alla merc\u00e9 dei grandi proprietari dominicani; i loro documenti vengono confiscati all'arrivo e sono stipati in baracche a volte circondate da filo spinato, senza acqua potabile o elettricit\u00e0. Devono lavorare dall'alba al tramonto per salari molto bassi e le punizioni possono arrivare fino alla mutilazione. La loro situazione viene denunciata dai giornalisti come una forma di schiavit\u00f9 contemporanea. Una volta terminato il raccolto, la stragrande maggioranza di questi lavoratori, indebitati e in situazione illegale, non pu\u00f2 lasciare il Paese. I loro figli, stimati a 250\u00a0000 nel 2008, non sono riconosciuti dalle autorit\u00e0 e sono apolidi, il pi\u00f9 delle volte senza accesso alla scuola o alle cure mediche e la maggior parte sono costretti a lavorare nelle piantagioni non appena raggiungono l'et\u00e0 per tenere un machete.\nAmbiente.\nParchi nazionali.\nNonostante la ridotta superficie, la Repubblica Dominicana ospita ben nove parchi nazionali, di cui uno sottomarino. Il \"Parque Nacional Los Haitises\" \u00e8 situato a sud della baia di Saman\u00e1; nella Cordillera Central vi sono il \"Parque Nacional Arm\u00e1ndo Berm\u00fadez\" e il \"Parque Nacional Jos\u00e9 del C\u00e1rmen Ram\u00edrez\". All'estremo nord-ovest, nei pressi della citt\u00e0 di San Fernando de Montecristi, s'incontra il \"Parque Nacional Monte Cristi\"; nella regione sud-ovest, invece, nei pressi del confine con Haiti, il \"Parque Nacional Isla Cabritos\" ospita il lago Enriquillo e si trovano anche il \"Parque Nacional Sierra de Bahoruco\" e il \"Parque Nacional Jaragua\", il pi\u00f9 grande di tutte le Antille. A est della capitale il \"Parque Nacional Submarino La Caleta\" \u00e8 l'unica riserva interamente sottomarina del Paese; a est di La Romana un'intera penisola \u00e8 occupata dal \"Parque Nacional del Este\".\nSport.\nBaseball.\nLa Nazionale di baseball della Repubblica Dominicana vanta un titolo mondiale conquistato nel 1948.\nCalcio.\nLa Nazionale di calcio della Repubblica Dominicana non ha finora ottenuto importanti risultati in campo internazionale.\nGiochi olimpici.\nIl primo oro olimpico per la Repubblica Dominicana fu conquistato ad Atene 2004 da F\u00e9lix S\u00e1nchez, nei 400 metri ostacoli.\nLa prima medaglia olimpica per la Repubblica Dominicana fu la medaglia di bronzo conquistata da Pedro Nolasco, nel pugilato, ai Giochi olimpici di Los Angeles 1984.\nCultura.\nLetteratura.\nUna letteratura dominicana, poco conosciuta in altri Paesi, si afferma nel XX secolo con autori quali Juan Bosch, anche politico, Pedro Mir e Manuel del Cabral.\nAltro importante scrittore dominicano ma naturalizzato statunitense \u00e8 Junot D\u00edaz, autore del romanzo \"La breve favolosa vita di Oscar Wao\", Premio Pulitzer per la narrativa nel 2008.\nAltra scrittrice fu Julia Alvarez, nota per il romanzo \"Il tempo delle farfalle\" (1994), in cui viene ricostruito, in forma romanzata, l'assassinio delle sorelle Mirabal.\nMusica.\nPer quanto riguarda il campo musicale la Repubblica Dominicana \u00e8 conosciuta per essere la madrepatria di due generi e balli caraibici pi\u00f9 conosciuti, cio\u00e8 il merengue e la bachata.\nTra i cantanti dominicani affermatisi tra il XX secolo e nel corso del XXI secolo spiccano Jose\u00edto Mateo, Juan Luis Guerra e To\u00f1o Rosario. \u00c8 da ricordare inoltre Johnny Pacheco, uno dei padri della salsa.\nPatrimoni dell'umanit\u00e0.\nUno dei beni della Repubblica Dominicana \u00e8 stato inserito nella Lista dei patrimoni dell'umanit\u00e0 dell'UNESCO: la Citt\u00e0 coloniale di Santo Domingo (1990).\nCinema.\nRiguardo al cinema ricordiamo il film documentario Santa Teresa y otras historias (2015) di Nelson Carlo de Los Santos Arias, vincitore dell'Astor d'argento al miglior film iberoamericano al Festival internazionale del cinema di Mar del Plata.\nFestivit\u00e0.\nNota: le feste mobili sono commemorate il giorno stesso solo se cadono di sabato, domenica o luned\u00ec. Se il giorno cade di marted\u00ec o mercoled\u00ec, il giorno festivo viene spostato al luned\u00ec precedente; se cade di gioved\u00ec o venerd\u00ec, la festa si celebra il luned\u00ec successivo.\nLa ricorrenza del 25 novembre.\nIl 25 novembre 1960 vennero assassinate tre, delle quattro dominicane sorelle Mirabal che si opponevano alla dittatura del generale Rafael Le\u00f3nidas Trujillo. La data del 25 novembre venne quindi scelta, in commemorazione a questa ricorrenza, per ricordare, a livello internazionale, la Giornata internazionale per l'eliminazione della violenza contro le donne,celebrata anche in Italia. In questo contesto ricordiamo anche il romanzo Il tempo delle farfalle , del 1994, della scrittrice dominicana Julia Alvarez, che ricostruisce in forma romanzata l'assassinio delle Sorelle Mirabal.\nGastronomia.\n- L'habichuela con dulce \u00e8 un piatto tipico che si cucina spesso durante il periodo pasquale.\nHabichuela \u00e8 una parola che in italiano significa fagioli, infatti l'ingrediente principale di questo dolce \u00e8 il fagiolo.\nPrima di tutto i fagioli vengono frullati cos\u00ec diventando come una zuppa, successivamente viene cucinata a fuoco lento con altri ingredienti come latte di cocco, cannella, burro, patate, zucchero e uva passa.\nUna volta che il composto \u00e8 pronto si lascia raffreddare e si aggiungono piccoli biscotti per decorare,\nQuesto piatto si pu\u00f2 dire sia l'equivalente dei dolci che si cucinano in italia nel periodo di Pasqua.\n- Il moro \u00e8 invece un insieme di fagioli, riso e carne stufata. La sua variante, moro de guandules con cocco \u00e8 tipica delle regioni a nord del Paese, e combina il sapore inconfondibile della noce di cocco alla presenza dei guandules, una specie di piccole fave verdi dal sapore inconfondibile.\n- Il locrio \u00e8 un classico della cucina creola dominicana e somiglia molto alla celeberrima paella spagnola, di cui \u00e8 sostanzialmente il cugino caraibico; a questo delizioso riso vengono in genere accompagnati gamberoni, gamberi, aringhe, sardine e merluzzo.\n- L'asopao \u00e8 una zuppa la cui versione base viene preparata con riso, pollo, pomodoro e un pizzico di coriandolo. Ne esistono molte variet\u00e0, pi\u00f9 o meno pregiate e ricercate, a seconda degli ingredienti scelti, ma in ogni caso i dominicani lo consigliano come il migliore ricostituente dopo una lunga notte di ballo e di festa.\n- I tostones sono complemento e contorno fondamentale nella cucina dominicana. Si tratta di fette di platano verde fritte, condite con un pizzico di sale e in qualche caso aceto e aglio. Il risultato finale, \u00e8 piuttosto simile per sapore e consistenza alle nostre patate fritte.\n- Gli yaniqueques sono lo stuzzichino pi\u00f9 tipico del Paese: un impasto di farina di grano, bicarbonato, acqua e sale. Il nome deriva dalla storpiatura dell'anglosassone \u201cJohnny Cakes\u201c, biscotti di origine statunitense il cui nome arriv\u00f2 nella zona di Saman\u00e1 insieme agli schiavi neri degli Stati Uniti e delle Antille e da qui si diffuse, nella sua variante salata, in tutto il Paese.\n- I bollitos de yuca sono un altro delizioso stuzzichino della cucina dominicana: palline di yucca fritte in padella. Normalmente sono ripiene di formaggio, ma sulle spiagge si trovano anche ripiene di polpa di granchio. Inoltre esiste anche un'altra versione, le empanaditas di yucca simili a bollitos, hanno per\u00f2 la forma di una piccola empanada (una mezzaluna parente dei nostri panzerotti) e ripiena di carne. Vengono insaporite, a piacere, con origano, cumino o menta.\n- La cucina dominicana possiede anche una grande variet\u00e0 di dolci e dessert. I pi\u00f9 noti sono il dulce de leche, comune a tutta l'area caraibica e all'America Latina nelle sue varianti anche aromatizzate, il dulce de coco (una crema di latte e cocco, tipica della zona sud della Repubblica Dominicana) e il majarete, un dessert leggero, simile a un budino, fatto con farina di mais, latte di cocco, zucchero, cannella e vaniglia in polvere."}
{"id": "1507445", "revid": "287204", "url": "https://it.wikipedia.org/wiki?curid=1507445", "title": "Daniel Guiza", "text": ""}
{"id": "1507447", "revid": "818832", "url": "https://it.wikipedia.org/wiki?curid=1507447", "title": "Daniel Gonz\u00e1lez G\u00fciza", "text": ""}
{"id": "1507448", "revid": "287204", "url": "https://it.wikipedia.org/wiki?curid=1507448", "title": "Daniel Gonzalez Guiza", "text": ""}
{"id": "1507450", "revid": "767487", "url": "https://it.wikipedia.org/wiki?curid=1507450", "title": "Ti va di pagare? - Priceless", "text": "Ti va di pagare? - Priceless (\"Hors de prix\") \u00e8 un film del 2006 diretto da Pierre Salvadori.\nIl film, di produzione francese, \u00e8 una commedia romantica sul modello della \"sophisticated comedy\" hollywoodiana alla Lubitsch o Hawks che ha per protagonisti Audrey Tautou e Gad Elmaleh.\nTrama.\nIr\u00e8ne (Audrey Tautou) fa la mantenuta. Un giorno in un grande albergo di Biarritz incontra il giovane Jean (Gad Elmaleh), barista e cameriere tuttofare. Irene trascorre tutta la serata e la notte con Jean credendo che questi sia un miliardario, quindi il giorno seguente sparisce con il suo maturo compagno. Esattamente un anno dopo, tornando nello stesso albergo, Ir\u00e8ne incontra di nuovo Jean che questa volta sta subito al gioco e la seduce replicando la notte di passione del primo incontro. Stavolta il facoltoso compagno di Irene ha scoperto la tresca e dunque a tre mesi dal matrimonio la lascia. Pensando di consolarsi con un altro miliardario, Ir\u00e8ne si getta tra le braccia di Jean scoprendo per\u00f2 subito l'amara verit\u00e0.\nDovendo ripartire da zero la ragazza si reca a Nizza dove per\u00f2, a sorpresa, la raggiunge Jean che si \u00e8 perdutamente innamorato di lei. Convinta che Jean la rovini, ma non riuscendo a liberarsene, lei si d\u00e0 ancora pi\u00f9 del solito al lusso sfrenato ben sapendo che il ragazzo squattrinato regger\u00e0 ben poco. E cos\u00ec avviene. Ma quando fa per tornarsene a casa, Jean \u00e8 abbordato da una matura signora in cerca di compagnia. Alla vista di Ir\u00e8ne che nello stesso Grand Hotel ha gi\u00e0 rimorchiato un nuovo miliardario, Jean si convince di provare a fare per una volta esattamente quello che la ragazza di cui si \u00e8 innamorato fa gi\u00e0 da anni. Ed \u00e8 proprio Ir\u00e8ne, dopo l'indignazione e lo stupore iniziale, ad istruirlo per bene. Tra i due nasce una forte complicit\u00e0 e anche Irene che sembrava incapace di provare certi sentimenti finisce per innamorarsi di Jean.\nIl \"menage\" tra i due al Grand Hotel viene fatalmente scoperto dai rispettivi partner che ovviamente lasciano entrambi. Lei resta di nuovo senza nulla mentre a Jean viene lasciato uno scooter, sufficiente per partire insieme ad Ir\u00e8ne verso nuove mete: l'Italia."}
{"id": "1507453", "revid": "1048993", "url": "https://it.wikipedia.org/wiki?curid=1507453", "title": "Quirino De Ascaniis", "text": "Biografia.\nLa parabola religiosa di padre De Ascaniis cominci\u00f2 nel 1929, quando fece il suo ingresso nel PIME come seminarista; tre anni dopo venne ordinato sacerdote e nel 1933 chiese di essere trasferito in Cina, paese allora scosso dalla guerra civile scoppiata fra i nazionalisti di Chiang Kai-shek e i comunisti di Mao.\nArrivato in estremo oriente fu assegnato a Hong Kong, allora territorio britannico, dove pot\u00e9 dedicarsi alla cura pastorale e all'evangelizzazione della popolazione residente nelle aree sotto sovranit\u00e0 cinese, essendo all'epoca il territorio del vicariato molto pi\u00f9 esteso rispetto a quello della colonia e comprendendo esso una buona parte dell'attuale provincia di Guangdong.\nContinu\u00f2 il suo impegno in territorio cinese anche dopo lo scoppio della guerra sino-giapponese finch\u00e9, nel 1941, insieme ad altri religiosi stranieri, non venne arrestato da soldati cinesi. Tornato in libert\u00e0 grazie all'intervento dell'allora nunzio Mario Zanin, ricominci\u00f2 la sua opera pastorale fino all'avvento del regime comunista, nel 1951.\nInternato per sette mesi insieme al futuro vescovo Lorenzo Bianchi e ad altri confratelli, venne infine espulso verso Hong Kong, dove prese ad occuparsi della parrocchia del Santo Rosario, nel distretto di Saikung.\nOrmai diventato il decano della sua societ\u00e0 di vita apostolica, il 22 dicembre 2007 ha festeggiato i 75 anni di sacerdozio assieme al cardinal Zen e al vescovo Tong, massimi esponenti della sua diocesi.\nIl 10 aprile 2008, in occasione dei 150 anni di attivit\u00e0 missionaria del PIME ad Hong Kong, il padre \u00e8 stato uno dei protagonisti della celebrazione, durante la quale sono stati letti un lungo messaggio del Segretario di Stato Tarcisio Bertone e la benedizione di Benedetto XVI, entrambi a lui personalmente indirizzati.\n\u00c8 morto l'11 gennaio 2009 a Hong Kong. Il 17 gennaio successivo monsignore Michele Seccia, vescovo della diocesi di Teramo e Atri, ha celebrato una messa in suffragio nella sua citt\u00e0 natale, Giulianova, nella parrocchia della Nativit\u00e0 di Maria vergine."}
{"id": "1507455", "revid": "123164651", "url": "https://it.wikipedia.org/wiki?curid=1507455", "title": "Videogiochi nel 2009", "text": ""}
{"id": "1507457", "revid": "81195", "url": "https://it.wikipedia.org/wiki?curid=1507457", "title": "World Rugby Sevens Series", "text": "Le World Rugby Sevens Series sono una serie di tornei internazionali di rugby a 7 organizzati per la prima volta nel 1999. I tornei, gestiti da World Rugby, hanno come partecipanti squadre nazionali. Le serie furono inizialmente create per sviluppare un alto livello di competizione fra le nazioni oltre che sviluppare il gioco a 7 in via commerciale. Nel 2005-06 la competizione fu trasmessa per 1147 ore in tv, di cui 530 in diretta, in 136 nazioni. Nella stagione 2008-09 le ore di trasmissione in tv incrementarono fino a oltre 3300, con 35 canali televisivi impegnati a trasmettere in 139 nazioni e in 15 lingue differenti. Durante la stagione 2013-14 si ebbe un ulteriore incremento, con 5000 ore di copertura televisiva in diretta in 145 nazioni.\nLe squadre competono per il titolo finale accumulando punti in base al loro posizionamento in ogni singolo torneo, formando in questo modo una classifica complessiva che determina annualmente la vincente delle \"Series\". Gli eventi si svolgono in tutto il mondo. Nel 2005-06 l'evento pi\u00f9 importante del Seven, l'Hong Kong Sevens, \u00e8 tornato dopo un anno di sosta per la Coppa del Mondo di rugby a 7 che si \u00e8 tenuta ad Hong Kong nel marzo 2005 ed \u00e8 stata vinta dalle Figi.\nA partire dalla stagione 2012-13 \u00e8 stato istituito anche un analogo torneo femminile che ha visto vincere la nell'edizione inaugurale composta da quattro differenti eventi ospitati in Dubai, Stati Uniti d'America, Cina e Paesi Bassi.\nCon l'ammissione del rugby a 7 tra gli sport olimpici, con il debutto a Rio de Janeiro 2016, la classifica finale dell'intero torneo concorre periodicamente a determinare una quota di quattro squadre qualificate alle Olimpiadi (le prime quattro utilmente collocate).\nLa competizione \u00e8 stata allargata con l'introduzione, nel febbraio 2020, di un torneo di seconda fascia denominato World Rugby Sevens Challenger Series in cui ogni anno viene retrocessa l'ultima classificata delle World Rugby Sevens Series, con la concomitante promozione nel torneo maggiore, per la stagione successiva, della vincitrice delle \"Challenger Series\".\nFormato.\nIn un evento normale partecipano 16 squadre, in quello di Hong Kong 24. In ogni torneo le squadre sono divise in gironi da quattro formazioni, che disputano un girone all'italiana. Sono attribuiti 3 punti per la vittoria, 2 per il pareggio, uno per la sconfitta, 0 se si d\u00e0 forfait. A parit\u00e0 di punti sono considerati:\nOgni torneo prevede la premiazione delle prime tre squadre classificate con l'assegnazione, rispettivamente, delle medaglie d'oro, d'argento e di bronzo. La fase a eliminazione diretta prevede un tabellone principale (\"Cup\") per l'assegnazione delle medaglie, e una competizione minore con la quale si determina la posizione finale delle restanti squadre all'interno del torneo. Fino alla stagione 2015-16 la competizione minore serviva ad assegnare anche i trofei secondari noti come Plate, Bowl e Shield.\nIn un normale evento le prime due di ogni girone avanzano per competere per la Cup e le medaglie. Le restanti squadre sono invece relegate a un tabellone secondario dove, sempre a eliminazione diretta, competono per ottenere il miglior piazzamento finale. Nel torneo di Hong Kong avanzano per la Cup i vincitori dei sei gironi e le due migliori seconde.\nSquadre partecipanti.\nPrima dell'inizio di ogni nuova edizione, la World Rugby \u00e8 solita annunciare le 15 squadre che prenderanno ufficialmente parte a tutti i tornei che compongono la serie (le cosiddette \"core teams\").\nA partire dalla stagione 2013-14 era stato introdotto un nuovo sistema di promozione e retrocessione per stabilire tali squadre: all'interno dell'Hong Kong Sevens veniva disputata una competizione separata a 12 squadre, con la vincente che aveva l'accesso garantito fra le \"core teams\" per la stagione successiva; invece la squadra classificatasi ultima fra le \"core teams\" al termine delle \"Series\", ovvero dopo il London Sevens, alla fine veniva automaticamente retrocessa. \nDalla stagione 2019-20, con la creazione del nuovo torneo di seconda fascia denominato World Rugby Sevens Challenger Series, l'ultima classificata viene relegata in quest'ultima competizione mentre la vincente delle \"Challenger Series\" guadagna la promozione alle World Rugby Sevens Series per la stagione successiva.\nPer la stagione 2019-20 le \"core teams\" sono:\nL'Irlanda ha rimpiazzato il , terminato ultimo in classifica alla fine della stagione precedente.\nPunteggi.\nIl campionato ha una classifica determinata dai punti guadagnati in ogni torneo; dalla stagione 2011-12 la World Rugby ha introdotto un nuovo sistema di punteggi in modo da assicurare dei punti a tutte le nazionali partecipanti. Per tutti i tornei si pu\u00f2 applicare questo programma:\nSe due squadre sono a pari punti a fine stagione si usano i seguenti metodi per stabilire la classifica:\nStatistiche.\n\"Aggiornate alla stagione 2019-20.\""}
{"id": "1507460", "revid": "399", "url": "https://it.wikipedia.org/wiki?curid=1507460", "title": "Covert operations", "text": "Le operazioni coperte (in lingua inglese covert operations), nel gergo dello spionaggio, sono delle operazioni segrete, volte a cambiare le condizioni politiche di uno stato estero.\nCaratteristiche.\nIn queste attivit\u00e0 l'azione stessa, o il soggetto (il pi\u00f9 delle volte, uno stato) mandante, o l'identit\u00e0 dell'agente devono rimanere segrete, dissimulate sotto diversa apparenza. Hanno una molteplicit\u00e0 di funzioni e scopi, soprattutto politici, per evitare la compromissione degli attori e l'esposizione all'opinione pubblica, che potrebbero portare a conseguenze non volute.\nTipologie.\nTra gli addetti ai lavori, si \u00e8 soliti classificare le \"covert operations\" in quattro principali categorie:"}
{"id": "1507462", "revid": "71433", "url": "https://it.wikipedia.org/wiki?curid=1507462", "title": "Leggende metropolitane (film)", "text": ""}
{"id": "1507479", "revid": "1652635", "url": "https://it.wikipedia.org/wiki?curid=1507479", "title": "L'incoronazione di Poppea", "text": "L'incoronazione di Poppea \u00e8 un dramma per musica di Claudio Monteverdi, anche se, probabilmente, fu aiutato da alcuni collaboratori pi\u00f9 giovani (Benedetto Ferrari, Filiberto Laurenzi, Francesco Sacrati) a comporre la musica dell'opera. Il libretto \u00e8 di Gian Francesco Busenello.\nAnd\u00f2 in scena nel 1643 al Teatro Santi Giovanni e Paolo di Venezia, con Anna Renzi e Baldassarre Ferri.\nTrama.\nPrologo.\nNel prologo, Amore afferma la sua autorit\u00e0 su Virt\u00f9 e Fortuna, affermando che egli stesso muove il mondo e i suoi sconvolgimenti politici. L'opera stessa ne \u00e8 un esempio.\nAtto I.\nOttone, sotto la finestra di Poppea, spera di rivedere l'amata (\"E pur io torno qui\"), ma, scorgendo due guardie di Nerone addormentate, scopre che Poppea \u00e8 amante dell'imperatore, e fugge disperato. Le due guardie si svegliano e maledicono l'amore tra Poppea e Nerone. Anche i due amanti si svegliano, e Nerone promette a Poppea che trover\u00e0 un pretesto per divorziare da Ottavia.\nOttavia \u00e8 afflitta dal tradimento di Nerone (\"Disprezzata regina\"), marito fedifrago e uccisore di met\u00e0 della sua famiglia, e invano viene consolata da Seneca e dalla sua nutrice. Pallade Atena appare al filosofo, e gli predice la prossima fine. Nerone confida a Seneca di voler ripudiare Ottavia per sposare Poppea, e Seneca lo rimprovera per la sua relazione extraconiugale. Uscito il filosofo, Poppea chiede all'amato la morte di Seneca. Ottone rimprovera l'ormai ex amante di infedelt\u00e0, e cerca consolazione con Drusilla, una donna innamorata di lui.\nAtto II.\nDopo Pallade, anche Mercurio appare a Seneca predicendogli la prossima fine: e, infatti, sopraggiunge un liberto che gli ordina di suicidarsi, su comando dell'imperatore Nerone. Seneca si congeda dalla sua famiglia (\"Amici, \u00e8 giunta l'ora\"), che si dispera per la sua morte, e si taglia le vene.\nDopo il suicidio di Seneca, nella reggia Nerone festeggia con il poeta Lucano (\"Or che Seneca \u00e8 morto\"), ma Ottavia dapprima chiede ad Ottone di uccidere Poppea, e di fronte ai suoi rifiuti arriva a minacciarlo. Ottone obbedisce, e chiede a Drusilla i suoi vestiti per introdursi pi\u00f9 facilmente negli appartamenti di Poppea.\nNegli appartamenti di Poppea, la donna esulta per la morte del vecchio filosofo e per la sua prossima ascesa al trono, e si addormenta, vegliata dalla fidata nutrice Arnalta (\"Oblivion soave\"). Entra Ottone, pronto a uccidere la traditrice, ma interviene Amore in persona, che risveglia Poppea e Arnalta: la nutrice ordina ai servi di inseguire quella che sembra Drusilla, mentre Amore esulta per aver salvato la sua protetta\nAtto III.\nDrusilla attende il ritorno di Ottone, prefigurando la morte della rivale (\"O felice Drusilla\"), ma viene raggiunta dai littori, guidati da Arnalta, che la conducono al cospetto dell'imperatore, con l'accusa di aver attentato alla vita di Poppea. Drusilla si assume tutte le responsabilit\u00e0, per difendere l'amato, ma anche Ottone, di fronte a Nerone, afferma di aver agito senza l'aiuto di Drusilla, per ordine di Ottavia. Nerone, che finalmente ha trovato un pretesto per ripudiare la moglie, manda in esilio i due amanti e rassicura Poppea sulle sorti dell'ormai ex moglie.\nOttavia viene imbarcata su una nave durante un naufragio, e d\u00e0 il suo addio a Roma (\"Addio, Roma\"), mentre la nutrice Arnalta esulta per l'incoronazione della pupilla. Il popolo acclama la nuova imperatrice, e l'opera si chiude con un duetto tra i due novelli sposi (\"Pur ti miro\" - \"Pur ti godo\")."}
{"id": "1507480", "revid": "1605525", "url": "https://it.wikipedia.org/wiki?curid=1507480", "title": "Ferdinand H\u00e9rold", "text": "Semplicemente conosciuto con il nome di Ferdinand H\u00e9rold, era di origine alsaziana. Scrisse molti brani per pianoforte, orchestra e per il balletto. Tra i lavori per i quali \u00e8 noto vi sono l'ouverture dell'opera \"Zampa\" e il balletto \"La Fille Mal Gard\u00e9e\".\nBiografia.\nL.J.F. H\u00e9rold era l'unico figlio di Fran\u00e7ois-Joseph H\u00e9rold, pianista e compositore, e Jeanne-Gabrielle Pascal, e nipote di Nicolas H\u00e9rold, un organista. All'et\u00e0 di sei anni, frequentava il collegio Hix eccellendo negli studi. In quel periodo inizi\u00f2 a studiare anche teoria musicale con Fran\u00e7ois-Joseph F\u00e9tis (che in seguito diventer\u00e0 editore de \"La revue musicale\"). All'et\u00e0 di sette anni suonava gi\u00e0 il piano e aveva gi\u00e0 composto alcuni pezzi per lo strumento.\nIl padre di H\u00e9rold non sperava per lui la carriera di musicista ma quando egli mor\u00ec, nel 1802, Ferdinand pot\u00e9 continuare i suoi studi. Si iscrisse al Conservatorio di Parigi nel 1806 ed ebbe come maestro di pianoforte Louis Adam (padre del compositore Adolphe Adam).\nStudi\u00f2 anche con Charles Simon Catel (armonia), Rodolphe Kreutzer (violino) ed \u00c9tienne M\u00e9hul (composizione). H\u00e9rold in quel periodo divent\u00f2 un \"virtuoso\" al pianoforte e al violino.\nNel 1810 vinse il primo premio a una competizione pianistica presentando una delle sue composizioni, inedita. Progrediva cos\u00ec velocemente negli studi che nel 1812 vinse il \"Prix de Rome\". A Roma, durante la primavera del 1813, H\u00e9rold compose la sua prima sinfonia, richiesta in seguito a tutti i vincitori del \"Prix de Rome\" per poter dimostrare la loro progressione negli studi.\nNel 1815 si trasfer\u00ec a Napoli per ragioni di salute. Mentre era l\u00ec compose molti pezzi, inclusi la sua seconda sinfonia e tre studi per quartetti d'archi. La sua prima opera, \"La giovent\u00f9 di Enrico V\", fu presentata, con lo pseudonimo di Landriani, al Teatro San Carlo e ottenne un consenso favorevole da parte del pubblico (che non favoriva per nulla i compositori francesi), ma nessun plauso dai compositori campani. Fu anche pagato 5000 lire per insegnare musica alla figlia di Gioacchino Murat. Dopo l'esecuzione del re, H\u00e9rold fu costretto a lasciare l'Italia e and\u00f2 in Austria, pi\u00f9 precisamente a Vienna, dove per due mesi lavor\u00f2 per il principe Metternich.\nRitorn\u00f2 a Parigi passando per Monaco e la Svizzera.\nNel 1816, H\u00e9rold collabor\u00f2 con Fran\u00e7ois-Adrien Boieldieu all'opera \"Charles de France\". Questo lavoro lo rese famoso. Nello stesso anno compose l'opera di successo \"Les rosi\u00e8res\", che dedic\u00f2 al suo amico e insegnante M\u00e9hul. Nel 1817 fu rappresentata la sua opera \"La clochette\", con la quale il musicista dimostr\u00f2 un notevole miglioramento rispetto all'opera precedente. Dopo aver faticato non poco per trovare un libretto, compose la musica per \"Premier Venu\" che per\u00f2 non aveva le qualit\u00e0 per diventare un'opera e ottenne scarso successo. Lo stesso dicasi de \"Les troqueurs\" del 1819.\nIl desiderio di H\u00e9rold di comporre lo costrinse ad accettare qualsiasi libretto gli arrivasse poich\u00e9 molti librettisti non credevano in lui come musicista. Quindi, le sue poche opere successive (\"L'amour platonique\" e \"L'auteur mort et vivant\" furono dei fallimenti e questo scoraggi\u00f2 H\u00e9rold a tal punto che non produsse pi\u00f9 opere per tre anni.\nNel 1821 inizi\u00f2 una collaborazione con il Th\u00e9\u00e2tre Italien e di conseguenza si rec\u00f2 in viaggio in Italia per scritturare cantanti: ci\u00f2 fu di stimolo sia alla sua salute sia alla sua ispirazione. Nel 1823 ritorn\u00f2 al successo con l'opera \"Le muletier\", mentre la successiva, \"Lasth\u00e9nie\", fu meno fortunata. H\u00e9rold collabor\u00f2 con Daniel Auber alla \"Vend\u00f4me en Espagne\" (1823), che sfruttava la moda per le atmosfere spagnole a seguito della vittoria francese nella battaglia del Trocadero in Spagna.\nNel 1824 l'Op\u00e9ra Comique gli commission\u00f2 l'opera \"Le roi Ren\u00e9\" e nello stesso anno divenne accompagnatore al Th\u00e9\u00e2tre Italien, e due anni dopo maestro del coro. Nel 1825 scrisse \"Le lapin blanc\", ma, anche a causa della povert\u00e0 del libretto cui neppure lo stesso H\u00e9rold credeva, fu un insuccesso.\nAl contrario, il lavoro successivo, \"Marie\" (1826), riscosse grande favore presso il pubblico, ma gli obblighi di H\u00e9rold nei confronti del Th\u00e9\u00e2tre Italien gli impedirono di sfruttare a pieno questo successo, come pure di sviluppare il suo talento, e per i successivi tre anni si limit\u00f2 a comporre musica per balletti. Nel 1827 divenne il primo sostituto all'Acad\u00e9mie de musique e il 3 novembre 1828 gli venne conferita la Legion d'onore. Dei due lavori successivi, \"L'illusion\" (1829) ed \"Emmeline\" (1830), solo il primo ebbe successo.\nIl 3 maggio 1831 debutt\u00f2 la sua opera forse pi\u00f9 famosa, \"Zampa\", che ebbe molto successo soprattutto in Francia e in Germania, dove occasionalmente viene tuttora riproposta in cartellone. In seguito collabor\u00f2 al progetto \"La marquise de Brinvilliers\", che riuniva in uno sforzo collettivo diversi compositori, fra cui Fran\u00e7ois-Adrien Boieldieu e Daniel Auber.\nAltri suoi lavori furono \"La m\u00e9decine sans m\u00e9decin\" e \"Le Pr\u00e9 aux clercs\" (1832), che fu un altro successo (nel 1871 ne venne festeggiata la millesima rappresentazione parigina). Appena un mese dopo la prima di quest'ultima opera, H\u00e9rold mor\u00ec di tubercolosi, di cui soffriva da tempo. La sua opera \"Ludovic\", rimasta incompiuta, fu completata da Fromental Hal\u00e9vy.\nH\u00e9rold venne sepolto al cimitero di P\u00e8re-Lachaise di Parigi. La sua casa natale si trova al numero 10 di rue H\u00e9rold: la strada venne chiamata cos\u00ec in suo onore nel 1881."}
{"id": "1507482", "revid": "181699", "url": "https://it.wikipedia.org/wiki?curid=1507482", "title": "Malaja Kuonamka", "text": "La Malaja Kuonamka (in russo \"piccola Kuonamka\"; anche traslitterata come \"Malaya Kuonamka\") \u00e8 un fiume della Russia siberiana nordorientale (Repubblica Autonoma della Jacuzia-Sacha), affluente di destra dell'Anabar.\nNasce dal versante orientale dell'altopiano dell'Anabar, scorrendo dapprima con direzione meridionale, successivamente volgendosi a est e a nord; il fiume attraversa zone assolutamente remote e freddissime, tanto che in tutto il suo corso non tocca pressoch\u00e9 nessun centro urbano. Il fiume \u00e8 gelato da fine settembre/primi di ottobre fino agli inizi di giugno.\nI principali affluenti del fiume sono \"\u017dilinda\", \"U\u0161umun\", \"Delingd\u0117\", \"Maspaky\", tutti provenienti dalla destra idrografica."}
{"id": "1507483", "revid": "97126", "url": "https://it.wikipedia.org/wiki?curid=1507483", "title": "Cripta di San Domenico", "text": ""}
{"id": "1507484", "revid": "767487", "url": "https://it.wikipedia.org/wiki?curid=1507484", "title": "Tu mi ami", "text": "Tu mi ami (\"Nowhere to Go But Up\") \u00e8 un film del 2003 diretto da Amos Kollek.\nLa pellicola, frutto di una coproduzione franco-tedesca-statunitense, ha per protagonista Audrey Tautou.\nTrama.\nValerie \u00e8 una stralunata ragazza francese, trasferitasi negli USA per tentare di sfondare nel mondo del cinema. Tuttavia la strada per il successo si dimostrer\u00e0 particolarmente ardua, e dopo una lunga serie di provini andati male Valerie, rimasta senza soldi e senza un tetto, sar\u00e0 costretta a vivere per strada come un barbone. Poi conosce Jack, regista spiantato ma di talento, che guardando Valerie trova l'ispirazione per un nuovo film."}
{"id": "1507485", "revid": "767487", "url": "https://it.wikipedia.org/wiki?curid=1507485", "title": "Lucio Crassicio Pansa", "text": "Biografia.\nNativo di Taranto, Crassicio fu un liberto, come altri grammatici, con il nome di Pasicle, che poi mut\u00f2 nel cognomen pi\u00f9 romano di Pansa.\nLa sua prima attivit\u00e0 fu quella di mimografo ma, in seguito, si diede alla grammatica, insegnando, com'era consuetudine per i maestri di scuola, all'aperto, sotto un pergolato e mostrando notevole erudizione. Divenne, poi, precettore nelle famiglie di alto rango, ed ebbe tra i suoi discepoli Iullo Antonio, figlio del triumviro Marco Antonio e la sua fama raggiunse quella di Verrio Flacco, precettore dei nipoti di Augusto.\nNegli ultimi anni della sua vita si dedic\u00f2 alla filosofia seguendo la Scuola dei Sestii, quindi con una connotazione pitagorica abbastanza diffusa in et\u00e0 augustea (si pensi al VI libro della \"Eneide\" virgiliana).\nOpere.\nDi Crassicio non abbiamo che la notizia che avesse commentato la \"Zmyrna\", un epillio di Gaio Elvio Cinna che ebbe un enorme successo per la messe di dati e di erudizione."}
{"id": "1507492", "revid": "123155709", "url": "https://it.wikipedia.org/wiki?curid=1507492", "title": "Napol\u00e9on Coste", "text": "Biografia.\nNato in un paesino al confine con la Svizzera, si trasfer\u00ec prima a Valenciennes e poi a Parigi, dove trascorse il resto della sua vita. Il padre, ufficiale dell'esercito francese aveva pensato anche per il figlio la carriera militare, ma il giovane Coste, gi\u00e0 all'et\u00e0 di sei anni, aveva cominciato a suonare la chitarra, che per la prima volta gli era stata insegnata dalla madre, e in poco tempo era diventato un virtuoso di questo strumento. Quindi, per poter intraprendere l'attivit\u00e0 concertistica, si impose al pubblico di Parigi, citt\u00e0 che insieme a Vienna era la capitale chitarristica del tempo. Infatti qui vi erano i pi\u00f9 importanti chitarristi di tutto l'Ottocento, ovvero Ferdinando Carulli, Francesco Molino, Dionisio Aguado, Matteo Carcassi e Fernando Sor a Parigi, Mauro Giuliani a Vienna.\nIn pochi anni, Coste riusc\u00ec a inserirsi perfettamente in questo fecondo ambiente, tanto da diventare l'allievo prediletto del grande Fernando Sor. Napol\u00e9on Coste non si dedic\u00f2 solo all'attivit\u00e0 concertistica, ma, come gli altri suoi colleghi chitarristi, anche all'insegnamento della chitarra e alla composizione. Ed \u00e8 proprio in questo campo che oggi viene ricordato come uno dei pi\u00f9 significativi compositori per chitarra del romanticismo. La sua attivit\u00e0 concertistica venne bruscamente interrotta quando, nel 1863, si ruppe il braccio destro, investito da una carrozza. Da questo momento in poi la composizione e l'insegnamento divennero le sue uniche ragioni di vita.\nNapol\u00e9on Coste \u00e8 senz'alcun dubbio il pi\u00f9 importante compositore per chitarra del romanticismo francese e, assieme a Giulio Regondi e a Johann Kaspar Mertz, appartiene alla triade dei maggiori autori di opere per chitarra di tutto il romanticismo. Questo \u00e8 prova della sua genialit\u00e0, poich\u00e9 in quel periodo era molto pi\u00f9 difficile ottenere l'attenzione di un pubblico sempre pi\u00f9 esigente. Infatti, dopo il classicismo, quando cio\u00e8 la chitarra era pienamente inserita negli ambienti musicali delle grandi capitali europee grazie ai suoi grandi maestri Giuliani, Carulli, Molino, Paganini e tanti altri, nel periodo romantico la chitarra cadde in una profonda crisi da cui ne usc\u00ec solo nel ventesimo secolo. In mezzo alle orchestre sinfoniche di Brahms e Bruckner, ma anche al nuovo pianoforte, la chitarra, con il suo timbro dolce e delicato, rischi\u00f2 di scomparire dalla scena musicale francese. Il grande merito di aver tenuto in vita la chitarra in questo triste periodo del romanticismo francese, \u00e8 soprattutto di Napol\u00e9on Coste che, con le sue particolari e ricercate armonie, ha creato un repertorio di ineguagliabile valore degno di essere ricordato accanto a compositori come Chopin, Liszt e Brahms.\nNapol\u00e9on Coste viene inoltre ricordato per aver costruito una chitarra eptacorde, ovvero con una corda all'esterno della tastiera che funge da bordone, aumentando verso il grave l'estensione della chitarra.\nComposizioni.\nNapol\u00e9on Coste ci ha lasciato una sessantina di numeri d'opera e un'altra decina inediti o senza numero. Le sue prime composizioni sono improntate su un carattere classico, mentre quelle successive soprattutto su un gusto descrittivo con l'utilizzo di elaborate armonie romantiche, grazie anche all'utilizzo dell'estensione della tonalit\u00e0. Compose soprattutto per chitarra sola, ma vengono ricordate anche le sue opere per due chitarre, nonch\u00e9 quelle per chitarra e oboe, esempio pi\u00f9 unico che raro di composizioni per questo organico."}
{"id": "1507493", "revid": "307923", "url": "https://it.wikipedia.org/wiki?curid=1507493", "title": "M'ama non m'ama", "text": ""}
{"id": "1507496", "revid": "1573940", "url": "https://it.wikipedia.org/wiki?curid=1507496", "title": "Guelmim-Es Semara", "text": "Guelmim-Es Semara era una delle 16 Regioni del Marocco, istituita nel 1997 e soppressa nel 2015. \nLa parte pi\u00f9 meridionale della regione fa parte del Sahara Occidentale, territori la cui sovranit\u00e0 \u00e8 contestata.\nLa regione comprendeva le province di:"}
{"id": "1507500", "revid": "24443", "url": "https://it.wikipedia.org/wiki?curid=1507500", "title": "Colle Bettaforca", "text": "Il Colle Bettaforca (\"B\u00e4ttforko\" in Titsch) (2.672\u00a0m s.l.m.) \u00e8 un valico alpino nelle Alpi Pennine che unisce la Valle del Lys con la Val d'Ayas nella Valle d'Aosta.\nToponimia.\nIl toponimo \"Bettaforca\" altro non \u00e8 che l'italianizzazione del termine \"B\u00e4ttforko\", che significa \"Colle di B\u00e4tt\" nel dialetto titsch di Gressoney-La-Trinit\u00e9. Di conseguenza, la dicitura \"Colle Bettaforca\" \u00e8 in realt\u00e0 una ripetizione.\nCaratteristiche.\nDal punto di vista orografico il colle separa il Massiccio del Monte Rosa (a nord) dai Contrafforti valdostani del Monte Rosa (a sud).\nStoricamente \u00e8 stata un'importante via di comunicazione. Si discute se i Walser nel XIII secolo siano arrivati nella valle del Lys tramite il Colle del Lys oppure attraverso la strada pi\u00f9 lunga ma pi\u00f9 facile del colle del Teodulo, colle superiore delle Cime Bianche e colle Bettaforca.\nIl colle \u00e8 raggiunto da impianti a fune sia partendo da Stafal, frazione di Gressoney-La-Trinit\u00e9 e sia da Champoluc, frazione di Ayas. Si inserisce cos\u00ec nel grande comprensorio sciistico Monterosa Ski.\nCostituisce il punto di partenza per accedere al Rifugio Quintino Sella al Felik. Si trova inoltre lungo il tragitto del Tour del Monte Rosa ed \u00e8 transitabile attraverso una strada sterrata militare, normalmente chiusa alla circolazione stradale."}
{"id": "1507502", "revid": "1522738", "url": "https://it.wikipedia.org/wiki?curid=1507502", "title": "Miss Prissy", "text": ""}
{"id": "1507503", "revid": "6923", "url": "https://it.wikipedia.org/wiki?curid=1507503", "title": "La\u00e2youne-Boujdour-Sakia El Hamra", "text": "La\u00e2youne-Boujdour-Sakia El Hamra era una delle 16 Regioni del Marocco, istituita nel 1997 e soppressa nel 2015, ma la sua appartenenza al Regno non \u00e8 riconosciuta dalle Nazioni Unite. Il Sahara Occidentale, del quale questa regione fa parte, \u00e8 infatti illegalmente occupato dal Marocco fin dal 1975. El Ayun (la cui ortografia \u00e8 stata cambiata secondo il dialetto marocchino) \u00e8 considerata capitale occupata della Repubblica Democratica Araba dei Sahraui (RASD), proclamata su tutto il territorio dell'antica colonia del Sahara spagnolo il 27 febbraio 1976. \nLa regione, al 2009, comprendeva le province e prefetture di:"}
{"id": "1507506", "revid": "28592", "url": "https://it.wikipedia.org/wiki?curid=1507506", "title": "Monastero Aleksandr Nevskij", "text": ""}
{"id": "1507507", "revid": "306856", "url": "https://it.wikipedia.org/wiki?curid=1507507", "title": "Bartolommeo Capasso", "text": "Biografia.\nFiglio di genitori originari di Frattamaggiore nacque a Napoli il 22 febbraio 1815 nella casa paterna al supportico dei Caiolari, presso la strada dei Costanzi (odierna via Giuseppe Marotta), nel quartiere Porto. Rimasto orfano del padre, Francesco, un agiato commerciante, nel 1824 Bartolommeo si iscrisse al seminario di Napoli, dove cominci\u00f2 i suoi studi, per trasferirsi, due anni pi\u00f9 tardi, nel seminario di Sorrento. Frequent\u00f2 la scuola di Domenico Aulisio, futuro letterato e giurista.\nConcluse in modo brillante la sua carriera universitaria in giurisprudenza a Napoli, dove il filosofo Giambattista Vico lasci\u00f2 il segno della sua centralit\u00e0 culturale, e dove tenne una profonda e feconda amicizia con Pietro Giannone, e con Gian Vincenzo Gravina.\nNel 1844, anno del matrimonio con Agata Panzetta, collabor\u00f2 a Napoli con Carlo Troya alla fondazione della Societ\u00e0 napoletana di storia patria. Dopo aver dato alle stampe i suoi primi lavori di erudizione (vedi \"Scritti principali\"), nel 1856 divenne socio della prestigiosa Accademia Pontaniana, di cui sar\u00e0 presidente. L'anno successivo entr\u00f2 anche nell'Accademia Ercolanese, sulle cui ceneri sorse la Societ\u00e0 reale di archeologia, letteratura e belle arti, della quale Capasso fu lungamente presidente.\nNel 1876 fond\u00f2, assieme ad alcuni studiosi, quali Camillo Minieri Riccio e Giuseppe de Blasiis, la Societ\u00e0 napoletana di storia patria, ente che presiedette, ininterrottamente, dal 1883 sino alla morte. Dal 1882 fu Direttore soprintendente dell'Archivio di Stato di Napoli.\nNel 1886 ricevette la laurea \"honoris causa\" dall'Universit\u00e0 di Heidelberg. Nel 1887 fu nominato socio nazionale dell'Accademia Nazionale dei Lincei\nTra le altre onorificenze concesse al Capasso vanno ricordate le nomine di Commendatore dell'Ordine della Corona d'Italia nel 1877 e Commendatore dell'Ordine dei Santi Maurizio e Lazzaro nel 1899 e, nello stesso anno, la medaglia d'oro per benemerenze patrie dal Comune di Napoli.\nA lui si deve un \u00abmagistrale riordinamento della Cancelleria angioina, prezioso per i lavori di ricostruzione che sono stati avviati da Filangieri (\"I Registri\", 1950) nel dopoguerra\u00bb\nOpere.\n\"(elenco parziale)\""}
{"id": "1507509", "revid": "287204", "url": "https://it.wikipedia.org/wiki?curid=1507509", "title": "Fabio degli Abati Olivieri", "text": "Biografia.\nNato da Gian Andrea e da Giulia Albani, era cugino del cardinale Gian Francesco Albani, che nel 1700 divenne papa con il nome di Clemente XI.\nGrazie alla protezione del cugino, ottenne prima un beneficio dalla Basilica di San Pietro, poi fu nominato canonico della Basilica di San Giovanni in Laterano per assumere successivamente l'incarico di aiutante dello stesso cardinale nella segreteria dei Brevi, in Vaticano. All'elezione al papato del cugino, divenne prima segretario dei Brevi, poi, nel 1706, referendario delle Due Segnature, nel 1713 prefetto dei Palazzi Apostolici e finalmente, il 6 maggio 1715, cardinale del titolo dei santi Vito e Modesto, nella cui chiesa verr\u00e0 poi sepolto.\nAlla morte di Clemente XI, nel 1721, e nei successivi tre conclavi cui partecip\u00f2, fu sempre tra i candidati favoriti per il papato, ma non fu mai eletto, prima per il parere contrario di Carlo VI d'Asburgo, poi per l'elezione di Innocenzo XIII e quindi per quella di Benedetto XIII. Sostenuto dalla Francia e dalla Spagna contro l'Impero absburgico, nel conclave del 1724 fu protagonista di un grave scandalo, sollevato dall'ambasciatore imperiale Maximilian von Kaunitz che non esit\u00f2 a irrompere nella sala del conclave, accusandolo di simonia per aver promesso alla Francia la soppressione della bolla \"Unigenitus\" - emessa nel 1713 da Clemente XI a condanna del giansenismo - e alla Spagna i feudi di Castro e Ronciglione a favore di don Carlos, figlio di Filippo V."}
{"id": "1507511", "revid": "6923", "url": "https://it.wikipedia.org/wiki?curid=1507511", "title": "Vic Firth", "text": "La Vic Firth \u00e8 una azienda di bacchette per batteria ma anche per altri strumenti a percussione. Prende nome dal suo fondatore Everett \"Vic\" Firth, timpanista alla \"Boston Symphony Orchestra\". L'azienda produce bacchette per batteria di tutti i tipi (7A, 5A, 5B, 2B e \"Rock\"), ma \u00e8 anche conosciuta per la sua produzione di \"mallet\" (per timpani, marimba, xilofono, strumenti a percussione da orchestra etc.). Produce, inoltre, anche sordine.\nEndorser con battenti signature.\nBacchette.\nBatteria\nBande\nOrchestra\nTimbales\nMallets.\nMarimba/Vibrafono\nTimpani/Grancassa\nSurdo"}
{"id": "1507513", "revid": "155634", "url": "https://it.wikipedia.org/wiki?curid=1507513", "title": "CONCACAF Champions' Cup 2006", "text": "La CONCACAF Champions' Cup 2006 \u00e8 stata la 45\u00aa edizione della massima competizione calcistica internazionale per club organizzata dalla CONCACAF. Il torneo \u00e8 valevole anche come qualificazione alla Coppa del mondo per club FIFA 2006. Vi presero parte 33 squadre provenienti da 18 nazioni; il torneo inizi\u00f2 con le prime partite di qualificazione il 26 luglio 2005.\nIl torneo termin\u00f2 con una finale in due partite tra due squadre messicane: l' e il . La gara di andata, svoltasi allo Stadio Nemesio D\u00edez di Toluca, Messico il 12 aprile 2006 fin\u00ec 0-0. La gara di ritorno si svolse allo Stadio Azteca di Citt\u00e0 del Messico il 19 aprile 2006 e fu vinta per 2-1 dopo i tempi supplementari dall' che vinse cos\u00ec il suo quinto titolo. Grazie a questa vittoria l' si qualific\u00f2 alla Coppa del mondo per club FIFA 2006."}
{"id": "1507516", "revid": "47767", "url": "https://it.wikipedia.org/wiki?curid=1507516", "title": "Caikovskij", "text": ""}
{"id": "1507518", "revid": "256896", "url": "https://it.wikipedia.org/wiki?curid=1507518", "title": "Scuola di danza di San Pietroburgo", "text": ""}
{"id": "1507519", "revid": "117167690", "url": "https://it.wikipedia.org/wiki?curid=1507519", "title": "Friedrich Miescher", "text": "Egli evidenzi\u00f2 infatti nel 1869, presso i laboratori di Felix Hoppe-Seyler a Tubinga, la presenza di vari composti chimici ricchi in fosfato all'interno dei nuclei dei leucociti. La scoperta di tali molecole, che egli denomin\u00f2 \"nucleina\", apr\u00ec la strada all'identificazione del DNA come molecola responsabile della conservazione e della trasmissione dei caratteri ereditari. La significativit\u00e0 di tale scoperta, pubblicata nel 1871, non fu immediatamente chiara e solo alla fine degli anni ottanta il biologo Albrecht Kossel prosegu\u00ec lo studio su questi composti, investigandone pi\u00f9 nel dettaglio le strutture chimiche.\nBiografia ed attivit\u00e0 scientifica.\nMiescher proveniva da una famiglia molto in vista nella comunit\u00e0 scientifica: il padre e lo zio infatti erano stati professori di anatomia all'Universit\u00e0 di Basilea. Timido ed intelligente, il giovane Miescher studi\u00f2 medicina proprio a Basilea e, durante gli studi, lavor\u00f2 per un'estate (nel 1865) presso il chimico organico Adolf Stecker a Gottinga. A causa di una febbre tifoide, che gli provoc\u00f2 anche gravi problemi all'udito, Miescher dovette interrompere gli studi per un anno, per laurearsi in ogni caso nel 1868.\nRitenendo che la sua sordit\u00e0 parziale potesse ostacolare l'attivit\u00e0 di medico, Miescher si avvi\u00f2 verso la carriera di chimico fisiologo. Inizi\u00f2 a studiare i linfociti, ma Felix Hoppe-Seyler lo incoraggi\u00f2 a studiare i leucociti. Miescher era infatti interessato soprattutto nello studio della chimica del nucleo: dal momento che era difficile ottenere un numero di linfociti sufficienti per uno studio, la scelta ricadde sui leucociti, che erano noti per essere il principale componente del pus, ottenibile facilmente dalle garze usate nei vicini ospedali.\nPer evidenziare il nucleo dei leucociti presenti nel pus, Miescher dovette mettere a punto un protocollo totalmente nuovo. Per recuperare le cellule dai bendaggi, utilizz\u00f2 una soluzione salina a base di solfato di sodio. Per separare i nuclei dai citoplasmi, sottopose le cellule ad una soluzione alcalina, seguita da una acida. Il precipitato formatosi in seguito a tale processo fu, appunto, chiamato \"nucleina\". In seguito Miescher scopr\u00ec che la nucleina conteneva azoto e fosforo, ma non zolfo. Questi risultati si rivelarono cos\u00ec innovativi che Hoppe-Seyler decise di ripetere tutti gli esperimenti prima di pubblicarli sul suo giornale.\nIn seguito, Miescher si spost\u00f2 nel laboratorio di Carl Ludwig a Lipsia, dove studi\u00f2 per un anno fisiologia prima di tornare a Basilea come professore di fisiologia. A Basilea egli avvi\u00f2 proficui studi sulla chimica degli acidi nucleici, sebbene la loro funzione continuasse a non essere chiara. In ogni caso il suo lavoro, fondamentale per l'identificazione degli acidi nucleici come sede dell'informazione genetica, fu noto alla maggior parte della comunit\u00e0 scientifica solo quando l'importante fisiologo tedesco Albrecht Kossel non port\u00f2 avanti, a sua volta, esperimenti sulla struttura chimica della nucleina.\nTra gli altri eventi biologici studiati da Miescher figura il rapporto tra respirazione cellulare e respirazione polmonare, che egli dimostr\u00f2 essere regolato dalla concentrazione ematica di biossido di carbonio.\nMiescher mor\u00ec nel 1895 di tubercolosi, dopo aver condotto anche un laboratorio della Max Planck Society a Tubinga ed un istituto di ricerca di Basilea che, dopo la sua morte, prese il suo nome."}
{"id": "1507520", "revid": "237256", "url": "https://it.wikipedia.org/wiki?curid=1507520", "title": "Osip Petrov", "text": ""}
{"id": "1507524", "revid": "228587", "url": "https://it.wikipedia.org/wiki?curid=1507524", "title": "Mazeppa", "text": ""}
{"id": "1507526", "revid": "28592", "url": "https://it.wikipedia.org/wiki?curid=1507526", "title": "Mikhail Glinka", "text": ""}
{"id": "1507528", "revid": "1001457", "url": "https://it.wikipedia.org/wiki?curid=1507528", "title": "Vladimir Vysockij", "text": ""}
{"id": "1507532", "revid": "125007844", "url": "https://it.wikipedia.org/wiki?curid=1507532", "title": "Cullinan (diamante)", "text": "Il diamante Cullinan, detto anche Stella d'Africa, \u00e8 il pi\u00f9 grande diamante grezzo mai ritrovato, con un peso di . La pietra \u00e8 cos\u00ec chiamata in onore di Sir Thomas Cullinan, il proprietario della miniera di diamanti in cui fu trovato il 26 gennaio 1905.\nStoria.\nIl diamante fu trovato per caso da Frederick Wells, supervisore della miniera Premier Mine sita a Cullinan (nell'attuale Sudafrica) e di propriet\u00e0 di Thomas Cullinan, durante uno dei suoi giri di controllo. La pietra preziosa si rivel\u00f2 subito eccezionale, con una dimensione di ed un peso di poco pi\u00f9 di . Per circa 2 anni Cullinan non decise cosa fare della pietra, limitandosi ad esporla a Johannesburg, dove fu vista da visitatori. \nNel 1907 il governatore di Transvaal, la regione in cui si trovava la miniera dove era stata trovata la pietra e che all'epoca apparteneva all'impero britannico, decise di fare omaggio della pietra al re Edoardo VII per il suo 66\u00ba compleanno, per rafforzare i rapporti del Transvaal con l'impero dopo la fine delle guerre boere, e la acquist\u00f2 il 17 ottobre 1907 da Thomas Cullinan per , una cifra che sembra piccola ma che, corretta per l'inflazione, corrisponde a circa 15~21 milioni di sterline di oggi.\nIl re accett\u00f2 il regalo e la pietra fu portata a Londra. Fu deciso di tagliare la pietra in diamanti pi\u00f9 piccoli e per tale lavoro fu incaricata la ditta Asscher di Amsterdam. Il primo taglio fu eseguito da Joseph Asscher dopo uno studio durato settimane. Al primo tentativo si ruppe lo strumento di taglio mentre al secondo tentativo, effettuato il 10 febbraio 1908, la pietra fu divisa in 2 frammenti di , rispettivamente. Entrambi i pezzi furono poi sottoposti a ulteriori tagli: 3 tecnici lavorarono per 14 ore al giorno per circa 8 mesi, ricavando 9 pietre principali, 96 diamanti lavorati pi\u00f9 piccoli e 9,5 carati di materiale non lucidato. Le pietre principali fanno parte dei Gioielli della Corona inglese.\nI principali diamanti tagliati.\nI principali diamanti tagliati ricavati dal Cullinan sono:\nIl Cullinan I e il Cullinan II, essendo parte del tesoro della Corona, sono conservati nella Torre di Londra. I Cullinan III-IV sono invece parte dei gioielli personali della regina Elisabetta II e non sono esposti al pubblico."}
{"id": "1507533", "revid": "28592", "url": "https://it.wikipedia.org/wiki?curid=1507533", "title": "Mily Balakirev", "text": ""}
{"id": "1507534", "revid": "663182", "url": "https://it.wikipedia.org/wiki?curid=1507534", "title": "Stravinskij (disambigua)", "text": " \u00e8 un cognome russo che indica varie personalit\u00e0, tra le quali:"}
{"id": "1507544", "revid": "28592", "url": "https://it.wikipedia.org/wiki?curid=1507544", "title": "Cimitero Tikhvin", "text": ""}
{"id": "1507545", "revid": "110157", "url": "https://it.wikipedia.org/wiki?curid=1507545", "title": "Richard Vogt", "text": "Artefice di numerosi velivoli quale capo ufficio progetti della Blohm und Voss GmbH a lui si deve la realizzazione dei pi\u00f9 interessanti ed anticonformisti velivoli in forza alla Luftwaffe durante il periodo della seconda guerra mondiale, come il ricognitore asimmetrico Blohm &amp; Voss BV 141 ed l'imponente idrovolante esamotore BV 238.\nBiografia.\nRichard Vogt, settimo figlio di una famiglia numerosa di dodici fratelli, nasce a Schw\u00e4bisch Gm\u00fcnd, una cittadina situata nell'allora regno di W\u00fcrttemberg e membro dell'impero germanico. Nel regno vigeva una politica di istruzione pubblica che imponeva l'alfabetismo universale dai dieci anni, et\u00e0 con la quale il giovane Richard cominci\u00f2 a frequentare la scuola a Cannstatt, distretto di Stoccarda. In quell'ambito ebbe l'opportunit\u00e0 di conoscere Ernst Heinkel alle prese con le sue prime realizzazioni aeronautiche, cosa che lo entusiasm\u00f2 al punto di provare ad emularlo qualche anno pi\u00f9 tardi, tramite la collaborazione di un amico. Nel 1912, all'et\u00e0 di 18 anni, Vogt realizz\u00f2 infatti il suo primo velivolo con il quale effettu\u00f2 prove di volo, con il consenso delle autorit\u00e0, - con scarsi successi - nella brughiera tra Mutlangen e la natia Schw\u00e4bisch Gm\u00fcnd.\nDopo la maturit\u00e0 lavor\u00f2 per un anno in una azienda di produzione di motori a Ludwigshafen.\nCon lo scoppio della prima guerra mondiale viene arruolato nelle file dell'esercito imperiale tedesco, ma a seguito di una ferita rientr\u00f2 in patria dove riusc\u00ec a conseguire il brevetto di pilota ad Halberstadt.\nDopo il licenziamento, nell'agosto 1916 ebbe modo di lavorare su progetti di Zeppelin a Friedrichshafen alle dipendenze di Claude Dornier che lo avvi\u00f2 alla carriera di progettista. Al termine della prima guerra mondiale, complet\u00f2 in due anni gli studi al politecnico di Stoccarda e fu fino al 1922 assistente del professor Baumann presso l'istituto di scienze aeronautiche. In quella sede annunci\u00f2 il suo primo brevetto, completando il periodo di dottorato.\nIn rappresentanza di Dornier fu inviato brevemente in Italia e poi dal 1923 al 1933 presso la Kawasaki J\u016bk\u014dgy\u014d KK a K\u014dbe in Giappone, al tempo costruttore su licenza degli aeroplani Dornier-Werke GmbH. In Giappone rivest\u00ec l'incarico di capo progettista e disegn\u00f2 diversi modelli, tra cui il biplano da ricognizione KDA-2 (1927, 707 esemplari costruiti), il caccia monoplano monoposto KDA-3 (1928, 3 esemplari costruiti) ed il caccia biplano KDA-5/Type 29 (1932, con Takeo Doi, 380 esemplari costruiti). Il suo successore Takeo Doi si form\u00f2 alla sua scuola e disegn\u00f2 pi\u00f9 tardi il Ki-61 Hien.\nSempre nel 1933 la Blohm und Voss GmbH lo contatt\u00f2 per offrirgli l'incarico di responsabile dell'ufficio progetti di un settore, quello aeronautico, che da qualche anno aveva affiancato alla produzione navale, dandogli nel contempo l'opportunit\u00e0 di tornare in patria.\nIl suo secondo lavoro fu il bombardiere in picchiata Ha 137 nel cui progetto introdusse un'innovazione che aveva ideato prima della sua partenza dal Giappone. Nella struttura alare, oltre ai normali longheroni, utilizz\u00f2 come elemento portante un'unica struttura cava in acciaio cromato, normalmente di forma tubolare, a sezione quadrata o rettangolare. La cavit\u00e0 veniva quindi utilizzata come serbatoio di combustibile, in una tipica configurazione che contraddistinse la produzione Blohm &amp; Voss. Anche i successivi BV 138, Ha 139, Ha 140, BV 141 e gli idrovolanti BV 222 e BV 238 vennero progettati sotto la sua guida. Il progetto P 200, un idrovolante spinto da otto motori e dall'autonomia di 8\u00a0000\u00a0km, non pot\u00e9 essere realizzato. Il progetto per il caccia BV 155 venne completato fra la fine del 1944 e i primi mesi del 1945, quando pot\u00e9 effettuare il primo volo. Diversi velivoli dotati di propulsione a getto rimasero solamente a livello progettuale.\nAlla fine della seconda guerra mondiale venne inizialmente preso in custodia ed interrogato dagli inglesi, ma rapidamente, nell'ambito dell'Operazione Paperclip, furono gli Stati Uniti a chiederne l'estradizione. Fu cos\u00ec che Vogt si trov\u00f2 a lavorare come civile nei laboratori di sviluppo della United States Air Force di Dayton (Ohio) dal 1947 al 1954. Subito dopo divenne capo progettista presso la \"Aerophysics Development Corporation\" fino al suo scioglimento nel 1960.\nA partire dall'agosto 1960 e fino allo stesso mese del 1966 fu collaboratore di George Schairer presso i laboratori di sviluppo e test della Boeing. L\u00ec si occup\u00f2, fra le altre cose, di decollo verticale, di aliscafi ed il suo ultimo compito fu il calcolo della compensazione del Boeing 747.\nDopo il pensionamento lavor\u00f2 fra l'altro all'invenzione di una barca a vela che non si potesse ribaltare e scrisse le proprie memorie.\nNel 1977 un incendio distrusse la sua abitazione in cui era conservata la maggior parte dei suoi documenti personali e tecnici.\nNel 1979 mor\u00ec d'infarto lasciando la moglie e due figli."}
{"id": "1507548", "revid": "31886", "url": "https://it.wikipedia.org/wiki?curid=1507548", "title": "Controllore di interruzioni programmabile", "text": "Un controllore di interruzioni programmabile (\"PIC\", \"Programmable Interrupt Controller\") \u00e8 un dispositivo hardware che consente di gestire interruzioni vettorizzate con priorit\u00e0 per conto di un processore (detto anche CPU, vale a dire Central Processing Unit).\nFunzionamento.\nEsigenza.\nPer meglio comprenderne il funzionamento, ipotizziamo che il PIC non ci sia e che il processore debba assumersi l'incarico della gestione delle interruzioni. Quando un dispositivo, quale ad esempio un disco rigido, un floppy disk, una porta seriale, una porta parallela, la tastiera, il mouse, ecc., richiede un servizio in tempo reale, attiva un segnale di interruzione. Il processore, normalmente, ha un solo ingresso per sentire se qualcuno lo sta chiamando in causa, \"interrompendolo\" nella sua normale operativit\u00e0: pertanto, tutti i dispositivi che vogliono interromperlo, \"confluiscono\" sull'unico ingresso che il processore mette loro a disposizione per tale scopo. Una volta interrotto, il processore deve interrogare i vari dispositivi per individuare chi \u00e8 stato ad attivare l'interruzione: tutto questo, ovviamente, gli richiede del tempo tanto pi\u00f9 se i candidati sono tanti. La situazione peggiora se pi\u00f9 di un dispositivo, \"contemporaneamente\", richiede l'interruzione: in tal caso il processore deve prevedere un meccanismo di priorit\u00e0 per determinare quale tra pi\u00f9 interruzioni pendenti deve servire per primo.\nFunzione del PIC.\nIl PIC si frappone tra tutti i dispositivi che richiedono l'interruzione e il processore: si prende quindi carico di sentire se ci sono dispositivi che stanno interrompendo e se ce n'\u00e8 pi\u00f9 di uno adotta un meccanismo di priorit\u00e0 prefissato, per scegliere quello pi\u00f9 prioritario. A questo punto, il PIC attiva l'unica linea di interruzione del processore, dandogli anche il \"vettore\" dell'interruzione, dal quale si ottiene, grazie ad una tabella, l'indirizzo del programma (ISR, ovvero Interrupt Service Routine) che il processore stesso dovr\u00e0 eseguire per soddisfare la richiesta del dispositivo pi\u00f9 prioritario. Come si vede, il processore non dovr\u00e0 pi\u00f9 preoccuparsi di andare in giro e stabilire quale interruzione dovr\u00e0 servire per primo: l'unica cosa che dovr\u00e0 fare sar\u00e0 quella di eseguire il programma di interruzione (ISR) che gli verr\u00e0 indicato dal PIC.\nPriorit\u00e0.\nIl PIC prevede un certo numero di piedini (pin) di ingresso (ad esempio IRQ0, IRQ1...,IRQ7), ognuno dei quali \"sente\" un determinato dispositivo che vuole interrompere. Se pi\u00f9 di un pin viene attivato contemporaneamente, scatta un meccanismo di priorit\u00e0 che pu\u00f2 essere di vario tipo: si pu\u00f2 ad esempio avere quello con priorit\u00e0 fisse (IRQ0 \u00e8 pi\u00f9 prioritario di IRQ1, che a sua volta \u00e8 pi\u00f9 prioritario di IRQ2, che a sua volta \u00e8 pi\u00f9 prioritario di IRQ3 e cos\u00ec via fino a IRQ7), oppure quello con priorit\u00e0 a rotazione (se \u00e8 stato appena servito IRQ4, allora IRQ5 diventa il pi\u00f9 prioritario seguito nell'ordine da IRQ6, IRQ7, IRQ0, ... fino a IRQ4 che \u00e8 diventato il meno prioritario in quanto il processore lo ha appena finito di servire e quindi deve lasciare spazio agli altri).\nCollegamento in cascata.\nI PIC spesso consentono di essere messi in cascata in modo che possano essere sentite le interruzioni di moltissimi dispositivi. Ad esempio, si possono trovare dei PIC che utilizzati singolarmente possono sentire solo 8 diversi dispositivi interrompenti: per poterne invece sentire fino a 64, \u00e8 possibile utilizzarne 9 collettivamente, con 8 di essi (detti slave)che sentono ciascuno 8 dispositivi interrompenti per un totale appunto di 64 e con un nono PIC (detto master) che sente le interruzioni provenienti dagli 8 PIC Slave. Sar\u00e0 poi il PIC Master a interrompere il processore fornendogli uno dei 64 vettori possibili cosicch\u00e9 possa essere servito quello tra i 64 dispositivi con la priorit\u00e0 di interruzione pi\u00f9 alta.\nCaratteristiche comuni.\nI PIC presentano di solito un insieme di registri comuni: l'Interrupt Request Register (IRR), l'In-Service Register (ISR), l'Interrupt Mask Register (IMR). Il registro di richiesta delle interruzioni, IRR, specifica quali interruzioni sono state attivate dai dispositivi interrompenti: \u00e8 un registro simbolico non accessibile direttamente ai programmatori. Il registro dell'interruzione attualmente in servizio, ISR, specifica quale interruzione il processore sta attualmente servendo, eseguendone la relativa ISR, ma che non si \u00e8 ancora conclusa. Il registro di maschera delle interruzioni, IMR, specifica quali interruzioni devono essere ignorate. \nCome gi\u00e0 detto, ci sono diversi meccanismi di priorit\u00e0 previsti dai PIC tra cui quelli a priorit\u00e0 fissa, a priorit\u00e0 prestabilita o a priorit\u00e0 rotante.\nLe interruzioni possono essere sia del tipo sul livello (level-triggered) sia del tipo sul fronte (Edge triggered).\nInterruzioni sul livello.\nNel caso di interruzione sul livello, il segnale proveniente da un dispositivo interrompente deve essere portato da basso ad alto e mantenuto alto (oppure da alto a basso e mantenuto basso) dallo stesso dispositivo interrompente fino a quando gli viene detto che pu\u00f2 riportarlo basso (oppure alto) nuovamente. \nLa versione originaria del bus PCI prevede le interruzioni sul livello: le versioni pi\u00f9 recenti consentono anche l'uso di messaggi di interruzione, diventati l'unica modalit\u00e0 consentita nel PCI Express.\nCondivisione delle interruzioni.\nMolti dispositivi possono condividere una linea di interruzione sul livello se sono opportunamente progettati. La linea deve avere un resistore di pull-down o di pull-up cos\u00ec da tenere il segnale, in condizioni di riposo, rispettivamente basso oppure alto (stato quindi non attivo, ossia di non richiesta di interruzione). Quando uno o anche pi\u00f9 dispositivi vogliono interrompere, attivano la linea, ossia la portano al livello alto oppure basso e la mantengono cos\u00ec, come gi\u00e0 detto, per tutto il tempo, fino a quando viene detto al dispositivo interrompente che la sua ISR \u00e8 stata eseguita e che quindi pu\u00f2 smettere di tenere attiva la linea. \nQuando la linea di interruzione condivisa da pi\u00f9 dispositivi viene attivata, bisogna scoprire chi \u00e8 stato a farlo. Una volta servito il dispositivo interrompente e richiestogli di smettere di tenere attiva la linea, pu\u00f2 succedere che quest'ultima ritorni al suo stato inattivo, di riposo, o che continui ad essere attiva. Nel primo caso significa che una volta servito il dispositivo interrompente non ce n'erano altri che richiedevano attenzione. Nel secondo caso significa che un altro dispositivo ha cominciato a richiedere attenzione, ma si stava servendo il dispositivo precedente: bisogna di nuovo scoprire chi altro ha richiesto l'interruzione. Una volta servito, il discorso si ripete.\n\u00c8 importante adottare una buona strategia quando si va alla scoperta di chi \u00e8 stato a interrompere su una linea condivisa: pu\u00f2 darsi che alcuni dispositivi tendano a farlo pi\u00f9 frequentemente ma servirli costa poco (si gestiscono cio\u00e8 velocemente), mentre altri lo fanno magari meno frequentemente ma servirli \u00e8 oneroso (la loro ISR \u00e8 molto pesante). Per aumentare l'efficienza, converr\u00e0 servire per prima quelli che si accontentano di poco per poi passare a quelli che monopolizzano il processore.\nVantaggi e svantaggi.\nUn vantaggio delle interruzioni sul livello sta nel fatto che si evita che un impulso spurio venga interpretato inavvertitamente come una richiesta di interruzione: se tale impulso \u00e8, come di solito capita, di breve durata allora esso non viene \"sentito\". Le interruzioni sul livello, pertanto, sono pi\u00f9 robuste rispetto a quelle sul fronte in presenza di linee rumorose per questa loro capacit\u00e0 di filtrare i segnali spuri.\nCi sono alcuni svantaggi con le interruzioni sul livello. Se la linea \u00e8 condivisa e si sta servendo un dispositivo, non si pu\u00f2 capire se ce n'\u00e8 un altro che ha poco dopo iniziato a richiedere l'interruzione: bisogna finire con il primo e comunicargli di smettere di tenere attiva la linea per poi scoprire l'altro che chiede anch'esso l'attenzione. Per questo non \u00e8 consigliabile servire un dispositivo meno prioritario se sulla stessa linea ne \u00e8 presente uno pi\u00f9 prioritario poich\u00e9 si corre il rischio che quest'ultimo debba aspettare troppo a lungo il completamento della ISR del primo dispositivo ed il secondo dispositivo possa andare in buffer overflow perdendo i dati di input. Un altro inconveniente \u00e8 dovuto al fatto che se non si sa come trattare l'interruzione di un dispositivo interrompente, quest'ultimo potrebbe tenere indefinitamente attiva la linea impedendo agli altri di segnalare la propria richiesta di interruzione.\nInterruzioni sul fronte.\nNel caso di interruzione sul fronte, basta che il dispositivo interrompente porti per un determinato intervallo di tempo il segnale da basso ad alto oppure da alto a basso perch\u00e9 lo stesso venga automaticamente sentito: viene infatti sentito il fronte rispettivamente di salita o di discesa del segnale, ossia la transizione da un livello ad un altro. Il dispositivo interrompente riporter\u00e0 quindi la linea bassa o alta (condizione di riposo), senza che, a differenza di prima, gli venga ordinato di farlo: rimarr\u00e0 poi in fiduciosa attesa che venga eseguita la sua ISR.\nAnche qui pu\u00f2 ripetersi il discorso dei resistori di pull-down o di pull-up e della linea condivisa da pi\u00f9 dispositivi.\nLe prime versioni del bus ISA prevedevano le interruzioni sul fronte, ma non richiedevano che le linee dovessero essere condivise. Le schede ISA montano, comunque, resistori di pull-up sulle linee di interruzione per consentirne la condivisione.\nVantaggi e svantaggi.\nUn vantaggio delle interruzioni sul fronte \u00e8 che, mentre si sta servendo un dispositivo, poich\u00e9 la linea \u00e8 stata attivata brevemente ma subito dopo disattivata (\u00e8 quindi \"libera\"), pu\u00f2 essere sentito un secondo dispositivo che nel frattempo richiede attenzione: ci\u00f2 non \u00e8 possibile con le interruzioni sul livello. Quindi, si pu\u00f2 capire se un dispositivo pi\u00f9 prioritario sta chiedendo un'interruzione e servirlo, interrompendo il servizio del dispositivo meno prioritario che pure era in corso.\nUn altro vantaggio \u00e8 che si pu\u00f2 anche decidere di prendersela comoda a servire un dispositivo meno prioritario, tanto la linea condivisa \u00e8 libera e non si corre il rischio di non sentire l'interruzione che nel frattempo il dispositivo pi\u00f9 prioritario richiede.\nUno svantaggio delle interruzioni sul fronte \u00e8 che una attivazione della linea potrebbe non essere sentita: mentre con l'interruzione sul livello ci\u00f2 non pu\u00f2 succedere perch\u00e9 la linea \u00e8 tenuta attiva per tutto il tempo richiesto al completamento della ISR, qui il rischio di perdere un'attivazione c'\u00e8 e pu\u00f2 portare a situazioni impreviste. Pu\u00f2 verificarsi una situazione di stallo in quanto il dispositivo interrompente aspetta fiducioso di essere servito ma la ISR di cui ha richiesto l'esecuzione non venga mai eseguita perch\u00e9 l'attivazione della linea non \u00e8 stata sentita.\nControllori di interruzioni programmabili noti.\nUno dei PIC pi\u00f9 conosciuti, l'Intel 8259, era, nei tempi andati, incluso nei PC x86. Oggi, non \u00e8 pi\u00f9 un dispositivo a s\u00e9: la sua funzione \u00e8 stata inclusa all'interno del chipset Southbridge della scheda madre. In altri casi, il PIC \u00e8 stato completamente sostituito dai pi\u00f9 nuovi controllori avanzati di interruzioni programmabili, che supportano pi\u00f9 interruzioni e prevedono meccanismi di priorit\u00e0 pi\u00f9 flessibili. \nMaggiori informazioni sul PIC 8259 dell'Intel possono essere trovate in \"IA-32 Intel Architecture Software Developer's Manual, Volume 3A: System Programming Guide, Part 1\", liberamente disponibili sul sito della Intel."}
{"id": "1507551", "revid": "767487", "url": "https://it.wikipedia.org/wiki?curid=1507551", "title": "Friedel Rausch", "text": "Carriera.\nClub.\nRausch gioc\u00f2 per Meidericher SV (ora ) fino al 1963 e termin\u00f2 la carriera nel 1971 nello .\nAllenatore.\nAl termine della carriera da giocatore, entra nello staff tecnico dello e dirige per anni le giovanili fino al passaggio in prima squadra nel 1976. Nella stagione 1976-1977 arriva secondo in campionato staccato di un punto dal . Partecipa alla Coppa UEFA e si ferma agli ottavi, contro il . Esonerato nel dicembre 1977, l'8 gennaio 1979 firma con l', battendo lo Schalke 3-1 alla sua prima partita. Guida la squadra al quinto posto in Bundesliga, valido per la qualificazione nella Coppa UEFA 1979-1980. Nella stagione seguente il club fatica in campionato, andando avanti nella competizione europea: Rausch elimina , , , e due tedesche negli ultimi due atti, il (5-1 ai supplementari della sfida di ritorno dopo aver ribaltato il 2-0 subito a Monaco) e il Borussia M'gladbach nella doppia finale. Nonostante cinque sconfitte, il tecnico si aggiudica la Coppa UEFA.\nA fine stagione accetta l'incarico offertogli dai turchi del , dove allena per quasi due stagioni senza ottenere risultati di rilievo. Nell'aprile 1982 si accasa a Maastricht, senza riuscire a salvare la societ\u00e0 dalla retrocessione in seconda divisione: Rausch resta nei Paesi Bassi, ma fallisce l'obbiettivo di riportare l'MVV in prima serie. Nel 1983-1984 allena in Grecia, all', prima di trasferirsi a Lucerna nella primavera 1985. Resta in Svizzera per nove stagioni, guidando il Lucerna alla vittoria in campionato nel 1989 e in coppa nel 1992. Nello stesso anno del successo in Coppa Svizzera, il Lucerna retrocede in seconda divisione. Rausch passa al , in seconda divisione svizzera: accede al gruppo che vale la promozione in prima divisione, tuttavia raggiunge la quarta posizione e la squadra resta nella divisione cadetta.\nTornato in patria, col sfiora nuovamente la vittoria della Bundesliga, arrivando secondo a un punto dal nella stagione 1993-1994. L'anno dopo \u00e8 quarto, a tre punti dal campione di Germania. Nel marzo 1996 \u00e8 licenziato dall'incarico: termina la sua esperienza al K'lautern senza aver mai perso nei novanta minuti in Coppa di Germania in tre anni, arrivando fino alle semifinali nel 1995. Allena in Austria (), prima di tornare in Germania: firma con il M'gladbach nell'aprile 1998 ed \u00e8 confermato per la stagione successiva. Ciononostante, dopo un buon avvio, la squadra inizia un percorso segnato da pesanti sconfitte che culminano con un 8-2 in casa col e un 7-1 a Wolfsburg al termine del quale la dirigenza decide di esonerarlo dalla panchina.\nNel gennaio 1999 \u00e8 chiamato alla guida del per risollevare la formazione dalla zona retrocessione in Bundesliga: Rausch coglie 12 risultati utili tra cui un 2-0 al Bayern campione e si ritrova a giocarsi una sorta di spareggio salvezza contro il , club con gli stessi punti del Norimberga, all'ultima giornata di campionato, in casa. I padroni di casa cedono 2-1 al Friburgo e, complici le vittorie di ed Eintracht, retrocedono in Zweite Bundesliga. Rausch \u00e8 sollevato dall'incarico durante la stagione seguente, con la squadra fuori dalla lotta per la promozione nella massima serie teutonica.\nLa sua ultima vetrina \u00e8 offerta dall'Eintracht Francoforte e culmina con la quarta retrocessione in carriera. L'Eintracht gli affida l'incarico di direttore tecnico per un paio di mesi alla fine della stagione 2000-2001, poi svolge il medesimo ruolo a Lucerna tra il marzo 2004 e il giugno 2006.\nAd aprile 2006 ha rivelato di avere un cancro alla pelle.\nStatistiche.\nClub.\n\"In grassetto le competizioni vinte.\""}
{"id": "1507552", "revid": "309289", "url": "https://it.wikipedia.org/wiki?curid=1507552", "title": "Omolon", "text": "L'Omolon \u00e8 un fiume della Russia siberiana orientale, \u00e8 il principale affluente della Kolyma. Scorre attraverso la Sacha-Jacuzia, la \u010cukotka e l'Oblast' di Magadan.\nNasce dai monti Otajka\u010danskij, nel versante settentrionale dei monti della Kolyma e fluisce con direzione mediamente settentrionale fino a sfociare, dopo circa 1.100 km di corso, nel Kolyma. Il fiume riceve alcuni affluenti, dei quali quelli di maggior rilievo sono Kegali, Moland\u017ea, Oloj, Oloj\u010dan, Kur'ja dalla destra idrografica, Kedon dalla sinistra.\nAnalogamente a tutti i fiumi della zona, soffre di periodi di gelo lunghissimi (ottobre-maggio/giugno) e di vastissime estensioni di suolo permanentemente gelato in profondit\u00e0 (permafrost); questa rigidit\u00e0 climatica \u00e8 anche all'origine dell'esiguo popolamento del suo bacino, esemplificato dal fatto che in pi\u00f9 di 1.000 chilometri l'unica localit\u00e0 di un qualche rilievo toccata dal fiume \u00e8 il piccolo insediamento omonimo.\nL'Omolon \u00e8 navigabile per circa 600\u00a0km a monte della foce, fino a \u0160\u010derbakovo.\nIl bacino del fiume (presso le coordinate ) venne interessato, il 16 maggio del 1981, dalla caduta di un meteorite (pallasite) del peso di circa 250 kg."}
{"id": "1507556", "revid": "200154", "url": "https://it.wikipedia.org/wiki?curid=1507556", "title": "Stravinsky", "text": ""}
{"id": "1507563", "revid": "1632387", "url": "https://it.wikipedia.org/wiki?curid=1507563", "title": "Miasma (The Black Dahlia Murder)", "text": "Miasma \u00e8 il secondo album della band metalcore/melodic death metal statunitense The Black Dahlia Murder, pubblicato nel 2005 dalla Metal Blade."}
{"id": "1507564", "revid": "4711", "url": "https://it.wikipedia.org/wiki?curid=1507564", "title": "Grande slam", "text": ""}
{"id": "1507565", "revid": "767487", "url": "https://it.wikipedia.org/wiki?curid=1507565", "title": "Vitalij Mandzjuk", "text": "Carriera.\nCresciuto nelle giovanili della ha debuttato in prima squadra nella stagione 2007, con cui, nel 2007, ha centrato il \"Grande Slam\", vincendo il Campionato d'Ucraina, la Coppa d'Ucraina e la Supercoppa d'Ucraina.\nNel luglio 2008 \u00e8 andato in prestito all'Arsenal Kiev insieme a Denys Viktorovy\u010d Olijnyk.\nNella stagione 2009-2010 ritorna alla Dinamo Kiev."}
{"id": "1507566", "revid": "725642", "url": "https://it.wikipedia.org/wiki?curid=1507566", "title": "Basanite", "text": "Il termine basanite originariamente indicava un basalto porfirico contenente fenocristalli di pirosseno. Attualmente indica un gruppo di rocce magmatiche effusive basiche e sottosature in silice, composte da uno o pi\u00f9 feldspatoidi, clinopirosseno, plagioclasio e olivina.\nLa basanite ha una tessitura olocristallina o ipocristallina porfirica. Il colore della roccia \u00e8 molto scuro, tipicamente nero, o grigio scuro o grigio-verde in superficie.\nEtimologia.\nIl nome viene dal greco \u03b2\u03ac\u03c3\u03b1\u03bd\u03bf\u03c2 (b\u00e0sanos = pietra di paragone) e l'origine \u00e8 tradizionalmente attribuita a Teofrasto (320 a.C.). Dato il suo colore la pietra era utilizzata per stimare a occhio la purezza di altri minerali, e veniva quindi chiamata \"pietra di paragone\". Da questo nome deriva l'espressione poi entrata nel linguaggio comune.\nComposizione mineralogica.\nSe la roccia \u00e8 completamente o quasi cristallizzata si calcola la moda. In questo caso deve rientrare nel campo 14 del diagramma QAPF e quindi contenere dal 10 al 60% in volume di feldspatoidi (leucite, e/o nefelina e/o analcime e/o ha\u00fcyna), mentre l'eventuale feldspato potassico, se presente, deve essere inferiore al 10% del totale dei feldspati. Se la roccia \u00e8 ipocristallina, si calcola la norma e si utilizza il diagramma TAS. In entrambi i casi la percentuale in peso di olivina discrimina tra basaniti (olivina &gt; 10% in peso) e tefriti (olivina &lt; 10%), che occupano lo stesso campo. Si usa anteporre al nome della roccia il nome del feldspatoide prevalente (ad es. nefelin basanite, analcime basanite).\nVariet\u00e0.\nLa limburgite \u00e8 una variet\u00e0 priva di feldspati, con fenocristalli di pirosseni, olivina e minerali opachi in una pasta di fondo vetrosa contenente gli stessi minerali + nefelina. Il nome deriva dalla localit\u00e0 di Limburg, vicino a Sasbach am Kaiserstuhl, nel Baden-W\u00fcrttemberg (Germania), dove la roccia \u00e8 diffusa. Oggi viene considerata sinonimo di ialo-nefelin-basanite (ialo indica la presenza di vetro). Alcune limburgiti contengono cristalli di orneblenda e biotite, altre presentano cristalli di hauyna, altre ancora anortoclasio.\nComposizione chimica e norma.\nChimicamente la basanite ha un basso contenuto di silice (dal 42 al 45% SiO2), e un alto contenuto di alcali (dal 3 al 5,5% di Na2O e K2O) rispetto al basalto, che di solito contiene pi\u00f9 SiO2, come risulta evidente dallo schema utilizzato per la classificazione TAS. La nefelinite \u00e8 ancora pi\u00f9 ricca di Na2O e K2O rispetto a SiO2.\nDistribuzione.\nLe basaniti si trovano sia sui continenti che nelle isole oceaniche. Insieme ai basalti, sono in larga parte prodotte da un vulcanismo sopra punti caldi.\n\"In Italia\":\n\"Nel mondo\":\nUtilizzo.\nLa basanite, detta anche \"pietra Bekhen\", \u00e8 stata usata come pietra ornamentale dagli Egizi e successivamente dai Romani per la costruzione di statue, lapidi e stele.\nDal punto di vista storico la basanite \u00e8 uno dei primi materiali che l'uomo abbia mai lavorato, risalendo il suo utilizzo ad almeno tremila anni prima di Cristo. I Romani la sfruttarono intensamente e soprattutto nel primo secolo dopo Cristo I d.C.\nPur essendo stata largamente impiegata nella realizzazione di statue, essa non \u00e8 considerabile un \"marmo nero\" poich\u00e9 non \u00e8 una roccia metamorfica quale \u00e8 invece il marmo, bens\u00ec una roccia ignea effusiva. La sua compattezza, la ridotta porosit\u00e0 e la suddetta composizione mineralogica, ne fanno una pietra dura di difficile lavorazione. Plinio paragon\u00f2 questa roccia al ferro.\nLa cava di questo materiale \u00e8 referenziata nel cosiddetto Papiro delle miniere d'oro, realizzato intorno al 1160 a.C., trovato nella zona di Tebe intorno al 1820 e conservato nel Museo delle antichit\u00e0 egizie di Torino. La cava si trova in una area ad intensa attivit\u00e0 tettonica nel Uadi Hammamat, tra le citt\u00e0 di Qift sul Nilo e Quseir sul Mar Rosso, nel centro del Deserto Orientale dell'Egitto."}
{"id": "1507568", "revid": "2149408", "url": "https://it.wikipedia.org/wiki?curid=1507568", "title": "Petrov", "text": ""}
{"id": "1507569", "revid": "6923", "url": "https://it.wikipedia.org/wiki?curid=1507569", "title": "Tourist Trophy (disambigua)", "text": ""}
{"id": "1507570", "revid": "36426", "url": "https://it.wikipedia.org/wiki?curid=1507570", "title": "Cantante lirico", "text": ""}
{"id": "1507572", "revid": "47767", "url": "https://it.wikipedia.org/wiki?curid=1507572", "title": "Accademia delle Scienze di San Pietroburgo", "text": ""}
{"id": "1507574", "revid": "173617", "url": "https://it.wikipedia.org/wiki?curid=1507574", "title": "Tesi di aprile", "text": "Le Tesi di aprile () sono una serie di direttive politiche scritte da Lenin il 16 aprile (3 aprile nel calendario giuliano) 1917, il giorno stesso del suo rientro in Russia dall'esilio svizzero. Lenin le enunci\u00f2 pi\u00f9 volte il giorno dopo e le pubblic\u00f2 sulla \"Pravda\" del 20 aprile con il titolo \"Sui compiti del proletariato nella rivoluzione attuale\".\nDieci punti.\nEsse si articolano in dieci punti:\nLe Tesi di aprile trasformarono radicalmente la tattica fino ad allora seguita dai bolscevichi in assenza di Lenin nella rivoluzione di febbraio."}
{"id": "1507575", "revid": "256896", "url": "https://it.wikipedia.org/wiki?curid=1507575", "title": "Valle della Baccia", "text": "La Valle della Baccia, gi\u00e0 \"Valle della Ba\u010da\", (in sloveno \"Ba\u0161ka grapa\") \u00e8 una valle alpina lunga 30 km del Goriziano in Slovenia, percorsa dal torrente Baccia (\"Ba\u010da\") che confluisce nell'Idria (\"Idrija\"), il principale affluente dell'Isonzo.\nEtimologia.\nIl nome italiano \"Valle della Baccia\" \u00e8 d'origine novecentesca e ricalca (con piccolo adattamento ortografico) quello precedentemente usato in epoca asburgica, mentre il toponimo sloveno \"Ba\u0161ka grapa\", usato internazionalmente, deriva dal tedesco \"graben\", termine che significa \"fossato\" o \"burrone\".\nGeografia antropica.\nLa valle, pressoch\u00e9 incontaminata, rientra quasi interamente nel territorio comunale di Tolmino, eccetto due insediamenti, di cui uno appartenente a \u017delezniki e uno a Circhina. L'abitato pi\u00f9 numeroso e importante \u00e8 Piedicolle, posto a pochi chilometri dal Passo di Collepietro (\"Petrovo Brdo\"). \nFrazioni.\nLogarschie/Logar\u0161\u010de, Baccia di Piedicolle/\"Ba\u010da pri Podbrdu\", Temeline/\"Temljine\", Monte Snoile/\"Znojile\", Piedicolle/\"Podbrdo\", Cucco di Gracova/\"Kuk\", Clavice/\"Klav\u017ee\", Cal/\"Kal\", Chiesa San Giorgio/\"Kne\u017ea\", Passo di Collepietro/\"Petrovo Brdo\", Grandi/\"Grant\", Piedimelze/\"Podmelec\", Gracova Serravalle/\"Grahovo ob Ba\u010di\", Oblocca/\"Obloke\", Rutte di Gracova/\"Rut\", Coritenza/\"Koritnica\", Sant'Osvaldo/\"Str\u017ei\u0161\u010de\", Iusina/\"Hudaju\u017ena\", Sella di Piedimelze/\"Sela nad Podmelcem\", Baccia di Modrea/\"Ba\u010da pri Modreju\", Porsena/\"Porezen\", Loia/\"Loje\", Tertenico/\"Trtnik\".\nCoizza/\"Zakojka\".\n\"Podporezen\"."}
{"id": "1507577", "revid": "1718925", "url": "https://it.wikipedia.org/wiki?curid=1507577", "title": "Sporofito", "text": "Lo spor\u00f2fito, nel ciclo vitale aplodiplonte con alternanza di generazione, \u00e8 la forma diploide pluricellulare, derivante dall'unione di due gameti. In seguito al processo di meiosi lo sporofito produce spore aploidi che porteranno poi alla formazione del gametofito.\nLo spor\u00f2fito si sviluppa per mitosi dallo zigote, un ammasso cellulare, anch'esso diploide, ottenuto dell'unione di cellule aploidi differenti, i gameti, prodotti da organi specializzati detti gametangi.\nLo spor\u00f2fito nelle piante pi\u00f9 evolute \u00e8 la parte pi\u00f9 evidente (possiamo dire che un albero \u00e8 un enorme sporofito) mentre il gametofito \u00e8 piccolo e dipendente troficamente dallo sporofito. Al contrario, nei tempi pi\u00f9 remoti, quando comparvero le prime piante, che ancora non possedevano tessuti vascolari e semi, come le piante classificate sotto il nome di briofite (fanno parte delle briofite le piante epatiche, le antocerote e i muschi), il gametofito era la parte predominante in questi cicli vitali con alternanza di generazioni."}
{"id": "1507578", "revid": "1305772", "url": "https://it.wikipedia.org/wiki?curid=1507578", "title": "Everett &quot;Vic&quot; Firth", "text": "Conosciuto specialmente per aver fondato la Vic Firth, specializzata nella fabbricazione di bacchette. Ha fatto parte dei Boston Symphony Orchestra per pi\u00f9 di 50 anni come primo timpanista ed \u00e8 stato sostituito nel 2001 da Tim Genis."}
{"id": "1507579", "revid": "38120", "url": "https://it.wikipedia.org/wiki?curid=1507579", "title": "Profiled", "text": "Profiled \u00e8 un disco-intervista della band hard rock britannica Led Zeppelin, pubblicato dalla Atlantic Records il 21 settembre 1990. Profiled \u00e8 un disco a fine esclusivamente promozionale pubblicato per accompagnare il successivo box set. Nel 1992 \u00e8 stato pubblicato come parte della compilation \"Remasters\".Nell'intervista vengono ripercorse le tappe principali della carriera della band, dagli esordi, al successo mondiale, fino alla tragica morte del batterista John Bonham.\nTracce.\n1. \"Led Zeppelin Profile\" - compilation di vari pezzi delle interviste successive e brevi pezzi delle loro canzoni2-8. \"Station Liners\" - brevi \"assaggi\" registrati da Jimmy Page per essere suonati in radio9-20. \"Interview: Jimmy Page\" - intervista al chitarrista Jimmy Page21-32. \"Interview: Robert Plant\" - intervista al cantante Robert Plant33-43. \"Interview: John Paul Jones\" - intervista al bassista John Paul Jones"}
{"id": "1507582", "revid": "83531", "url": "https://it.wikipedia.org/wiki?curid=1507582", "title": "Everett Firth", "text": ""}
{"id": "1507583", "revid": "28592", "url": "https://it.wikipedia.org/wiki?curid=1507583", "title": "Invasione napoleonica", "text": ""}
{"id": "1507585", "revid": "599013", "url": "https://it.wikipedia.org/wiki?curid=1507585", "title": "Teatro imperiale di San Pietroburgo", "text": ""}
{"id": "1507586", "revid": "28592", "url": "https://it.wikipedia.org/wiki?curid=1507586", "title": "Sergei Kirov", "text": ""}
{"id": "1507587", "revid": "1305772", "url": "https://it.wikipedia.org/wiki?curid=1507587", "title": "Live Quartz", "text": "Live Quartz \u00e8 un album live del gruppo heavy metal britannico Quartz, pubblicato nel 1980 per l'etichetta discografica Reddingtons Rare Records.\nIl disco.\nNell'esibizione live che costituisce l'album i Quartz propongono, tra i vari brani, anche due cover (i brani \"Good Times Tonight\" degli Easybeat e \"Roll Over Beethoven\" di Chuck Berry) e due tracce inedite (\"Count Dracula\" e \"Belinda\"). Questi ultimi due brani saranno pubblicati anche come singoli promozionali dell'album contenenti come lato B altre tracce inedite mai pubblicate negli album seguenti."}
{"id": "1507589", "revid": "287204", "url": "https://it.wikipedia.org/wiki?curid=1507589", "title": "Mario Brugnera", "text": "Ha legato la sua carriera al Cagliari con cui ha conquistato lo storico scudetto del 1969-1970.\nCarriera.\nClub.\nCresciuto nella squadra dilettantistica Nettuno del Lido di Venezia, la sua carriera di calciatore professionista inizia nella (stagione 1963-1964) dove gioca da attaccante per cinque stagioni; \u00e8 proprio qui che si guadagna il soprannome del \"Piccolo Di Stefano\" (71 presenze totali e 23 reti). Con la formazione viola vince una Coppa Italia e una Coppa Mitropa (con un suo gol). Nella stagione 1966-1967 raggiunge il suo massimo di realizzazioni in campionato, con 13 reti all'attivo (fra cui una tripletta al ), classificandosi al quinto posto fra i marcatori dietro Riva, Mazzola, Altafini e Hamrin.\nNell'estate del 1968 Brugnera passa insieme a Enrico Albertosi al (in cambio di Francesco Rizzo), legando alla formazione sarda tutto il resto della sua carriera \u2013 con l'eccezione della sfortunata stagione 1974-1975 disputata nelle file del (sole 5 presenze in campionato). Brugnera \u00e8 uno dei simboli del Cagliari di quegli anni: vede lo splendore della banda di Manlio Scopigno e la caduta di quella squadra fino alla Serie B, dovuta anche al prematuro ritiro del trascinatore Riva.\nCon il Cagliari giocher\u00e0 12 stagioni (arretrando progressivamente a centrocampo e poi in difesa, ricoprendo il ruolo di libero fino a fine carriera) e segner\u00e0 20 reti in 227 presenze in Serie A, e 13 reti in 101 presenze nei 3 anni di Serie B tra il 1976-1977 e il 1978-1979 (stagione chiusa col ritorno in massima serie dei rossobl\u00f9). \u00c8 tuttora al 12\u00ba posto della classifica marcatori dei sardi, insieme a Sergio Gori.\nNella stagione 1982-1983 termina la sua carriera nel , nel campionato di Serie C2. In carriera ha totalizzato complessivamente 304 presenze e 43 reti in Serie A, e 101 presenze e 13 reti in Serie B.\nNazionale.\nNessuna presenza nella Nazionale maggiore. Vanta esclusivamente una presenza nella Nazionale Under-23, a Genova il 16 ottobre 1968, in Italia-Francia (0-1).\nRiconoscimenti.\nIl Cagliari lo ha inserito nella sua Hall of Fame."}
{"id": "1507593", "revid": "543975", "url": "https://it.wikipedia.org/wiki?curid=1507593", "title": "Ljubensk", "text": "Ljubensk, in russo \u041b\u044e\u0431\u0435\u043d\u0441\u043a, \u00e8 un piccolo villaggio dell'oblast' di Pskov, non lontano da Luga, dove mor\u00ec Nikolaj Andreevi\u010d Rimskij-Korsakov e dove si trova un museo-memoriale a lui dedicato, nella dacia di sua propriet\u00e0.\nCollegamenti esterni.\n Sito del museo di Ljubensk dedicato a Nikolaj Andreevi\u010d Rimskij-Korsakov"}
{"id": "1507594", "revid": "1926649", "url": "https://it.wikipedia.org/wiki?curid=1507594", "title": "Tullio Gritti", "text": "Carriera.\nGiocatore.\nNativo di Basiano (Milano), dopo aver militato nel Caravaggio, la carriera di Tullio Gritti comincia tra i dilettanti, nell'Ivrea, che militava in Interregionale (all'epoca categoria equivalente all'attuale Serie D). Negli arancioneri debutta nella stagione 1977-1978 giocando 19 partite e realizzando 6 reti.\nViene notato da un'altra societ\u00e0 piemontese, il Derthona. Rimane legato alla squadra di Tortona per due stagioni (1978-1979 e 1979-1980) nelle quali la squadra conduce un campionato di met\u00e0 classifica in Serie C2; Gritti disputa 64 incontri realizzando 18 reti.\nPer il campionato 1980-1981 viene acquistato dall', che gioca in Serie C1. In quell'anno realizza 9 reti in 32 partite. L'anno successivo (la stagione 1981-1982) ottiene la promozione in Serie B con gli aretini contribuendo con 16 realizzazioni.\nUn'altra societ\u00e0 di Serie C1 lo acquista per cercare di ritornare in B, che ha appena lasciato per una retrocessione: \u00e8 il Brescia. Con le rondinelle rimane per tutte le tre stagioni in terza serie (1982-1983 con 12 gol, 1983-1984 con 16 gol e quella della promozione del 1984-1985 con 19 segnature) giocando 94 partite e realizzando 47 reti. Queste prestazioni gli permettono di rimanere a Brescia anche in Serie B nel campionato 1985-1986; realizzando 16 reti in 36 partite d\u00e0 un importante contributo alla promozione in Serie A dei lombardi. La societ\u00e0 gli rinnova la fiducia e nel campionato 1986-1987 fa 7 gol giocando 19 partite.\nNella stagione 1987-1988 viene acquistato dal ; realizza 7 reti in 28 partite e viene quindi venduto ancora al Brescia in Serie B.\nNell'annata 1988-1989 gioca 27 partite realizzando un gol e la squadra si salva solo dopo uno spareggio (disputato presso lo Stadio Dino Manuzzi di Cesena) con l'Empoli vinto ai tiri di rigore.\nL'anno dopo viene acquistato dal Verona per la stagione 1989-1990, giocata in Serie A. Gritti gioca 25 partite segnando 3 reti, e la squadra retrocede. Rimane a Verona anche l'anno dopo chiude la stagione con 21 presenze nell'annata 1990-1991 e 2 gol.\nGli ultimi due anni della sua carriera gioca in Serie C2 nel e, nelle due stagioni, gioca 18 partite facendo 4 gol.\nAllenatore.\nRimasto nel mondo del calcio, \u00e8 stato allenatore in seconda della e del Torino al seguito di Ezio Rossi prima di diventare collaboratore tecnico di Gian Piero Gasperini al Genoa, al Palermo, ancora al Genoa ed all'Atalanta."}
{"id": "1507595", "revid": "124488616", "url": "https://it.wikipedia.org/wiki?curid=1507595", "title": "Carolina di Brandeburgo-Ansbach", "text": "Era la figlia di Giovanni Federico di Brandeburgo-Ansbach, membro della casa di Hohenzollern e sovrano di un piccolo principato del Sacro Romano Impero germanico.\nOrfana all'et\u00e0 di tre anni, Carolina venne posta sotto la tutela della regina di Prussia Sofia Carlotta di Hannover. Alla corte di Federico I, ricev\u00e9 un'educazione approfondita e adott\u00f2 le opinioni liberali della sua tutrice.\nDurante la sua giovent\u00f9, era un partito molto ambito. Dopo aver rinviato le proposte della corte imperiale che sperava di unirla all'arciduca Carlo d'Austria, secondo figlio dell'imperatore e pretendente al trono spagnolo, spos\u00f2 nel 1705 Giorgio Augusto, principe ereditario dell'elettorato di Hannover e terzo nell'ordine di successione al trono di Gran Bretagna. La coppia ebbe otto figli, di cui sette raggiunsero la vita adulta.\nCarolina si sistem\u00f2 in Inghilterra nel 1714, dopo che suo suocero divenne re di Gran Bretagna e d'Irlanda con il nome di Giorgio I.\nDivenuti principe e principessa del Galles, Giorgio Augusto e Carolina si unirono agli avversari politici della corte, tra cui Robert Walpole, che divenne amico intimo di Carolina.\nL'opposizione della coppia principesca al re provoc\u00f2 il loro esilio dalla corte nel 1717, e non fu che tre anni dopo, per intromissione di Walpole, che Giorgio I si riconcili\u00f2 con suo figlio.\nCarolina divenne regina consorte nel 1727 con l'ascesa al trono di suo marito sotto il nome di Giorgio II.\nIl loro figlio maggiore, Federico, 20 anni, divenne a sua volta principe di Galles, ma aveva anch'egli relazioni tempestose con i suoi genitori e sovrani.\nCome principessa, e poi regina, Carolina esercit\u00f2 una grande influenza sulla vita politica del regno di Gran Bretagna, in profitto e grazie a Walpole. Assunse la reggenza quattro volte durante i soggiorni di suo marito ad Hannover, e grazie a lei, la nuova dinastia acquis\u00ec un migliore sviluppo in Gran Bretagna, malgrado l'instabilit\u00e0 politica dell'epoca.\nMolti la rimpiansero dopo la sua morte, nel 1737, compreso lo stesso re, che rifiut\u00f2 di prendere nuovamente moglie.\nBiografia.\nCarolina era la figlia di Giovanni Federico di Brandeburgo-Ansbach, e della sua seconda moglie, la principessa Eleonora Erdmuthe di Sassonia-Eisenach. Suo padre mor\u00ec quando lei aveva tre anni e insieme alla madre e al fratello si trasfer\u00ec a Eisenach, all acorte dello zio di Carolina. Nel 1692 sua madre si rispos\u00f2 con Giovanni Giorgio IV di Sassonia, trasferendosi alla corte di Dresda, rimanendone vedova due anni dopo, dopo che il marito infedele contrasse il vaiolo dalla sua amante. Sua madre rimase in Sassonia fino alla sua morte, nel 1696. Dopo la morte della madre, lei e suo fratello tornarono ad Ansbach per stare con il loro fratellastro maggiore, Giorgio Federico II. Giorgio Federico era un giovane con scarso interesse per la genitorialit\u00e0, e cos\u00ec Carolina si trasfer\u00ec a L\u00fctzenburg, sotto la tutela di Federico I di Prussia e di Sofia Carlotta di Hannover, che era stata un'amica di sua madre.\nFederico I e Sofia Carlotta divennero re e regina di Prussia nel 1701. La regina era figlia di Sofia di Hannover e sorella di Giorgio, elettore di Hannover. Era famosa per la sua intelligenza e il suo carattere forte, e la sua corte senza censure e liberale attir\u00f2 molti studiosi, tra cui il filosofo Gottfried Leibniz. Carolina fu esposta in un vivace ambiente intellettuale molto diverso da qualsiasi cosa avesse sperimentato in precedenza. Prima di iniziare gli studi sotto la cura di Sofia Carlotta, aveva ricevuto un'istruzione formale; la sua calligrafia rimase pessima per tutta la vita. Con la sua mente vivace, divenne una studiosa di notevole capacit\u00e0. Lei e Sofia Carlotta avevano sviluppato una forte legame, tanto che Carolina veniva trattata come una figlia; una volta la regina dichiar\u00f2 che Berlino era \"un deserto\" senza Carolina, ogni volta che partiva temporaneamente per Ansbach.\nVale la pena ricordare la sua amicizia con lady Mary Wortley Montagu, (madre di Mary Wortley-Montagu) in forza della quale, quando la stessa Carolina era principessa di Galles, fece inoculare ai propri figli il vaiolo, assunto secondo una procedura nota e diffusa grazie alle osservazioni pratiche compiute da due medici, Emanuel Timoni, dragomanno a Costantinopoli presso l'ambasciata inglese e Jacopo Pilarino, laureatisi all'Universit\u00e0 di Padova in anni diversi, divulgando cosa si faceva nell'Impero Ottomano.\nPer arrivare a far accettare la scelta di inoculare il vaiolo in dosi basse per sviluppare gli anticorpi nei figli dei Principi di Galles, si fece un esperimento su quattro criminali condannati a morte, a cui fu salvata cos\u00ec doppiamente la vita: non solo furono strappati dalla forca, ma sviluppando gli anticorpi per il vaiolo, non sarebbero morti di fronte a una possibile ennesima ondata di vaiolo \"naturale\".\nMatrimonio.\nEssendo una donna intelligente e attraente, Carolina fu oggetto di numerose proposte di matrimonio. Fu scelta di diventare regina di Spagna come consorte dell'arciduca Carlo d'Austria. Nel 1703 Carlo viaggi\u00f2 per incontrarla e l'incontro fu incoraggiato da Federico di Prussia. Dopo alcune considerazioni, Carolina rifiut\u00f2 nel 1704, poich\u00e9 non si sarebbe convertita al cattolicesimo. All'inizio dell'anno successivo, la regina Sofia Carlotta mor\u00ec durante una visita nella sua citt\u00e0 natale, Hannover. Carolina ne fu devastata. \nNel giugno 1705, il nipote della regina Sofia Carlotta, Giorgio Augusto, il futuro elettore di Hannover, visit\u00f2 la corte di Ansbach, presumibilmente in incognito, per osservare Carolina, poich\u00e9 suo padre, il principe elettore, non voleva che suo figlio contraesse un matrimonio combinato senza amore, come era accaduto lui.\nDa parte sua, Carolina non si lasci\u00f2 ingannare dal travestimento del principe e lo trov\u00f2 attraente.\nIl 22 agosto 1705, Carolina arriv\u00f2 ad Hannover per il suo matrimonio con Giorgio Augusto. Si sposarono quella sera nella cappella del palazzo di Herrenhausen.\nCarolina e Giorgio ebbero otto figli:\nFu un matrimonio felice e d'amore, anche se Giorgio Augusto continu\u00f2 ad avere delle amanti. Carolina era ben consapevole delle sue infedelt\u00e0. Le sue due pi\u00f9 famose amanti erano Henrietta Howard, contessa di Suffolk e, dal 1735, Amalie von Wallmoden, contessa di Yarmouth. Howard era una delle Lady of the Bedchamber di Carolina e divenne Mistress of the Robes nel 1731. Contrariamente dalla suocera e dal marito, Carolina era conosciuta per la sua fedelt\u00e0 coniugale; non fece mai scene imbarazzanti n\u00e9 ebbe amanti. Preferiva che le amanti di suo marito fossero tra le sue dame di compagnia, poich\u00e9 in quel modo credeva di poterle tenere d'occhio. \nLa successione della famiglia di suo marito al trono britannico era ancora insicura, poich\u00e9 il fratellastro della regina Anna, James Stuart, contest\u00f2 la pretesa di Hannover al trono. Nel giugno 1714, Sofia Carlotta mor\u00ec tra le braccia di Carolina all'et\u00e0 di 83 anni, e il suocero di Carolina divenne erede presunto della regina Anna. Poche settimane dopo, Anna mor\u00ec e il suocero di Carolina divenne Giorgio I di Gran Bretagna.\nPrincipessa di Galles.\nGiorgio Augusto salp\u00f2 per l'Inghilterra nel 1714 e Carolina e le due figlie maggiori lo raggiunsero nell'ottobre successivo. Il suo viaggio attraverso il Mare del Nord da L'Aia a Margate fu l'unico viaggio in mare che intraprese nella sua vita. Il loro giovane figlio, il principe Federico, rimase ad Hannover per il resto del regno di Giorgio I, dove fu educato da tutor privati.\nQuando Giorgio divenne re d'Inghilterra, Giorgio Augusto divenne automaticamente Duca di Cornovaglia e duca di Rothesay. Poco dopo fu investito come Principe del Galles, cos\u00ec come la moglie Carolina. Carolina \u00e8 stata la prima donna a ricevere il titolo contemporaneamente a suo marito. Fu la prima principessa del Galles per oltre duecento anni, l'ultima fu Caterina d'Aragona. Dal momento che re Giorgio I aveva divorziato dalla moglie, Sofia Dorotea di Braunschweig-L\u00fcneburg, non era presente nessuna regina consorte e Carolina era una delle donne pi\u00f9 influenti e potenti del regno. Giorgio Augusto e Carolina fecero uno sforzo per conoscere la lingua, la gente, la politica e i costumi inglesi. Vi erano due corti che crebbero con forti contrasti: il re aveva cortigiani tedeschi e riceveva i ministri del governo, mentre la corte del principe del Galles attirava i nobili inglesi per intercedere con il re ed era molto pi\u00f9 popolare tra il popolo britannico. Giorgio Augusto e Carolina diventarono gradualmente i centri dell'opposizione politica del re.\nDopo appena tre anni dal trasferimento a Londra, il marito litig\u00f2 con suo padre il re: per il battesimo del sesto figlio di Giorgio e Carolina, Giorgio Guglielmo (1717), Giorgio aveva scelto come padrino il Duca di Newcastle, disprezzato invece dal re, che aveva proposto come padrino per il nipote il Duca di York e Albany. Giorgio si oppose alla decisione del padre ed il re lo fece per un breve tempo imprigionare, lo spogli\u00f2 di privilegi e titoli, lo cacci\u00f2 dalla residenza reale di St. James's Palace e lo escluse da tutte le cerimonie pubbliche. Lei e suo marito si trasferirono a Leicester House, mentre i loro figli rimasero sotto la tutela del re.\nLeicester House divenne un luogo di incontro per gli oppositori politici del governo. Nonostante tutto ci\u00f2, Carolina riusc\u00ec ad intrecciare una forte amicizia con Sir Robert Walpole, politico e Primo Ministro, che ebbe un ruolo molto importante nella riappacificazione del 1720. E la principessa continu\u00f2 anche il suo intenso rapporto epistolare con uno dei maggiori filosofi dell'epoca, Gottfried Leibniz, che viveva presso la corte di Hannover.\nRegina.\nCarolina divenne regina consorte nel 1727, quando mor\u00ec re Giorgio I. Venne incoronata insieme al marito nell'Abbazia di Westminster l'11 ottobre. Fu la prima regina consorte ad essere incoronata da Anna di Danimarca nel 1603. Sebbene Giorgio II denunci\u00f2 Walpole come \"un ladro e un mascalzone\" per i termini della riconciliazione con suo padre, Carolina consigli\u00f2 a suo marito di mantenere Walpole come primo ministro. Walpole comandava una maggioranza sostanziale in Parlamento e Giorgio II non aveva altra scelta che accettarlo o rischiare l'instabilit\u00e0 politica. \nPer i successivi dieci anni, Carolina ebbe un'enorme influenza. Carolina aveva assorbito le opinioni liberali del suo mentore, la regina Sofia Carlotta di Prussia, e aveva sostenuto la clemenza per i giacobiti, la libert\u00e0 di stampa e la libert\u00e0 di parola in Parlamento.\nGli anni seguenti furono segnati dalla dura lotta a fianco del marito contro il primo figlio, Federico, che si opponeva, anche pubblicamente, alle decisioni politiche del padre, mettendo in pericolo la sua autorit\u00e0. Nemmeno l'accurata scelta di Carolina della moglie da dare al figlio, nella persona di Augusta di Sassonia-Gotha-Altenburg, riusc\u00ec a placare Federico.\nLa regina Carolina occupava un'importante posizione dal momento che, per volere di suo marito, fu nominata \"Guardian of the Kingdom of Great Britain, and His Majesty's Lieutenant within the same during His Majesty's absence\" (Guardiano/a del Regno di Gran Bretagna e luogotenente di Sua Maest\u00e0 con il medesimo durante l'assenza di Sua Maest\u00e0), titolo che la innalzava a reggente del trono nei periodi in cui il re si assentava dal paese per qualsiasi ragione. Era inoltre coerede della contea tedesca di Sayn-Wittgenstein-Sayn-Altenkirchen, che per\u00f2 non eredit\u00f2 mai.\nUna volta regina, Carolina si circond\u00f2 di artisti, filosofi, scultori, scrittori, letterati, pittori, architetti, intellettuali e commission\u00f2 numerose opere d'arte, come una serie di sculture che rappresentavano i sovrani del regno d'Inghilterra. Era inoltre una grande collezionista di gioielli, in particolare di cammei.\nUltimi anni.\nNegli ultimi anni della sua vita, Carolina fu affetta da un'ernia ombelicale alla nascita della sua ultimogenita Luisa, nel 1724. Il 9 novembre 1737, sent\u00ec un dolore intenso e si mise a letto. Nei giorni seguenti venne operata senza anestesia, ma non vi fu alcun miglioramento delle sue condizioni. Il re imped\u00ec a Federico il permesso di vedere sua madre. Carolina permise al marito di risposarsi dopo la sua morte, ma egli rifiut\u00f2.\nMor\u00ec il 20 novembre 1737 presso St. James's Palace. In sua memoria, Handel compose l'inno funebre \"The ways of Zion\" per soli coro ed orchestra. La regina fu sepolta nell'abbazia di Westminster, in una tomba che si poteva aprire, per fare in modo che anche il re potesse esservi posto una volta morto."}
{"id": "1507596", "revid": "287204", "url": "https://it.wikipedia.org/wiki?curid=1507596", "title": "Tuia (regina)", "text": "&lt;-X1-G43-M17-G1-B7-&gt;\n\"Tuia\"\nTuia era figlia del luogotenente della guardia, Raia, figlio a sua volta di un altro importante comandante, Pai, e di sua moglie Uia. Spos\u00f2 Seti I quando il padre di questi, Ramses I, non era ancora salito al trono, e ricopriva la carica di visir al servizio di Horemheb. Quando questi mor\u00ec, il potere pass\u00f2 al suocero di Tuia che nomin\u00f2 Seti principe ereditario.\nGener\u00f2 Ramses II, futuro sovrano, Tia, Nebchasetnebet e probabilmente anche Henutmira.\nSecondo alcuni studiosi il titolo di \"Grande sposa reale\" non le venne attribuito quando era ancora in vita ma solo durante il regno di Ramses II.\nLe notizie biografiche su Tuia sono molto scarse, sappiamo solo che sopravvisse al marito e sostenne il figlio Ramses I durante i primi anni di regno. Mor\u00ec intorno 1258 a.C. e venne sepolta nella tomba QV80 nella Valle delle Regine."}
{"id": "1507597", "revid": "599013", "url": "https://it.wikipedia.org/wiki?curid=1507597", "title": "Goran Gavran\u010di\u0107", "text": "Carriera.\nClub.\nCresciuto nelle giovanili della Stella Rossa, inizi\u00f2 la carriera di professionista nel 1998, nel \u010cukari\u010dki Stankom, dove attir\u00f2 l'attenzione di Valerij Lobanovskij che decise di acquistarlo nel 2001: divenne subito uno dei punti di forza della Dinamo Kiev, con cui ha vinto quattro Campionati d'Ucraina (2001, 2003, 2004, 2007), altrettante Coppe d'Ucraina (2003, 2005, 2006, 2007) e tre Supercoppe d'Ucraina (2004, 2006, 2007).\nNel gennaio 2008 passa in prestito al . Nel gennaio 2009 passa al Partizan. Il 14 settembre 2010 annuncia il ritiro, a causa di alcuni problemi fisici.\nNazionale.\nDopo il debutto, nel 2002, con la Nazionale serba, \u00e8 diventato uno dei pilastri della difesa serba: nel corso delle qualificazioni ai Mondiali del 2006, mondiali a cui ha poi partecipato, la difesa slava, formata Ivica Dragutinovi\u0107, Nemanja Vidi\u0107, Mladen Krstaji\u0107, e lo stesso Gavran\u010di\u0107, sub\u00ec un solo gol in dieci incontri."}
{"id": "1507598", "revid": "287204", "url": "https://it.wikipedia.org/wiki?curid=1507598", "title": "Goran Gavrancic", "text": ""}
{"id": "1507601", "revid": "1776051", "url": "https://it.wikipedia.org/wiki?curid=1507601", "title": "Against All Odds (Quartz)", "text": "Against All Odds \u00e8 un album discografico del gruppo musicale britannico Quartz, pubblicato nel 1983 dall'etichetta discografica Heavy Metal Records.\nIl disco.\nRegistrato con la collaborazione di Tony Iommi e con una formazione rinnovata (che vide Geoff Bate e Steve McLoughlin rilevare, nel ruolo di cantante e bassista, Mike Taylor e Derek Arnold) \"Against All Odds\" presenta delle sonorit\u00e0 che, pur mostrando delle caratteristiche simili all'heavy metal, risentono di notevoli contaminazioni elettroniche (in particolare nel brano \"The Wake\", assolo di sintetizzatore composto assieme all'ex membro Geoff Nicholls) pi\u00f9 proprie dell'AOR.\nA causa di ci\u00f2 l'album susciter\u00e0 pareri negativi da parte della critica e del pubblico al punto che i Quartz, poco dopo la pubblicazione del disco, si scioglieranno definitivamente.\nTracce.\nLato A\nLato B"}
{"id": "1507608", "revid": "1573940", "url": "https://it.wikipedia.org/wiki?curid=1507608", "title": "Distretto di Fujitsu", "text": "Il \u00e8 uno dei distretti della prefettura di Saga, in Giappone.\nAttualmente fa parte del distretto solo il comune di Tara."}
{"id": "1507610", "revid": "767487", "url": "https://it.wikipedia.org/wiki?curid=1507610", "title": "Enrico Vella", "text": "Era soprannominato \"Churruka\".\nCarriera.\nGiocatore.\n\u00c8 cresciuto nel Genoa, per poi passare nel 1976 nel Sestri Levante in Serie D.\nDal 1977 al 1980 ottiene due promozioni, approfittando di un ripescaggio e vincendo un campionato con la Sanremese disputando la Serie D, la Serie C2 e la Serie C1. In seguito passa alla Sampdoria, con la quale disputa il campionato di Serie B.\nL'anno successivo passa, sempre in Serie B, al Catania e nel 1982 alla Lazio con la quale debutta in Serie A.\nNell'ottobre 1983 viene acquistato quindi dall'Atalanta, con la quale ottiene una promozione nella massima serie disputando in tutto due stagioni.\nDopo 59 presenze e 7 reti con l'Atalanta, nel luglio del 1985 passa al , salvo poi rinunciare a causa di un disturbo cardiaco. Dopo aver sostenuto le visite mediche, infatti, parte per le vacanze dove riceve una telefonata che lo informa di dover sostenere accertamenti clinici. Cos\u00ec il 17 luglio torna a Palermo dove gli viene riscontrata un'aritmia ventricolare, che non gli pu\u00f2 permettere di giocare pi\u00f9 a calcio. L'Atalanta decide allora di farlo controllare nuovamente, stavolta a Trento, dove viene sottoposto a una cura a base di betabloccanti, che lo fanno guarire ottenendo, a novembre, l'idoneit\u00e0 a giocare. Tornato al Palermo, scopre che il suo contratto con la societ\u00e0 rosanero \u00e8 nullo in quanto il calciatore non era stato assicurato da nessuna societ\u00e0; torna quindi a Bergamo, collezionando altre 7 presenze in maglia nerazzurra.\nConclude la sua carriera di giocatore professionista nell', per proseguire la sua attivit\u00e0 nelle categorie regionali.\nAllenatore e dirigente.\nUna volta appesi gli scarpini al chiodo, Vella siede sulle panchine di varie squadre di categorie regionali. Dal 2005 \u00e8 in forza alla Cairese come allenatore: per due stagioni \u00e8 alla guida della prima squadra, mentre la stagione successiva allena le squadre Allievi e Giovanissimi regionali, oltre a diventare anche responsabile tecnico dell'intero settore giovanile. Nel giugno del 2012 torna di nuovo ad allenare la prima squadra della Cairese, dopo aver trascorso cinque anni nelle giovanili del club; nel febbraio del 2014 viene per\u00f2 sollevato dall'incarico.\nLa successiva esperienza in panchina la vive con la Carcarese, per poi ricoprire il ruolo di direttore tecnico delle giovanili della Sanremese. Torna in panchina allenando in pi\u00f9 periodi la rediviva Sanremo '80, della quale diventer\u00e0 successivamente direttore generale. Dopo aver curato la scuola calcio dell'Argentina Arma, ricopre anche il ruolo di responsabile del vivaio della Carlin's Boys ed allenatore di alcune squadre giovanili."}
{"id": "1507611", "revid": "80339", "url": "https://it.wikipedia.org/wiki?curid=1507611", "title": "Liubensk", "text": ""}
{"id": "1507615", "revid": "1573940", "url": "https://it.wikipedia.org/wiki?curid=1507615", "title": "Distretto di Higashimatsuura", "text": "Il \u00e8 uno dei distretti della prefettura di Saga, in Giappone.\nAttualmente fa parte del distretto solo il comune di Genkai."}
{"id": "1507616", "revid": "124123", "url": "https://it.wikipedia.org/wiki?curid=1507616", "title": "Henutmira", "text": "&lt;-N5-V28 W24*t:W10 W19-i-&gt;\nSecondo alcuni studiosi era figlia di Seti I e di sua moglie, la regina Tuia. Infatti una statua, conservata nei Musei Vaticani, raffigurante la regina in compagnia di Henutmira, fa supporre tale relazione di parentela; in questo caso Henutmira sarebbe anche stata sorella di Ramses II, del quale divenne moglie. \nAlcuni suppongono che si trattasse in realt\u00e0 di una delle sue figlie, che divenne \"Grande sposa reale\" dopo la morte della madre, come ad esempio avvenne per Bintanath.\nMor\u00ec durante il 15\u00ba anno di regno del marito. \u00c8 sepolta nella tomba QV75 nella Valle delle Regine. Il suo sarcofago fu riutilizzato da Hasiese, gran sacerdote e coreggente del faraone Osorkon II.\nCuriosit\u00e0.\nPer vivere per sempre il suo amore per Hekanakht si uccise insieme a lui.\nSi dice che abbia sempre amato questi, anche quando era sposa del faraone Ramses."}
{"id": "1507620", "revid": "1428919", "url": "https://it.wikipedia.org/wiki?curid=1507620", "title": "Distretto di Kanzaki (Saga)", "text": "Il \u00e8 uno dei distretti della prefettura di Saga, in Giappone.\nAttualmente fa parte del distretto solo il comune di Yoshinogari."}
{"id": "1507621", "revid": "198277", "url": "https://it.wikipedia.org/wiki?curid=1507621", "title": "Luigi Piras", "text": "Carriera.\nGiocatore.\nHa legato la sua carriera al Cagliari e ne divenne un grande simbolo, amato quanto Gigi Riva, pur non ottenendone i successi. Era un eroe \"made in Cagliari\" in quanto nato a Selargius, grosso centro contiguo al capoluogo della Sardegna. Gioc\u00f2 con i sardi per ben 15 stagioni tra A e B per un totale di 320 presenze e 87 reti (132 presenze e 31 reti in Serie A e 188 presenze e 56 reti in Serie B), e risulta il terzo marcatore in campionato della storia del Cagliari.\nSegn\u00f2 al suo esordio in serie A nel 1973-74, il 28 aprile 1974 nella vittoria interna contro la Fiorentina (la partita termin\u00f2 col punteggio di 1 a 0 e in quell'anno fu la sua unica presenza), subentrando al brasiliano Nen\u00e9 infortunatosi in uno scontro precedente. Nel campionato 1975-76 Il Cagliari dopo 12 anni di permanenza nella massima serie (e uno scudetto) retrocede. Per la risalita in A si cerc\u00f2 di puntare su un rinnovo della rosa e Gigi Piras divenne uno di quei giocatori attorno ai quali far ruotare il gioco del Cagliari.\nVerso la fine degli anni Settanta Piras forma con Virdis il duo d'attacco pi\u00f9 forte della serie B. Nel campionato 1976-1977 segneranno complessivamente ventotto reti. Nel campionato di Serie B nel 1978-1979 il Cagliari allenato da Tiddia giunge secondo e ottiene la promozione in serie A grazie anche al prezioso contributo di Piras con un bottino di undici reti.\nI primi due campionati in Serie A della squadra sarda sono esaltanti; il Cagliari si piazza nono e nella stagione 1980-1981 si classifica sesto in campionato. Sar\u00e0 il punto pi\u00f9 alto raggiunto dai rossobl\u00f9 negli anni '80. La stagione 1981-1982 risulter\u00e0 la migliore di Piras in A, egli riuscir\u00e0 a segnare 9 reti. Segner\u00e0 lo stesso numero di reti nel campionato successivo ma la sua annata sar\u00e0 funestata dalla retrocessione in Serie B dopo la sconfitta nello scontro diretto con l'Ascoli all'ultima giornata. Gli ultimi anni al Cagliari trascorreranno con poche soddisfazioni, salvezze sofferte e si concluderanno nel 1986-1987 con la retrocessione in Serie C1.\nTermin\u00f2 la Carriera al La Palma, contribuendo al miracolo della promozione in serie C2 per la squadra del quartiere cagliaritano.\nAllenatore.\nSvolge oggi il ruolo di allenatore, per lo pi\u00f9 a carattere regionale; guid\u00f2 anche i biancorossi di Selargius in Serie D, il Tortol\u00ec, la Polisportiva Gialeto di Serramanna e la Monteponi Iglesias.\nNella stagione 1994-1995 ha allenato il Tempio, in Serie C2.\nDall'ottobre 2012, \u00e8 alla guida del Progetto Sant'Elia, squadra di Cagliari militante in Serie D.\nRiconoscimenti.\nIl Cagliari lo ha inserito nella sua Hall of Fame."}
{"id": "1507627", "revid": "1573940", "url": "https://it.wikipedia.org/wiki?curid=1507627", "title": "Distretto di Nishimatsuura", "text": "Il \u00e8 uno dei distretti della prefettura di Saga, in Giappone.\nAttualmente fa parte del distretto solo il comune di Arita."}
{"id": "1507629", "revid": "363629", "url": "https://it.wikipedia.org/wiki?curid=1507629", "title": "Ospedale Fatebenefratelli e Oftalmico", "text": "L'ospedale Fatebenefratelli e Oftalmico \u00e8 un ospedale di Milano, che dal 2016 fa parte, insieme ad altre strutture, dell'ASST Fatebenefratelli Sacco.\nStoria.\nVoluto da Carlo Borromeo, arcivescovo di Milano dal 1560 al 1584, viene per\u00f2 posta la prima pietra il 22 settembre 1588. Il suo primo nome \u00e8 stato \"Ospedale per convalescenti\", e fu costruito grazie al successore di San Carlo Gaspare Visconti (1584-1595), che incaric\u00f2 l'Opera Fatebenefratelli di occuparsene. L'area \u00e8 pi\u00f9 o meno quella di oggi, limitata da via Fatebenefratelli, corso di Porta Nuova e via Moscova (allora \"stradone di Santa Teresa\").\nAmpliandosi notevolmente, nel 1842 viene costruita una filiale lungo lo stradone di San Vittore, che diventer\u00e0 l'odierno ospedale di San Giuseppe, gestito dai frati sino al 2009, quando venne ceduto a MilanoCuore e poi, in definitiva, a MultiMedica. Il 9 marzo 1870, infatti, a causa di una legge che soppresse tutti gli ordini religiosi, l'amministrazione del Fatebenefratelli viene affidato a privati laici, ma \u00e8 nel 1885 che i frati abbandonano definitivamente questo ospedale, ritirandosi nella sede di San Vittore.\nNel nuovo secolo invece le cose inizialmente non vanno bene: l'ospedale perde fondi e viene trasferito e accorpato al vicino stabilimento delle Fatebenesorelle (ospedale Ciceri e annessa opera pia Agnesi), dov'\u00e8 oggi attivo. Questo edificio venne creato nel 1\u00ba settembre 1823\nL'istituto oftalmico \u00e8 invece del 1\u00ba aprile 1874, in via Borghetto il Pio istituto oftalmico inizialmente, poi, nel 1883 in via Castelfidardo. Il 13 maggio 1975 l'Oftalmico \u00e8 unito all'ospedale Fatebenefratelli Fatebenesorelle Ciceri-Agnesi.\nNel 1998 l'ospedale Macedonio Melloni viene unito all'azienda ospedaliera Fatebenefratelli, che viene riconosciuta, con DPCM, struttura di rilievo nazionale e di alta specializzazione."}
{"id": "1507630", "revid": "72396", "url": "https://it.wikipedia.org/wiki?curid=1507630", "title": "Niccol\u00f2 Cherubin", "text": ""}
{"id": "1507632", "revid": "83531", "url": "https://it.wikipedia.org/wiki?curid=1507632", "title": "Tia (figlio di Amonuahsu)", "text": "Spos\u00f2 Tia, che era figlia del faraone Seti I, ed era stato inoltre tutore di Ramesse quando questi era molto giovane ed in seguito ricevette importanti incarichi, divenne sorvegliante dei tesorieri e del bestiame di Amon. \nI due coniugi sono ritratti, insieme a Tuia, in una stele conservata oggi a Toronto. Tia \u00e8 invece raffigurato insieme al padre, a Ramesse e a uno dei suoi figli, in un blocco di pietra, ora a Chicago."}
{"id": "1507634", "revid": "1568601", "url": "https://it.wikipedia.org/wiki?curid=1507634", "title": "Wei\u00dfensee (lago)", "text": "Il Wei\u00dfensee \u00e8 un lago della Carinzia, in Austria.\nDescrizione.\nSi trova a nord di Hermagor, ed ha una forma allungata con 11,6\u00a0km di lunghezza ed una larghezza massima di 900\u00a0m.\nSi tratta di un lago di origine glaciale, orientato in direzione est-ovest e affiancato sui lati nord e sud da montagne.\nHa un'altitudine di 930\u00a0m s.l.m.\nLa sua particolare posizione e la profondit\u00e0 relativamente bassa, fanno s\u00ec che durante l'inverno il lago si congeli in superficie. Lo spessore del ghiaccio fino a 40\u00a0cm rende possibile la pratica del pattinaggio (questo lago \u00e8 la pi\u00f9 vasta pista naturale europea), del curling e del golf invernale.\nIl villaggio principale \u00e8 Techendorf, in corrispondenza del ponte che unisce la sponda sud e la sponda nord del lago.\nNelle vicinanze dell'estremit\u00e0 meridionale del lago si trova il lago di Farchten, di suprema bellezza e dalle coste non edificate.\nIl lago appartiene a privati provenienti da Sassuolo.\nCuriosit\u00e0.\nI Neu!, gruppo musicale tedesco, hanno intitolato un loro brano col nome del lago."}
{"id": "1507635", "revid": "701660", "url": "https://it.wikipedia.org/wiki?curid=1507635", "title": "Nervo mediano", "text": "Il nervo mediano \u00e8 un nervo misto, uno dei cinque nervi principali originati dal plesso brachiale, che nasce dall'unione di due radici provenienti rispettivamente dal tronco secondario laterale e dal tronco secondario mediale del sopracitato plesso. Comprende fibre provenienti da quasi tutti i nervi del plesso (C6, C7, C8 e T1).\nDecorso.\nIl nervo mediano nasce dai rami delle corde laterali e mediali del plesso brachiale, scorre attraverso la parte anteriore del braccio, dell'avambraccio e della mano e termina fornendo i muscoli della mano.\nBraccio.\nIl nervo mediano origina in cavit\u00e0 ascellare dall'unione delle due radici mediale e laterale, che convergono a V davanti all'arteria ascellare formando un'ansa nota come \"forca del nervo mediano\". Entra nel braccio dall'ascella in corrispondenza del margine inferiore del muscolo grande rotondo. Percorre la loggia anteriore del braccio, davanti al setto intermuscolare mediale e lateralmente all'arteria brachiale. Costeggia prima il muscolo coracobrachiale e poi il margine mediale del bicipite. A livello variabile durante il suo decorso nel braccio scavalca l'arteria e pertanto vi si pone medialmente. Giunto a questa altezza d\u00e0 un ramo per l'articolazione del gomito.\nAvambraccio.\nA livello del gomito passa sotto il lacerto fibroso del bicipite e quindi prosegue nell'avambraccio passando tra il capo ulnare e il capo omerale del muscolo pronatore rotondo. Decorre nella loggia anteriore dell'avambraccio fra il piano superficiale e quello profondo, mantenendosi in posizione mediana. Lungo il suo decorso nell'avambraccio il nervo emette rami per tutti i muscoli della loggia anteriore a eccezione del flessore ulnare del carpo e della parte mediale del flessore profondo delle dita, innervati dal nervo ulnare. Emette inoltre un ramo sensitivo per la membrana interossea e per l'articolazione del polso (nervo interosseo anteriore). Il nervo mediano \u00e8 accompagnato da un'arteria mediana (un ramo dell'arteria interossea anteriore) durante questo decorso. In vicinanza del polso emette un ramo sensitivo (nervo palmare cutaneo) che fornisce innervamento sensoriale per la parte laterale del palmo della mano, in particolare per l'eminenza tenar del palmo, e alla zona centrale del palmo, ma non per le dita. Il nervo emette anche un ramo comunicante che si porta al nervo ulnare; inoltre emette rami vascolari che innervano le arterie radiali e ulnari. Giunto a circa 5 cm sopra il retinacolo dei flessori, emerge tra il muscolo flessore superficiale delle dita (medialmente) e il muscolo flessore radiale del carpo (lateralmente) nella mano.\nMano.\nRaggiunto il polso, si impegna nel tunnel carpale, in profondit\u00e0 fino al retinacolo dei flessori, insieme ai tendini del muscolo flessore superficiale delle dita, del muscolo flessore profondo delle dita e del muscolo flessore lungo del pollice. A partire da l\u00ec il nervo si divide nei suoi rami terminali e cio\u00e8 in rami muscolari ricorrenti e rami cutanei digitali.. \nTerritorio di innervazione.\nLa sua componente muscolare \u00e8 destinata a gran parte dei muscoli della loggia anteriore dell'avambraccio (a eccezione dei pi\u00f9 mediali) e della muscolatura intrinseca della mano (quasi tutta l'eminenza tenar e i primi due muscoli lombricali). La parte sensitiva innerva invece la cute laterale del palmo della mano e la cute palmare delle prime 3 dita, alla quale si aggiungono tutte le falangi distali. A volte innerva la cute palmare laterale del 4\u00ba dito.\nVariabilit\u00e0 anatomiche.\nEsistono diverse variabilit\u00e0 anatomiche di decorso del nervo mediano.\nLesioni.\nLa lesione del nervo mediano al polso comporta la paralisi di quasi tutti i muscoli dell'eminenza tenar del pollice, a esclusione dell'adduttore e del capo profondo del flessore breve, che sono innervati dal nervo ulnare.\nLa deformit\u00e0 che si manifesta clinicamente \u00e8 a carico soprattutto del pollice, il quale si estende portandosi sullo stesso piano delle dita lunghe. Tale deformit\u00e0 \u00e8 causata dallo sbilanciamento tra i muscoli dell'eminenza tenar, paralizzati a causa della lesione del nervo e i muscoli estrinseci estensori del pollice (estensore lungo del pollice, abduttore lungo del pollice, estensore breve del pollice) innervati dal nervo radiale: il pollice viene quindi trascinato in estensione sotto la prevalente forza degli estensori.\nLa lesione del nervo mediano comporta inoltre la graduale chiusura dello spazio tra pollice e secondo dito, a causa della forza esercitata dal muscolo adduttore del pollice, innervato dal nervo ulnare."}
{"id": "1507636", "revid": "1573940", "url": "https://it.wikipedia.org/wiki?curid=1507636", "title": "Distretto di Kishima", "text": "Il \u00e8 uno dei distretti della prefettura di Saga, in Giappone.\nAttualmente fanno parte del distretto i comuni di K\u014dhoku, \u014cmachi e Shiroishi."}
{"id": "1507638", "revid": "287204", "url": "https://it.wikipedia.org/wiki?curid=1507638", "title": "Fran\u00e7ois-Augustin de Paradis de Moncrif", "text": "Biografia.\nNato da una famiglia di origine inglese, de Moncrif era il tipo compiuto dell'uomo di mondo del XVIII secolo: di bell'aspetto, piacevole nei modi e ricco di spirito, fu presto ricercato dai circoli aristocratici che apprezzavano la sua abilit\u00e0 nella scherma e dove impose i suoi molteplici talenti. Poeta, musicista e attore, era particolarmente ricercato per i suoi giochi di societ\u00e0, cos\u00ec alla moda in quel tempo. Cortigiano avveduto, sapeva mostrarsi tanto ossequioso alla Regina a Versailles e vivace e brioso a Parigi, ma anche di buon cuore, come dimostr\u00f2 quando il suo vecchio protettore, il conte d'Argenson cadde in disgrazia nel febbraio del 1757 e soccorrendo i suoi famigliari in povert\u00e0.\nProtetto da Jean Philippe d'Orl\u00e9ans, dal duca de La Valli\u00e8re e dal conte de Maurepas, egli fu dapprima segretario del conte d'Argenson, poi di Louis de Bourbon-Cond\u00e9, abate di Clermont, lettore della regina Maria Leszczy\u0144ska nel 1734 e infine segretario generale delle Poste, incarico che tenne fino alla morte.\nL'opera pi\u00f9 celebre di Moncrif \u00e8 l\"Histoire des Chats\" (1727), dove prende le difese del gatto domestico attraverso fonti storiche, dell'Egitto soprattutto, che si vorrebbero erudite ma che sono in realt\u00e0 un pastiche pedantesco. Un certo numero di lettori e di critici non compresero l'intento satirico dell'autore e l'opera, oscura e manierata, fu attaccata violentemente. Un gatto fu gettato nella sala delle sedute dell'Acad\u00e9mie fran\u00e7aise il giorno dell'elezione di Moncrif, e Voltaire lo chiam\u00f2 ironicamente l'\u00abhistoriogriffe\u00bb (griffe = unghia). Poi l'autore rinneg\u00f2 l'opera dicendo che \u00abin quello scritto, in s\u00e9 cattivo, lo spirito era solo un torto in pi\u00f9\u00bb.\nMoncrif, che fu anche collaboratore del Journal des Savants (1739-1743), compose poesie, canzoni e romanze d'occasione nelle quali, secondo Grimm, avrebbe potuto essere il primo se vi fosse dedicato con costanza.\nMoncrif fu eletto all'Acad\u00e9mie fran\u00e7aise, grazie all'appoggio del duca Orl\u00e9ans e del conte di Clermont, nel 1733 e fu altres\u00ec membro dell'Accademia di Berlino."}
{"id": "1507640", "revid": "765341", "url": "https://it.wikipedia.org/wiki?curid=1507640", "title": "Friedrich von Wieser", "text": "Biografia.\nNato a Vienna il 10 luglio 1851, dimostr\u00f2 il suo interesse per il diritto, per la storia, per la sociologia e per l'economia fin da giovane. Fu insieme a Carl Menger ed Eugen von B\u00f6hm-Bawerk uno dei fondatori della Scuola austriaca, ed apr\u00ec la strada alla generazione successiva di \"austriaci\", tra i quali spiccano Ludwig von Mises, Friedrich von Hayek e Joseph Schumpeter. Nel 1917 divenne ministro delle finanze austriaco.\nWieser \u00e8 conosciuto soprattutto per due opere da lui pubblicate: \"Der nat\u00fcrliche Wert\" (\"Valore Naturale\") del 1889, dove spiega dettagliatamente la dottrina del costo alternativo e la teoria dell'imputazione e \"Theorie der gesellschaftlichen Wirtschaft\" (\"Teorie dell'economia sociale\") del 1914, dove cerca di applicare le sue teorie al mondo reale.\nIl dibattito sul calcolo economico (la critica pi\u00f9 importante mossa dagli \"austriaci\" al socialismo) part\u00ec proprio per la nozione di Wieser (poi ripresa e ampliata da Ludwig von Mises) che pone il prezzo come frutto delle leggi di mercato come base fondamentale per il calcolo economico. Ovviamente questa nozione poneva ogni regime socialista come fallimentare in partenza.\nA differenza di molti economisti austriaci rigett\u00f2 il \"classical liberalism\", sostenendo che \"la libert\u00e0 \u00e8 passata di moda a favore del sistema moderno\"."}
{"id": "1507641", "revid": "1573940", "url": "https://it.wikipedia.org/wiki?curid=1507641", "title": "Distretto di Miyaki", "text": "Il \u00e8 uno dei distretti della prefettura di Saga, in Giappone.\nAttualmente fanno parte del distretto i comuni di Kamimine, Kiyama e Miyaki."}
{"id": "1507642", "revid": "486946", "url": "https://it.wikipedia.org/wiki?curid=1507642", "title": "The Sims 2 H&amp;M Fashion Stuff", "text": ""}
{"id": "1507643", "revid": "84184", "url": "https://it.wikipedia.org/wiki?curid=1507643", "title": "Automodelli - Mini 4WD", "text": " \u00e8 un manga di Zaurus Tokuda, pubblicato da dicembre 1987 a marzo 1992 sulla rivista \"CoroCoro Comic\" di Shogakukan. \nLa storia narra di ragazzi appassionati di Mini 4WD, automodelli in scala 1/32 dotati di motore elettrico prodotti dalla Tamiya, e del loro tentativo di qualificarsi ai campionati nazionali dove appunto si corre con questi modellini. Questo manga \u00e8 nato per pubblicizzare i giocattoli della casa giapponese, \u00e8 quindi un chiaro esempio di plot placement (la forma pi\u00f9 potente di product placement). \nIn seguito l'autore Zaurus Tokuda ha pubblicato altre serie a fumetti dello stesso tipo, \"Kaze no racer! Otokogi\" (\"Il racer del vento! Otokogi\"), \"Dash boy 10\" e \"Mirai racer!V-twin\" (\"Il racer del futuro! V-twin\"), mentre nel 1994 \u00e8 stata la volta di \"Let's &amp; Go,\" opera di Tetsuhiro Koshita.\nNel 1989 da Dash! Yonkuro \u00e8 stato tratto un anime di 25 episodi, prodotto da Shogakukan e Staff 21, finanziato da Tamiya Corporation e trasmesso su TV Tokyo. L'anime tratta solamente la prima parte della storia, cio\u00e8 le eliminatorie regionali, mentre la conclusione dei vari tornei e tutto ci\u00f2 che segue non fu mai trasposto in animazione, \u00e8 presente solo nei 14 tank\u014dbon di cui \u00e8 composto il manga. La serie \u00e8 stata trasmessa in Italia in prima TV nell'Ottobre del 1991 su Italia 7, senza sigla di apertura e chiusura, con il titolo Automodelli - Mini 4WD, e da allora replicata da varie emittenti locali e da Junior TV. L'edizione italiana presenta un adattamento semplificato con i nomi dei personaggi cambiati (come era d'uso all'epoca per ridurre al minimo i riferimenti al Giappone), ma non \u00e8 stata oggetto di molte censure, ad esclusione di due scene nell'episodio 22. Il 4 settembre 2004 \u00e8 stato replicato su Italia Teen Television, con alcune scene censurate.\nLa serie \u00e8 andata in onda anche in altri paesi come Corea del Sud, Filippine e Malaysia.\nDopo molti anni \u00e8 stato creato un manga seguito della serie originale intitolato Hyper Dash! Yonkuro, creato da Hiroyuki Takei, la cui serializzazione \u00e8 iniziata sulla rivista \"CoroCoro Aniki\" il 14 marzo 2015.\nTrama.\nLa storia \u00e8 un susseguirsi di gare in percorsi fantasiosi (piramidi, labirinti, ecc.) e piste adatte a farle correre. Nel corso della serie appariranno molti nuovi personaggi come Momotaro (e la sua mini4wd, la Crimson Glory, ultimo ostacolo dei Nobili Guerrieri verso la vittoria finale), Sabu Kinjiro (Aero Solitude) e Jin che affronter\u00e0 pure lui il Rally Infernale con una nuova mini4wd, la Proto Emperor ZX (la precedente era la Dash-X1 Proto Emperor, sconfitta nelle finali regionali dalla allora nuova mini4wd di Alan, la Dash-01 Super Emperor). I percorsi diventano sempre pi\u00f9 difficoltosi e le storie inverosimili (in un volumetto del fumetto viene menzionato che pure i bambini nella preistoria utilizzavano delle mini4wd costruite con materie naturali come legno e foglie che si facevano spingere dal vento), la storia s'incentrer\u00e0 sempre pi\u00f9 su quale sia la vera \"Emperor\", verranno scoperte molte mini aventi questo titolo che si confronteranno contro la Emperor di Alan, fino all'epilogo nell'epica sfida del Rally Infernale;\nin questa gara Alan sfider\u00e0 un gruppo di malviventi che vogliono approfittare dei migliori corridori di mini4wd per riuscire a recuperare un tesoro nascosto nella 2\u00aa Guerra Mondiale da parte dei nazisti. Fra i suoi avversari ci sar\u00e0 un redivivo Damiano, pronto a sfidare il figlio e a testarne le capacit\u00e0 con la sua nuova mini 4wd, la Dash-0 Infinite Boundless. Alla fine sar\u00e0 il nostro Alan, aiutato dai suoi compagni (ormai lontani dal mondo delle corse, ma sempre legati da una profonda amicizia),a trionfare con la sua ultima macchina, la Liberty Emperor.\nAccoglienza.\nIl cartone animato riscosse un enorme successo e fece nascere anche in Italia la passione di questi modelli a quattro ruote motrici, creati dalla casa produttrice Tamiya. Il successo fu globale anche in altri paesi dove l'anime fu trasmesso, soprattutto nelle Filippine. Per gli appassionati di mini4wd questa \u00e8 la serie \"culto\" del genere."}
{"id": "1507647", "revid": "79227", "url": "https://it.wikipedia.org/wiki?curid=1507647", "title": "Nebchasetnebet", "text": "Figlio del faraone Seti I e di Tuia, era il fratello di Ramesse II, della principessa Tua e, probabilmente, anche di Henutmira (su di lei non sappiamo la reale discendenza). Essendo il primogenito maschio, Seti lo nomin\u00f2 principe ereditario e lo fece addestrare al suo ruolo nella citt\u00e0 di Eliopoli. Di lui non ci sono pervenute ulteriori notizie. Alla morte di Seti I fu Ramesse II a salire al trono, mentre Nebchasetnebet spar\u00ec nel nulla. \u00c8 probabile che non sia sopravvissuto al padre. La circostanza che il suo nome, trascritto in alcuni monumenti da Seti, sia stato in seguito cancellato e sostituito con quello di Ramesse, ha fatto ipotizzare anche una sua caduta in disgrazia ed un possibile esilio. Si \u00e8 pure creata una curiosa e piuttosto inspiegabile sua associazione al personaggio biblico di Mos\u00e8.\nQuesta ipotesi \u00e8 stata ripresa dal regista cinematografico Cecil B. De Mille nel suo film I dieci comandamenti. Seti I, nella scena in cui lo esilia, proclama: \"Che il nome di Mos\u00e8 venga cancellato da ogni libro e da ogni tavola, da ogni obelisco, da ogni colonna e da tutti i monumenti dell'Egitto\"."}
{"id": "1507649", "revid": "1543377", "url": "https://it.wikipedia.org/wiki?curid=1507649", "title": "Massimo Ceccotti", "text": "Nacque come giocatore di baseball, poi pass\u00f2 all'allenamento e dal 1978 al 1983 fu segretario generale della Federazione Italiana Baseball Softball. Ricopr\u00ec la stessa carica nella Federazione Italiana Pallacanestro dal 1985 al 1994 e nella Federazione Italiana di Atletica Leggera dal 1997 al 1999.\n\u00c8 stato tra i fondatori della Lega Universitaria di Basket italiana e al momento della morte ne era il segretario. Ha diretto l'accademia del baseball di Tirrenia e ha fatto parte della commissione per la scelta degli atleti da inserire nella \"Hall of Fame\" del baseball italiano."}
{"id": "1507651", "revid": "44638", "url": "https://it.wikipedia.org/wiki?curid=1507651", "title": "Massimo F. Ceccotti", "text": ""}
{"id": "1507654", "revid": "240277", "url": "https://it.wikipedia.org/wiki?curid=1507654", "title": "Ferrovia Atena Lucana-Marsico Nuovo", "text": "La ferrovia Atena Lucana\u2013Marsico Nuovo era una ferrovia di poco pi\u00f9 di 26\u00a0km delle Ferrovie Calabro Lucane, dismessa appena 35 anni dopo la sua inaugurazione. La ferrovia era a cavallo tra le regioni della Campania e della Basilicata.\nStoria.\nLa legge speciale per la Basilicata, approvata nel 1904, prevedeva la costruzione di un collegamento ferroviario tra la stazione delle Ferrovie dello Stato di Atena Lucana e Grumo Appula (e di l\u00ec a Bari) transitando per Matera, Pisticci e le valli della Calandra, del Sauro e dell'Agri; era inoltre previsto che la concessione della ferrovia Sicignano degli Alburni-Lagonegro, previa installazione di una sezione a scartamento ridotto, passasse al concessionario della linea.\nNel 1911 la societ\u00e0 Mediterranea-Calabro-Lucane ottenne la concessione per la costruzione e l'esercizio della linea; a causa della Prima guerra mondiale e di problemi finanziari non fu possibile completare la trasversale tra Bari e Atena Lucana, ma ci si dovette limitare, dal lato tirrenico, al solo tronco Atena Lucana-Marsico Nuovo, aperto il 28 ottobre 1931: il proseguimento della linea verso Montalbano Jonico (109 km, con transito per Moliterno, San Martino d'Agri, Guardia Perticara e Sant'Arcangelo) non fu mai realizzato.\nDanneggiata durante la Seconda guerra mondiale, la linea riapr\u00ec il 2 febbraio 1944. La linea ebbe sin dagli inizi un traffico scarsissimo, con solo tre corse al giorno, sia perch\u00e9 alcune stazioni sorgevano lontano dai centri abitati, sia per il fatto che questi centri contavano pochi abitanti. Una frana nei pressi della stazione di Pozzi, avvenuta il 20 marzo 1966, fu il pretesto per portare cinque mesi dopo alla chiusura della linea (25 agosto), di cui non si riteneva conveniente la sistemazione: dopo soli 35 anni la ferrovia venne chiusa e smantellata e istituito un autoservizio sostitutivo.\nCaratteristiche.\nLa linea era lunga 26,764 km, a scartamento ridotto di 950 mm e pendenze fino al 60 per mille. Si resero quindi necessarie importanti opere ingegneristiche, come ponti e nove gallerie di cui una elicoidale \u2013 tra le stazioni di Pozzi e Brienza; una delle tre presenti sull'intera rete delle Calabro-Lucane \u2013 per permettere di superare grandi dislivelli senza l'utilizzo della cremagliera."}
{"id": "1507655", "revid": "767487", "url": "https://it.wikipedia.org/wiki?curid=1507655", "title": "Hallam Tennyson, II barone Tennyson", "text": "Egli era il primogenito di Alfred Tennyson, il pi\u00f9 popolare ed eminente poeta inglese dell'et\u00e0 Vittoriana. Hallam \u00e8 stato educato al Marlborough College e al Trinity College, Cambridge, ma dovette abbandonare le sue aspirazioni quando l'et\u00e0 dei suoi genitori e le loro cattive condizioni di salute lo obbligarono a lasciare Cambridge per diventare il loro personale segretario. Egli abbandon\u00f2 l'idea di entrare in politica.\nNel 1884, probabilmente per favorire Hallam, Alfred Tennyson accett\u00f2 di diventare un pari del Regno. Nello stesso anni Hallam spos\u00f2 Audrey Boyle (dopo aver subito una cocente delusione amorosa da Mary Gladstone, figlia di William Ewart Gladstone). Nel 1892, dopo il decesso del padre, egli eredit\u00f2 il titolo di Barone Tennyson, e anche il ruolo di biografo ufficiale dell'illustre genitore. Il suo \"Tennyson: la memoria\" fu pubblicato nel 1897.\nSeguendo le orme paterne, Tennyson fu un ardente imperialista, e nel 1893 divent\u00f2 membro della Lega della Federazione Imperiale, una lobby nata per sostenere i programmi imperialisti del Ministro delle Colonie Joseph Chamberlain. Il legame tra il nostro e Chamberlain divenne cos\u00ec stretto, che nel 1899 quest'ultimo offr\u00ec a Tennyson il Governatorato dell'Australia del Sud. Egli occupava ancora questo scranno quando il Governatore Generale Hopetoun, si dimise improvvisamente nel luglio del 1902.\nTennyson, decano tra i Governatori dei singoli stati della federazione australiana, fu designato a succedere a Hopetoun. A dir il vero si nutrivano molte perplessit\u00e0 sulla abilit\u00e0 di Tennyson a svolgere il delicato compito, stante la sua scarsa esperienza politica, ma egli fece una buona impressione in Australia per la sua modestia e frugalit\u00e0 che contrastavano con l'ostentata pompa del suo predecessore. Tennyson si insedi\u00f2 nel gennaio del 1903, accettando un mandato di durata annuale, ma la sua popolarit\u00e0 non fu sufficiente per creare un rapporto armonioso con il governo australiano.\nIl primo Ministro, Alfred Deakin, chiese che segretario dell'ufficio del Governatore fosse nominato e pagato dal governo australiano. Il Governo Britannico era segretamente contrario perch\u00e9 voleva far esercitare al Governatore Generale il ruolo di supervisore per conto di Londra. Tennyson decidendo di far proprie le richieste britanniche fece salire la tensione tra le due massime istituzioni australiane. Il premier Deakin sospettava che il Governatore fosse l'autore dei rapporti che giungevano a Londra sulla condotta del premier e temeva le sue interferenze in trattati politici, come nel caso dell'accordo navale tra la Gran Bretagna e l'Australia. Per questa ragione Deakin non chiese a Tennyson di rinnovare il suo mandato annuale. Per ragioni rimaste sconosciute al pubblico il Governatore Generale lasci\u00f2 l'Australia nel gennaio del 1904, quando era ancora all'apice della sua popolarit\u00e0. Egli trascorse il resto della sua vita nell'Isola di Wight, dove nel 1913 divenne vice Governatore.\nTennyson mor\u00ec a casa sua nel dicembre del 1928."}
{"id": "1507657", "revid": "45927", "url": "https://it.wikipedia.org/wiki?curid=1507657", "title": "Ave o Maria", "text": ""}
{"id": "1507665", "revid": "486946", "url": "https://it.wikipedia.org/wiki?curid=1507665", "title": "Massimiliano Dagani", "text": ""}
{"id": "1507666", "revid": "309289", "url": "https://it.wikipedia.org/wiki?curid=1507666", "title": "O\u017eogina", "text": "L'O\u017eogina () \u00e8 un fiume della Russia siberiana orientale (Repubblica Autonoma della Jacuzia-Sacha); \u00e8 uno dei principali affluenti di sinistra della Kolyma.\nNasce dalla confluenza dei due rami sorgentiferi Sulakkan e Del'kju le cui sorgenti si trovano sulle pendici settentrionali dei monti della Moma e fluisce con direzione mediamente orientale per 523 km prima di sfociare nel medio corso della Kolyma; i principali affluenti che riceve nel suo corso sono il \u010c\u00eb\u010d\u00ebljugjun da destra e la Choska da sinistra.\nAnalogamente a tutti i fiumi della zona, soffre di periodi di gelo lunghissimi (ottobre-maggio) e di vastissime estensioni di suolo permanentemente gelato in profondit\u00e0 (permafrost); questa rigidit\u00e0 climatica \u00e8 anche all'origine dell'esiguo popolamento del suo bacino."}
{"id": "1507667", "revid": "124293958", "url": "https://it.wikipedia.org/wiki?curid=1507667", "title": "Alfredo Accatino", "text": "Note biografiche.\nCreativo e creatore di eventi ha firmato alcuni degli show e delle Cerimonie pi\u00f9 importanti degli ultimi anni: Cerimonia di apertura dei XX Giochi olimpici invernali Torino 2006, Cerimonia di chiusura dei XX Giochi olimpici invernali, Flag Handover Cerimonia di chiusura dei XIX Giochi olimpici invernali di Salt Lake City 2002, Cerimonia di apertura dei IX Giochi paralimpici invernali, lancio della nuova Fiat 500, Cerimonia di apertura della Dubai World Cup 2007-2009, Cerimonia di apertura dei XVI Giochi del Mediterraneo Pescara 2009, lo show di lancio della nuova Volkswagen Golf nel 2012. Lo show permanente Enigma per Cinecitt\u00e0 World nel 2014. \u00c8 stato direttore artistico delle Cerimonia di Apertura e di Chiusura dell'Expo Milano 2015.\nDirettore Creativo Esecutivo e partner Filmmaster Events - Filmmaster Group \u00e8 stato autore di eventi celebrativi e istituzionali (\"Montecarlo Sport Award, Gala Meno Uno, Cio Session, accensione fiamma paralimpica, Calzedonia Summer Show\"), spettacoli dal vivo (Notte Bianca), programmi televisivi (\"Viva Colombo\", \"Ordinario Straordinario\", \"Prendiamoci Gusto\", \"Il generale\" per la regia di Luigi Magni), progetti multimediali (\"Pavarotti &amp; Friends SOS Iraq\"), Calzedonia Summer Show, grandi eventi aziendali. Nel 2009 ha creato presso lo stadio di Cesena il maggiore corporate show realizzato in Italia, con 11.000 ospiti provenienti da tutte le regioni.\nNel 2009, 2014, 2015 e 2016 \u00e8 stato votato creativo dell'anno al Bea - Best Event Award - il pi\u00f9 importante premio europeo riservato al settore degli eventi.\n\u00c8 figlio del pittore e teorico dell'arte Enrico Accatino con il quale collabor\u00f2 nella realizzazione di testi di educazione artistica.\nAttivit\u00e0 editoriale.\nHa alle spalle una vasta attivit\u00e0 editoriale.\nAutore di libri umoristici (\"Storia dell'Universo in comodi fascicoli settimanali\", \"Gli aforismi che non hanno cambiato il mondo\", \"Giuro che dico il Falso\", \"Sar\u00f2 Greve\", \"Gli insulti hanno fatto la storia\") ha al suo attivo pubblicazioni sul tema dell'educazione all'immagine e della comunicazione (Collana Ciao Arte, Edart, Comunicazione Pubblicitaria Sole24ore, \"Dizionario degli eventi\" (edizioni Cooper Banda larga). Nel 2011 il volume \"Imbecilli - Le ultime parole famose\" (edizioni Salani). Nel 2015 il volume \"The events master\" (edizioni Adc/Longanesi). \nDal 2006 al 2013 ha diretto la rivista di tendenze \"NOT - news on trend\".\nNell'ottobre 2017 \u00e8 uscito per Giunti editore il volume \"Outsiders\" Storie di artisti geniali che non troverete nei manuali di storia dell'arte. Seguito nel 2019 dal secondo capitolo Outsider 2. "}
{"id": "1507674", "revid": "767487", "url": "https://it.wikipedia.org/wiki?curid=1507674", "title": "Knick Knack", "text": "Knick Knack \u00e8 un cortometraggio d'animazione computerizzata statunitense del 1989 diretto da John Lasseter e ricostruito nel 2003.\nIl corto \u00e8 stato l'ultimo ad essere stato diretto da John Lasseter e prodotto dalla Pixar, che da quel momento in poi si sarebbe dedicata alla realizzazione di \"Toy Story - Il mondo dei giocattoli\". Il cortometraggio successivo, \"Il gioco di Geri\", risale al 1997.\nTrama.\nUn pupazzo di neve di nome Nick, intrappolato in un globo di neve posto su una libreria, tenta di raggiungere una statuina femminile posata su un sasso, con la scritta \"Sunny Miami\", che gli dice di andare da lei. Dopo innumerevoli tentativi, si fa cadere dalla libreria, con lo scopo di uscire dal globo. Riesce ad uscire, ma atterra in un acquario, nel quale \u00e8 presente una statuina a forma di sirena, questa con la scritta \"Sunny Atlantis\". Nick cerca di raggiungerla, ma il globo gli piomba addosso intrappolandolo nuovamente, a pochi passi dalla meta.\nEdizioni home video.\nIl corto, allegato alla versione cinematografica e in DVD del film \"Alla ricerca di Nemo\", \u00e8 stato inserito nella raccolta \"Tiny Toy Story\" (uscita nel 1996, per sfruttare il successo di \"Toy Story - Il mondo dei giocattoli\"), VHS che raccoglieva tutti i corti Pixar prodotti fino a quel momento. Nell'autunno 2007, \"Knick Knack\" \u00e8 stato inserito nel DVD \"Corti Pixar Vol.1\", contenente tutti i cortometraggi realizzati dalla Pixar fino ad oggi.\nVersioni alternative.\nNel 2003 il corto \u00e8 stato ricostruito e ha subito un processo di re-render per l'uscita nei cinema allegato a \"Alla ricerca di Nemo\". La versione disponibile su iTunes e nel DVD dei corti \u00e8 proprio quella del 2003. Le fattezze della statuina \"Miami\" e della sirena sono state modificate: alla prima \u00e8 stato ridotto, se non eliminato del tutto, il seno, mentre i seni della seconda, oltre a essere stati ridotti, sono stati coperti con due conchiglie. Queste modifiche sono state fatte, probabilmente, per rendere il cortometraggio pi\u00f9 adatto ad un pubblico di bambini. La versione originale, quindi, \u00e8 presente solo nella VHS \"Tiny Toy Stories\", tuttora fuori commercio.\nNel 2006 e nel 2009 una versione in 3D del corto \u00e8 stata allegata al ri-distribuzione nei cinema di \"Nightmare Before Christmas\" 3D."}
{"id": "1507679", "revid": "125289481", "url": "https://it.wikipedia.org/wiki?curid=1507679", "title": "Rifugio Pialeral", "text": "Il rifugio Pialeral \u00e8 un rifugio situato sulla Grigna settentrionale, nel comune di Pasturo, in provincia di Lecco. \u00c8 situato a 1400\u00a0m d'altezza nell'omonima localit\u00e0. \u00c8 di propriet\u00e0 privata. Il vecchio rifugio Tedeschi, invece, apparteneva al CAI-SEM.\nStoria.\nIl rifugio fu inaugurato negli anni dieci col nome di Capanna Pialeral, che prende il nome dall'omonima localit\u00e0. Rimase intatto fino al 1944, anno in cui, come molti altri rifugi, fu distrutto dai nazifascisti. Successivamente venne ricostruito e fu intitolato a Mario Tedeschi, un alpinista benefattore e promotore dell'alpinismo popolare.\nNell'inverno del 1986 una grossa slavina staccatasti dalla Grigna settentrionale distrusse l'intero edificio i cui resti sono ancora visibili nelle vicinanze. La settimana successiva alla valanga, l'attuale gestore assieme alla madre, prese in gestione una casetta poco pi\u00f9 a valle che poi intitol\u00f3 ad Antonietta (la mamma) e che \u00e8 l'attuale rifugio Pialeral. Successive migliorie furono poi apportate tra il 2000 e il 2010 su aiuto del comune di Pasturo.\nAscensioni.\nAl Rifugio Brioschi. Esistono due vie, quella invernale e quella estiva. La prima permette di raggiungere la vetta della Grigna settentrionale passando per il bivacco Riva-Girani alla localit\u00e0 Comolli e superando il cosiddetto \"Muro del Pianto\", un tratto ripido che in circa un'oretta permette di raggiungere la cresta, superando un dislivello di circa 500m; si continua seguendo il tracciato marcato dalle paline e in mezz'ora si raggiunge il rifugio. \u00c8 possibile percorrere la via invernale anche nelle altre stagioni, ma solo nel caso in cui l'eventuale neve presente risulti ben assestata.\nLa via estiva, pi\u00f9 lunga ma meno impegnativa, taglia a met\u00e0 il versante sud della montagna e sale verso il Bivacco Merlini, presso la Bocchetta della Bassa. Da qui, con un ulteriore strappo di circa 300m si giunge al rifugio.\nTraversate.\nAi Piani Resinelli per la Traversata Bassa. 2h 20min -350/+300mt. Dal rifugio si scende piuttosto ripidamente al guado di un torrente. Poi si risale pi\u00f9 dolcemente verso l'Alpe Mus'cera. Il percorso \u00e8 successivamente una carrareccia pianeggiante. Si arriva al Rifugio Soldanella, poi in 5 minuti di discesa su una strada asfaltata, si raggiunge il parcheggio."}
{"id": "1507688", "revid": "58166", "url": "https://it.wikipedia.org/wiki?curid=1507688", "title": "W.C.", "text": ""}
{"id": "1507697", "revid": "404449", "url": "https://it.wikipedia.org/wiki?curid=1507697", "title": "Kiave", "text": "Biografia.\nIl suo primo incontro con il rap avviene a 14 anni, ascoltando \"SxM\" dei Sangue Misto. Appassionandosi, inizia a scrivere rime ed a farsi notare soprattutto su Radio Ciroma, una radio comunitaria di Cosenza in cui il rapper DJ Lugi teneva una trasmissione hip hop e dava modo agli MC locali di farsi sentire. Nel 1996 per Lugi stesso partecipa con una strofa al mixtape \"Soul Train\". Nello stesso periodo continua a frequentare Radio Ciroma ed in particolare la trasmissione \"Rumori &amp; parole\" dove ha occasione di duettare con Soul Boy ed i Sud Sound System.\nOltre al cambio di molte crew ed alla passione per il writing, Kiave riesce a pubblicare il primo prodotto ufficiale assieme ad altri 2 MC cosentini, Iken e Nerba: il titolo del fortunato EP \u00e8 \"Internos\" i cui beat sono curati da Zope, ed il nome della crew \u00e8 Dietro Le Quinte. Segue un periodo di frequentazione di jam e live con i D.L.Q., con Macro Marco e successivamente con tutti i Paola Tribe.\nNel 1999, in una jam di Roma, conosce DJ Impro e Franco, con i quali fonda i Migliori Colori, con gi\u00e0 all'attivo un CD del 2004 dal titolo \"Rullanti distorti\".\nNel 2001 partecipa al disco di Turi \"Salviamo il salvabile\" nella traccia \"Pane a chi non ha i denti\", e poi accompagna l'artista calabrese nei suoi live, questa collaborazione \u00e8 tuttora in vigore. Sempre nello stesso anno realizza otto brani con i Migliori Colori, dal titolo \"Assassinati da orologi\", disponibili gratuitamente su Vitaminic.\nSuccessivamente appare sul nuovo disco di Turi \"L'amico degli amici\" e con i Migliori Colori partecipa al sampler del terzo numero di Da Bomb Magazine ed alla compilation di Radio Italia Network \"Street Flava 2nd Avenue\". Nel 2005 Kiave pubblica per Vibrarecords il suo primo lavoro solista \"Dietro le cinque tracce\", per poi partecipare anche al 2theBeat, vincendo la seconda serata sconfiggendo Jack the Smoker e El Presidente.\nNel 2006 ha partecipato ai dischi di Clementino e della formazione Il Lato Oscuro Della Costa, oltre ad aver partecipato una seconda volta al 2theBeat, arrivando nella finale della terza serata vinta da Clementino.\nNel 2007 esce il suo primo album in studio da solista \"7 respiri\" e due anni dopo, nel 2009, il secondo \"Il tempo necessario\", uscito per la Macro Beats Records.\nNel 2012 partecipa alla prima edizione di \"MTV Spit\" raggiungendo la semifinale, sconfitto da Nitro. Successivamente pubblica il singolo \"Sun Tzu\" che ha come B-side il pezzo \"Keep it Real\". Nel novembre dello stesso anno Kiave produce \"11 storie\", singolo che anticipa l'album \"Solo per cambiare il mondo\", contenente sedici tracce, pubblicato il 26 novembre.\nNel 2014 insieme a Mistaman collabora con il rapper Jesto nel brano \"Solo Se Sei Vero\" estratto da \"Supershallo 2\".\nL'11 marzo 2015 sotto Macro Beats Records rilascia \"Fixtape\" in freedownload sul suo sito ufficiale, lavoro che contiene 21 brani tra cui 10 inediti e collaborazioni tratte dai precedenti album a cui ha partecipato.\nIl 22 gennaio 2016 pubblica il suo quarto album ufficiale, Stereotelling."}
{"id": "1507699", "revid": "167080", "url": "https://it.wikipedia.org/wiki?curid=1507699", "title": "St. Germain-en-Laye", "text": ""}
{"id": "1507700", "revid": "167080", "url": "https://it.wikipedia.org/wiki?curid=1507700", "title": "St.Germain-en-Laye", "text": ""}
{"id": "1507702", "revid": "1318658", "url": "https://it.wikipedia.org/wiki?curid=1507702", "title": "Valle Averto", "text": "La Valle Averto o Valle dell'Averto \u00e8 una zona umida di importanza internazionale ai sensi della Convenzione di Ramsar, situata nella parte meridionale della Laguna di Venezia, nel comune di Campagna L\u00f9pia. L'ingresso \u00e8 posto al km 110 della Strada statale 309 Romea.\nI circa cinquecento ettari del sito sono costituiti da un complesso di lagune costiere, modificate nel corse dei secoli con la creazione di valli da pesca. Il biotopo \u00e8 composto da terreni alluvionali di limo e argilla con canneti, boschetti igrofili, prati, canali e siepi, mentre negli avvallamenti si formano piccoli specchi d'acqua; l'insieme presente una serie completa di habitat delle zone umide, dalla palude di acqua dolce e palude di canneti fino alle acque marine aperte con dune di sabbia interdiziale. Il complesso ospita cos\u00ec una ricchissima fauna ittica, inclusa quella d'acqua dolce. L'area \u00e8 altres\u00ec importante a livello internazionale per le numerose specie di uccelli acquatici nidificanti, stanziali e svernanti. Le attivit\u00e0 umane all'interno del sito comprendono l'allevamento ittico estensivo e l'educazione alla conservazione.\nL'area \u00e8 suddivisa tra cinque proprietari: la propriet\u00e0 conosciuta con il nome di A.M.A. (acronimo di Azienda Marina Averto srl) \u00e8 dedita all'acquacoltura certificata BIO in regime estensivo e copre circa il 60% dell'intera superficie con oltre 290 ettari; all'interno del compendio di Valle Averto vi sono altri 4 proprietari tra cui l'azienda A.A.A. Azienda Agriturismo Averto, gli Eredi conte Ancillotto , Capuzzo e WWF che dispone dei rimanenti circa 82 ettari, oltre a un compendio lagunare che ricade nel territorio di Campagna Lupia.\nL'area di Valle Averto \u00e8 parte integrante del sito \"Venezia e la sua laguna\", dichiarato patrimonio mondiale dell'umanit\u00e0 nel 1987 dall'UNESCO.\nStoria.\nLa Valle dell'Averto, terreno originariamente estraneo alla laguna di Venezia, \u00e8 il risultato delle opere idrauliche della laguna di Venezia realizzate all'inizio del XVI secolo dalla Repubblica di Venezia, che nel 1610 fece scavare il Canale Novissimo del Brenta (Taglio di Brenta) per conservare l'ecosistema lagunare veneziano. L'allagamento della Valle dell'Averto avviene tramite due aperture (\"b\u00f9seni\") nelle localit\u00e0 di Lugo e di C\u00e0 Giarona del Cornio.\nLa propriet\u00e0 delle Valle Averto, come di altre valli da pesca, \u00e8 dibattuta da secoli: il 5 marzo 1791, a seguito della Conterminazione Lagunare, la Repubblica di Venezia stabil\u00ec che tutti i bacini acquei posti dentro la laguna di Venezia erano di propriet\u00e0 pubblica, mentre per le valli da pesca erano riconosciuti solo i diritti esclusivi di pesca. \nIl catasto napoleonico del 1808 registra che la Valle dell'Averto, unitamente alla Riola e il Barenon, apparteneva al \"Nobilhomo\" Giacomo Duodo. Nel censimento austroungarico del 1843-1844, redatto dall'ingegnere De Bernardi, la Valle Averto risulta classificata come semiarginata; nella seconda met\u00e0 dello stesso secolo venne radicalmente modificato il casone.\nDa ultimo, il tribunale civile di Venezia ha definitivamente accertato che la propriet\u00e0 di Valle Averto appartiene allo Stato italiano, dando atto che \u00able valli da pesca sono demaniali nei casi in cui \u00e8 possibile provare la comunicazione delle loro acque con la Laguna e l'uso pubblico delle stesse ai fini di navigazione, balneazione o pesca\u00bb.\nTutela.\nCon decreto del 1\u00ba agosto 1985, il Ministero per i beni culturali e ambientali individu\u00f2 il biotopo di Valle Averto tra i cosiddetti beni a tutela selettiva si sensi della legge n.1497/39 e, per gli effetti, interamente sottoposto a vincolo paesaggistico. Successivamente, con le delibere della Giunta Regionale del Veneto n. 3051 del 7 giugno 1988 e n. 4447 del 19 luglio 1988 il biotopo Valle Averto veniva costituito in \"Oasi di protezione della flora e della fauna\".\nL'intero biotopo di Valle Averto \u00e8 stato designato quale zona umida di importanza internazionale ai sensi della Convenzione di Ramsar, dapprima con il decreto del Ministro dell'ambiente del 10 febbraio 1989 per 200 ettari e successivamente per tutti i 500 ettari (D.M. 3 maggio 1993), dichiarandola contestualmente come Area di reperimento nella quale istituire una Riserva Naturale dello Stato e affidandola in gestione al WWF.\nLa Giunta della Regione del Veneto, con successiva deliberazione n. 4824/1998, ha dichiarato la Valle dell'Averto come Zona di protezione speciale (codice IT3250046) ai sensi della Direttiva Uccelli (79/409/CEE), includendola poi nel pi\u00f9 vasto Sito di importanza comunitaria \"Laguna media inferiore di Venezia\" (codice IT3250030) protetto dalla Direttiva Habitat (92/43/CEE).\nNel 2002 la Segreteria tecnica per le aree naturali protette del Ministero dell'ambiente avvi\u00f2 l'iter per l'istituzione della Riserva naturale statale Valle dell'Averto, tuttavia nel gennaio 2007 la giunta regionale approv\u00f2 il Piano faunistico venatorio regionale (PFVR), riducendo il perimetro dell'oasi di protezione di Valle Averto a 200 ettari, pari alla zona gestita dal WWF. Pertanto, al fine di tutelare urgentemente l'ecosistema, il Ministero dell'ambiente eman\u00f2 un'ordinanza per tornare a tutelare tutti i 500 ettari del biotopo., costringendo cos\u00ec la giunta regionale a modificare il PFVR ripristinando l'intera superficie dell'oasi.\nFauna.\nL'oasi \u00e8 popolata da invertebrati e pesci capaci di adattarsi al gradiente salino, oltre che da un'antifauna composta da 241 specie e 15.000 esemplari.\nSono presenti molte testuggini palustri ed esemplari di tasso, puzzola, faina, donnola e volpe. Ampia la popolazione di roditori e insettivori. A partire dalla seconda met\u00e0 del XX secolo \u00e8 stato introdotto il bufalo pontino, ora non pi\u00f9 presente.\nVi nidificano la folaga, il germano reale, l'alzavola, il mestolone, il codone, il moriglione, la moretta, l'airone rosso, il tarabusino, il cigno reale, l'oca selvatica, il cormorano e diversi gabbiani. Vi passano le rotte migratorie di fenicottero, casarca, falco pescatore, albanella reale, sparviere, nibbio bruno, poiana, gruccione. Vi si trovano vari esemplari di passeriformi e diversi limicoli come il piovanello, il piro piro, la pettegola, il chiurlo, il cavaliere d'Italia e il totano moro.\nFlora.\nA causa del gradiente salino, del mutare delle quote e del substrato, vi si trovano specie molto diversificate: agli originari canneti, alle tife, ai giunchi, ai carici, e alle ninfee che popolano le superfici lacunari, alle ruppie, alle zannichellie dei fondali, alle tamerici delle rive e alle salicornie, agli astri delle lagune, alle salsole delle barene si sono aggiunti all'interno dell'area WWF ontani, pioppi neri, olmi, frassini e farnie.\nL'oasi.\nAll'oasi, che ha sede in via Pignara 4, in localit\u00e0 Lugo, era annesso un Museo del territorio, delle valli e della laguna di Venezia. Il sentiero per la visita consigliata, che parte da Ca' Tiepola, una struttura rinascimentale usata per mostre e conferenze, passa da una cavana e da un lavoriero ricostruito, per arrivare alle torrette d'osservazione."}
{"id": "1507708", "revid": "228587", "url": "https://it.wikipedia.org/wiki?curid=1507708", "title": "Montelago", "text": "Montelago \u00e8 una frazione di Sassoferrato in provincia di Ancona (Marche). \u00c8 situata a ridosso del Monte Strega ed \u00e8 a circa 750 m sul livello del mare. Gli abitanti svolgono attivit\u00e0 prettamente agricola e nei campi adiacenti al villaggio vengono allevati cavalli. Il 15 agosto si svolge, presso il campo sportivo del paese, la Sagra del Prosciutto di cinghiale, la cui ultima edizione si \u00e8 tenuta nel 2006.\nDal 2015, durante la seconda met\u00e0 di agosto, si celebra la Festa della Patata di Montelago.\nSi pensa che il nome \"Montelago\" derivi dalla presenza, in epoche remote, di un lago situato nella valle fra l'adiacente Monte Foria e il paese stesso.\nEventi.\n\u00c8 conosciuta e apprezzata, nella localit\u00e0, la Sagra del Prosciutto di Cinghiale che risulta esser stata celebrata fino al 2006."}
{"id": "1507709", "revid": "661526", "url": "https://it.wikipedia.org/wiki?curid=1507709", "title": "Widowmaker (gruppo musicale)", "text": "I Widowmaker furono la seconda band heavy metal fondata da Dee Snider dopo lo scioglimento dei Twisted Sister e il mancato successo ottenuto con i suoi primi Desperado.\nStoria degli Widowmaker.\nNella formazione della band erano presenti l'ex-batterista dei Twisted Sister Joey \"Seven\" Franco (che aveva gi\u00e0 collaborato con Snider anche nei Desperado), il chitarrista Al Pitrelli (gi\u00e0 con Alice Cooper nel \"Trash-Tour\" del 1989 e che ritroveremo con Megadeth e Savatage) e il bassista Marc Russell (anche lui proveniente dai Desperado). La band pubblica due album di limitato successo, esclusivamente americano, ma non riesce a raggiungere i fasti dei Twisted Sister cos\u00ec il cantante la scioglie nel 1996 e si dedica al progetto Dee Snider's SMFs (Sick Mother Fuckers)."}
{"id": "1507712", "revid": "1226", "url": "https://it.wikipedia.org/wiki?curid=1507712", "title": "University College London", "text": ""}
{"id": "1507713", "revid": "164044", "url": "https://it.wikipedia.org/wiki?curid=1507713", "title": "Joseph Antoine Bell", "text": ""}
{"id": "1507714", "revid": "1924342", "url": "https://it.wikipedia.org/wiki?curid=1507714", "title": "Leona Lewis", "text": "Vincitrice della terza edizione del talent show britannico \"The X Factor\", ha ottenuto il successo internazionale, divenendo l'artista di maggior successo della storia del programma e la seconda per numero di vendite nel Regno Unito, con 40 milioni di copie vendute in tutto il mondo. Ha ottenuto numerosi premi, tra cui due MTV Europe Music Awards, un Billboard Music Award, tre World Music Award, ed \u00e8 stata nominata ai Grammy Award, BRIT Award e ai Golden Globe.\nHa raggiunto la prima posizione nelle classifiche di 34 paesi, tra cui Regno Unito, Stati Uniti, Australia e Giappone, con la sua hit mondiale \"Bleeding Love\" e il secondo singolo \"Better in Time\". Il suo album di debutto \"Spirit\" ha venduto oltre 7,5 milioni di copie, divenendo uno degli album di maggior successo nel Regno Unito e ricevendo tre nomine ai Grammy Award. Il successo prosegue con il secondo album, \"Echo,\" e la partecipazione alla colonna sonora \"I See You\" di \"Avatar\", il film pi\u00f9 visto nella storia del cinema, ottenendo una nomina ai Golden Globe. Il terzo album in studio della cantante, dal titolo \"Glassheart\", \u00e8 uscito nel 2012 anticipato dal singolo \"Trouble,\" ottenendo un minor successo in termini di vendite.\nIl 29 novembre 2013 viene pubblicato il quarto album in studio, dal titolo \"Christmas, with Love\", anticipato dal singolo \"One More Sleep,\" grazie al quale diviene la prima cantante solista inglese ad avere 8 singoli nella top 5 della classifica ufficiale dei singoli del Regno Unito, venendo poi superata da Jess Glynne. \nOne More Sleep\" \u00e8 riconosciuta come una delle pi\u00f9 grandi canzoni natalizie recenti nel Regno Unito secondo la Official Charts Company. La canzone \u00e8 certificata doppio platino dalla British Phonographic Industry con oltre 1 milione e 200 mila copie vendute. \n\"One More Sleep\" \u00e8 anche una delle canzoni di Natale pi\u00f9 trasmesse in streaming nel Regno Unito, con oltre 100 milioni di stream a partire dal 2021.\nNel settembre del 2015 il suo quinto album denominato \"I Am\" viene rilasciato insieme al singolo \"Run\". Nel corso della sua carriera ha collaborato inoltre con Pitbull, Avicii, Calum Scott, Childish Gambino e Jennifer Hudson.\nNel 2014 recita nel fim musicale \"Walking on Sunshine\", nel 2016 entra a far parte del musical \"Cats\" facendo cos\u00ec il suo debutto a Broadway\",\" mentre dal 2018 torna nel palinsesto televisivo di \"X Factor\" e \"The Voice UK\" come mentore e giudice.\nIl 9 febbraio 2018, Calum Scott ha pubblicato una versione in duetto della canzone \u201c You Are The Reason\u201d con la Lewis. Il video ufficiale del duetto, che include sia Scott che Lewis, da allora ha superato i 332 milioni di visualizzazioni su YouTube e oltre 160 milioni di stream su Spotify, vendendo pi\u00f9 di 2 milioni di copie. \nInoltre nel 2019 recita nella serie televisiva statunitense \"The Oath.\"\nNel 2021 Leona Lewis si \u00e8 unita allo spettacolo di Paramount Plus \u2018\u2019Queen of The Universe\u2019\u2019 in veste di giudice e intraprende un Tour con Gary Barlow.\nA parte la sua carriera musicale, televisiva e di attrice, Lewis ha sostenuto pubblicamente varie cause di beneficenza, in particolare i diritti degli animali; \u00e8 anche vegana.\nBiografia.\nLeona Lewis nasce a Islington, un quartiere di Londra, da Aural Josiah Lewis, originario della Guyana, e Maria Lewis, Italo-Gallese. Studia musica sin dall'infanzia prima presso la \"Sylvia Young Theatre School\", poi presso l\"'Italia Conti Academy\" e infine presso la BRIT School, dove studiano anche altre future star della musica britannica come Amy Winehouse, Adele, Jessie J, Kate Nash e Katie Melua. Prende lezioni di chitarra e di piano. All'et\u00e0 di 12 anni scrive la sua prima canzone e partecipa a diverse competizioni canore. Dopo gli studi Leona svolge lavori di diverso genere, tra cui la cameriera e l'impiegata in un hotel, e nel frattempo incide alcuni demo da proporre alle case discografiche. Tra questi incide un demo album dal titolo \"Twilight\", ma il successo tarda ad arrivare. La svolta arriva nel 2006, quando Leona si presenta alle selezioni per la terza edizione del talent show britannico \"The X Factor\" dove canta \"Over the Rainbow\" e viene scelta dai giudici.\nCarriera.\nL'inizio: The X Factor.\nLa carriera di Leona Lewis inizia nel 2006, anno in cui vince la terza edizione del talent show britannico \"The X Factor\" e ottiene un contratto discografico con la Sony BMG. Durante le selezioni per il programma, viene scelta dal famoso produttore discografico e televisivo Simon Cowell, gi\u00e0 giudice del programma americano \"American Idol\". Nel corso della trasmissione stupisce per la sua grande estensione vocale, per il suo spiccato vibrato della laringe, e per il suo potente falsetto, capace di raggiungere note molto alte. Esegue infatti cover di brani di dive della musica come Whitney Houston, Mariah Carey, Christina Aguilera e C\u00e9line Dion, alle quali viene spesso paragonata per le sue potenzialit\u00e0 vocali.\nIl 16 dicembre 2006 la cantante vince il programma, firma un contratto discografico con l'etichetta musicale Syco Music di Simon Cowell e debutta ufficialmente nel mondo della musica con il singolo \"A Moment Like This\", cover di un brano di Kelly Clarkson del 2002. La canzone, eseguita alla finale di \"The X Factor\", debutta alla prima posizione della classifica britannica e viene eletta \"Singolo di Natale 2006\" in Regno Unito.\n2007-2009: \"Spirit\" e il successo internazionale.\nTrascorre il 2007 preparando il suo primo album. Il 22 ottobre 2007 pubblica, nel Regno Unito (e in seguito in tutto il mondo), \"Bleeding Love\" singolo che anticipa l'uscita dell'album d'esordio della cantante. Il 12 novembre 2007 viene pubblicato, nel Regno Unito, l'album \"Spirit\", che solo nella prima settimana ha venduto pi\u00f9 di copie. In totale in Regno Unito vende quasi tre milioni di copie e \"Bleeding Love\" \u00e8 il singolo pi\u00f9 venduto del 2007, con quasi 1 milione di copie all'attivo in UK e 3,5 milioni in USA. Si rivela il debutto di maggior successo nella storia della musica sia in Inghilterra che in Irlanda. \"Bleeding Love\" diventa una hit mondiale e segna un importante risultato per la cantante, raggiungendo ad oggi oltre 10 milioni di copie nella classifica mondiale e diventa il singolo pi\u00f9 venduto del 2008 in tutto il mondo. Raggiunge la prima posizione in 34 paesi, tra cui Regno Unito, Italia e Stati Uniti.\nIl 2008 \u00e8 l'anno del lancio internazionale, infatti \"Spirit\" viene pubblicato nel resto del mondo, contemporaneamente alla pubblicazione del secondo singolo estratto, una doppia a-side, \"Better in Time\" / \"Footprints in the Sand\", pubblicato nel Regno Unito il 10 marzo 2008. L'album raggiunge la vetta delle classifiche di molti paesi tra cui quella americana. Leona Lewis diventa la prima artista inglese a raggiungere, con un album di debutto, la prima posizione nella prestigiosa Billboard 200. Negli Usa il disco \u00e8 stato certificato \"platino\", per aver superato il milione di copie. Il disco contiene, oltre ai brani inediti, anche quattro cover: la ballata gi\u00e0 pubblicata come singolo nel 2006 \"A Moment Like This\" di Kelly Clarkson, \"Homeless\" di Darin Zanyar, \"The First Time Ever I Saw Your Face\" di Ewan MacColl e \"I Will Be\", bonus track dell'album \"The Best Damn Thing\" di Avril Lavigne.\nNel corso del 2008, per promuovere l'album, Leona partecipa in qualit\u00e0 di ospite al Festival di Sanremo 2008 in Italia. Inoltre appare anche nel \"Gran Gal\u00e0\" conclusivo della versione italiana di X Factor dove si esibisce live con \"Bleeding Love\" e \"Better in Time\".\nIn Gran Bretagna partecipa al concerto per festeggiare i 90 anni di Nelson Mandela e a numerose occasioni importanti come il festival musicale di Glasgow. Appare inoltre in una puntata della settima edizione di American Idol, dove canta \"Bleeding Love\".\nIl 24 agosto 2008 canta, accompagnata dal chitarrista dei Led Zeppelin Jimmy Page, \"Whole Lotta Love\", in occasione della cerimonia di chiusura dei Giochi Olimpici di Pechino 2008, come promoter delle Olimpiadi di Londra 2012.\nA fine agosto 2008 viene diffusa online la canzone \"Just Stand Up\", un singolo di beneficenza per raccogliere fondi e donarli alla ricerca contro il Cancro. Alla canzone partecipano altre 14 cantanti pop, R'n'B e country: Beyonc\u00e9, Carrie Underwood, Rihanna, Miley Cyrus, Sheryl Crow, Fergie, Keyshia Cole, LeAnn Rimes, Natasha Bedingfield, Mary J. Blige, Ciara, Mariah Carey, Ashanti e Nicole Scherzinger. Il 2 settembre la canzone viene pubblicata come download digitale e il 5 settembre viene eseguita live da tutte le cantanti alla campagna promozionale \"Stand Up To Cancer\".\nIl 3 novembre 2008 viene pubblicato il singolo \"Forgive Me\", che anticipa l'uscita, il 17 novembre, dell'album \"Spirit: The Deluxe Edition\", la riedizione dell'album di debutto della cantante. Oltre a \"Forgive Me\" la nuova versione contiene i brani gi\u00e0 presenti in \"Spirit\", il brano \"Misses Glass\" e la reinterpretazione di \"Run\", canzone degli Snow Patrol.\nIl 30 novembre 2008 in Regno Unito e a met\u00e0 dicembre nel resto del mondo, viene pubblicato il singolo \"Run\", che con la sola pubblicazione in download ha debuttato direttamente alla numero 1 della classifica dei singoli pi\u00f9 venduti del Regno Unito e in Irlanda. In questo modo Leona Lewis segna un record, in quanto \"Run\" \u00e8 la canzone pi\u00f9 scaricata nella prima settimana di pubblicazione, nella storia dei download in Regno Unito, con pi\u00f9 di copie vendute (di cui vendute in soli due giorni).\nIl 3 dicembre 2008 vengono ufficializzate le nomination per la 51th edizione dei Grammy Awards, che si terranno l'8 febbraio 2009. Leona Lewis riceve tre nomination nelle categorie: \"Record Of The Year\" e \"Best Female Pop Vocal Performance\" entrambe per la hit \"Bleeding Love\" e \"Best Pop Vocal Album\" per l'album \"Spirit\".\nIl 6 gennaio 2009 solo negli Stati Uniti e in Canada viene pubblicato il singolo \"I Will Be\", per il quale Leona Lewis inizia la promozione esibendosi al \"David Letterman Show\". Per il singolo viene pubblicato anche il video musicale, nel quale insieme alla cantante appare anche Chace Crawford, il protagonista di Gossip Girl.\n2009-2010: \"Echo\" e il \"The Labyrinth Tour\".\nNel corso 2009 Leona Lewis lavora alla realizzazione del suo secondo album, \"Echo\". Le registrazioni si svolgono, a partire da febbraio 2009, a Los Angeles dove oltre ai produttori esecutivi Simon Cowell e Clive Davis, collaborano alla realizzazione dell'album importanti produttori musicali come Ryan Tedder, Justin Timberlake, Timbaland, Jay-Z, Will.i.am, Xenomania, The Script, Aqualung, Claude Kelly, Kevin Rudolf, Toby Gad, Dj Infamous e Los Da Mystro.\nIl 15 settembre 2009 negli Stati Uniti, e successivamente l'8 novembre 2009 in Regno Unito ed Europa, viene pubblicato \"Happy\" il primo singolo che anticipa l'uscita di \"Echo\". Il brano, scritto dalla Lewis in collaborazione con Ryan Tedder (frontman degli OneRepublic) ed Evan Bogart, viene presentato ufficialmente dalla cantante il 17 settembre in occasione del \"Divas 2009\", evento promosso dal canale musicale statunitense VH1 dove Leona Lewis si esibisce anche in un duetto con Cyndi Lauper nel brano \"True Colors\". Inoltre per promuovere ulteriormente il singolo, la cantante si esibisce presso il talent show \"America's Got Talent\".\nNei mesi di ottobre e novembre, in attesa della pubblicazione dell'album, continua la promozione del singolo esibendosi in diverse trasmissioni televisive britanniche come \"The X Factor\", in cui si esibisce anche con un altro brano del nuovo album la reinterpretazione di \"Stop Crying Your Heart Out\" degli Oasis, e il \"The Paul O'Grady Show\". Il 5 novembre partecipa agli \"MTV Europe Music Awards 2009\" a Berlino, dove si esibisce con \"Happy\". La cantante \u00e8 nominata per la categoria \"Best Female Artist\" che per\u00f2 viene vinta dalla cantante statunitense Beyonc\u00e9.\nIl 9 novembre 2009 \u00e8 pubblicato in tutto il mondo (in Italia il 13 novembre) \"Echo\", il secondo album di Leona Lewis. Il disco, edito in tre versioni, debutta alla prima posizione della classifica degli album pi\u00f9 venduti in Regno Unito, con copie vendute nella prima settimana, e alla quarta posizione della classifica album mondiale. Negli Stati Uniti debutta alla posizione numero 13 della Billboard 200, con copie vendute nella prima settimana. Per promuovere l'uscita di \"Echo\" nel mercato americano, la cantante britannica si esibisce a diverse trasmissioni televisive di successo come \"Dancing with the Star\" e \"The Ellen DeGeneres Show\".\nIl 13 novembre 2009 Square Enix diffonde un video riguardante l'uscita di Final Fantasy XIII, in cui oltre alla data di pubblicazione del gioco in occidente, annuncia la scelta del brano \"My Hands\" di Leona Lewis, presente in \"Echo\", come tema sonoro principale del gioco per le edizioni americane ed europee.\nNel mese di novembre viene annunciata la scelta di Leona Lewis per interpretare \"I See You (Theme from Avatar)\", la canzone principale della colonna sonora del film \"Avatar\" del regista James Cameron. La canzone, scritta e composta da James Horner, \u00e8 stata pubblicata il 15 dicembre 2009 in concomitanza con l'uscita di \"Avatar\". \"I See You\" ottiene la candidatura nella categoria \"Best Original Song - Motion Picture\" alla 67th edizione dei Golden Globe.\nIl 19 gennaio 2010 vengono annunciate le nomination ufficiali per i BRIT Awards, che si tengono il 16 febbraio 2010 a Londra. Leona Lewis viene nominata per il quarto anno consecutivo e ottiene la candidatura nella categoria \"Best Female Solo Artist\", che per\u00f2 viene vinta da Lily Allen.\nL'8 febbraio 2010, su iniziativa di Simon Cowell, viene pubblicato il singolo benefico \"Everybody Hurts\", cover del brano degli R.E.M., con il fine di raccogliere fondi per le vittime del terremoto di Haiti. Leona Lewis partecipa alla realizzazione del singolo insieme ad altri 20 artisti: Robbie Williams, Kylie Minogue, Rod Stewart, Michael Bubl\u00e9, Mariah Carey, Take That, Mika, James Blunt, James Morrison, Susan Boyle, Miley Cyrus, Cheryl Cole, Alexandra Burke, JLS, Westlife e Joe McElderry.\nIl 21 febbraio 2010 viene pubblicato \"I Got You\", il secondo singolo estratto da \"Echo\".\nNel 2010 registra il brano \"Love Is Your Color\" in duetto con Jennifer Hudson e contenuto nella colonna sonora del film \"Sex and the City 2\" e il brano \"I Know Who I Am\" per la colonna sonora del film \"For Colored Girls\" con Janet Jackson e Whoopi Goldberg. Inoltre duetta con Biagio Antonacci nella canzone \"Inaspettata (Unexpected)\", all'interno della quale Leona Lewis canta alcune strofe in italiano. La canzone viene scelta come secondo singolo estratto dall'album \"Inaspettata\" del cantante italiano e nel mese di maggio viene registrato il video a Londra. I due si esibiscono, per la prima volta, dal vivo il 22 ottobre 2010 durante il talent show italiano Io canto condotto da Gerry Scotti su Canale 5.\nIl 22 maggio 2010 si esibisce a Lisbona durante il festival Rock in Rio dove canta \"Bleeding Love\", \"Better in Time\", \"Take a Bow\", \"Run\", \"Happy\", \"I Got You\" e \"Brave\".\nIl 28 maggio 2010 inizia il \"The Labyrinth Tour\", il primo tour di Leona Lewis, nel quale la cantante si esibisce con il repertorio dei suoi primi due album, \"Spirit\" ed \"Echo\", nelle principali citt\u00e0 di Regno Unito ed Irlanda, per un totale di 20 date che registrano tutte il sold out. All'apertura dei concerti, come artista di supporto, si esibisce la cantante australiana Gabriella Cilmi. Nello stesso mese, la cantante viene scelta come l'artista di supporto per le date nordamericane del \"Bionic Tour\" di Christina Aguilera in partenza per l'estate, ma successivamente viene comunicato lo slittamento del tour al 2011, che non vedr\u00e0 pi\u00f9 la presenza di Leona Lewis, che intraprende un tour al fianco di Toni Braxton. Il 29 novembre 2010 esce il DVD del tour britannico, accompagnato da un CD con dieci tracce live, dal titolo \"The Labyrinth Tour - Live from The O2\".\n2011-2012: \"Hurt: The EP\" e il terzo album \"Glassheart\".\nNel 2010, durante un'intervista in una delle tappe del tour, la cantante dichiara di essere entrata in studio per registrare nuove canzoni che faranno parte del suo nuovo album, il terzo, che sar\u00e0 caratterizzato da diverse sonorit\u00e0 rispetto ai primi due, con la presenza di brani pi\u00f9 divertenti e ritmati. Al nuovo progetto discografico collaborano numerosi produttori e autori quali Dallas Austin, Ryan Tedder, Rico Love, Ammo, Claude Kelly, Steve Robson ed altri.\nDurante il periodo della registrazione del nuovo album, nel febbraio 2011 partecipa alla manifestazione \"MusiCares Person of the Year 2011\" dove in tributo a Barbra Streisand si esibisce sulle note di \"Somewhere\", ricevendo poi i complimenti dalla Streisand che su Twitter definisce Leona Lewis \u00abuna diva nel vero senso della parola\u00bb. Il mese successivo aderisce all'iniziativa benefica a favore del Giappone, colpito da un devastante terremoto e dallo tsunami, donando la sua hit \"Better in Time\" alla compilation \"Songs for Japan\".\nIl 15 luglio 2011 la radio britannica BBC Radio 1 presenta in anteprima mondiale il singolo \"Collide\", che anticipa l'uscita del terzo album, dal titolo \"Glassheart\", inizialmente prevista per novembre 2011 ma poi posticipata al 26 marzo 2012. Il singolo, pubblicato ufficialmente i primi di settembre, debutta alla quarta posizione nel Regno Unito e alla terza in Irlanda.\nL'8 ottobre 2011 si esibisce al Millennium Stadium di Cardiff in occasione del \"Michael Forever: The Tribute Concert\", concerto in onore di Michael Jackson al quale, oltre a Leona Lewis, partecipano artisti quali Beyonc\u00e9, Christina Aguilera, Ne-Yo, Jamie Foxx, Cee Lo Green, Alexandra Burke e tanti altri.\nIl 23 novembre 2011 Leona Lewis annuncia la pubblicazione a fine anno di un nuovo EP, intitolato \"\" e contenente 3 canzoni cover dei brani \"Iris\" dei Goo Goo Dolls, \"Colorblind\" dei Counting Crows e \"Hurt\" dei Nine Inch Nails (che d\u00e0 il titolo all'EP e che viene estratta come primo singolo). L'EP viene pubblicato l'11 dicembre 2011..\nDopo che a gennaio 2012 l'uscita dell'album subisce un ulteriore posticipo, a luglio dello stesso anno Leona Lewis annuncia l'uscita di \"Glassheart\" per il 12 ottobre 2012 e l'uscita in radio ad agosto del nuovo singolo \"Trouble\" (la cui pubblicazione \u00e8 avvenuta il 5 ottobre). Il singolo raggiunge la settima posizione della classifica singoli britannica, mentre l'album debutta alla terza posizione della classifica album britannica. A novembre del 2012 viene pubblicato il secondo ed ultimo singolo, \"Lovebird\".\n2013 - 2015: \"Christmas, with Love\" e \"I am\".\nAd inizio 2013, in seguito al cambio di management, la cantante inizia a lavorare al quarto album della sua carriera, in uscita entro la fine dell'anno. A luglio 2013, Leona rivela che il suo nuovo album in studio sarebbe stato un album natalizio, una collezione di canzoni in parte classiche e in parte originali e vedr\u00e0 la partecipazione nella produzione di Simon Cowell. L'album, intitolato \"Christmas, with Love\", viene pubblicato il 2 dicembre 2013 e debutta alla posizione 13 della Uk Albums Chart, ricevendo la certificazione di disco d'oro. Il primo singolo, \"One More Sleep\", rilasciato il 5 novembre 2013, viene cantato dalla Lewis nella semi-finale della decima serie di \"The X Factor\" l'8 dicembre 2013; lo stesso giorno \"One More Sleep\" \u00e8 entrata nella Official Singles Chart raggiungendo la trentaquattresima posizione, e successivamente al numero 3, diventando cos\u00ec il singolo arrivato pi\u00f9 in alto in classifica da \"Happy\" (2009). Con \"One More Sleep\", Leona stabilisce un nuovo record per le cantanti soliste inglesi con pi\u00f9 singoli nella top 5 nella storia della classifica, arrivando a 8 singoli nella top 5, superando cos\u00ec il record di 7 singoli di Olivia Newton-John. La canzone viene certificata disco di platino con 600.000 copie vendute nel Regno Unito.\nNel 2014 Lewis recita nel film britannico \"Walking on Sunshine\" filmato nella provincia di Lecce e firma un nuovo contratto discografico con la Island Records. Il 14 aprile 2015 tiene un concerto a Londra, durante il quale annuncia la pubblicazione del singolo \"Fire Under My Feet\", che anticipa l'uscita del suo quinto album in studio. L'album \"I Am\" viene rilasciato 11 settembre 2015 e debutta alla posizione 12 della classifica britannica, entrando inoltre nella Top40 di Svizzera, Spagna, Germania e Stati Uniti, con vendite inferiore rispetto agli album precedenti. Per promuovere il progetto discografico intraprende l\"'I Am Tour\" nel Regno Unito.\n2016 - presente: ritorno in televisione, recitazione e nuove collaborazioni.\nNel 2016 scinde il contratto con l'Island Records e viene scelta per recitare il ruolo di Grizabella nel musical Cats facendo il proprio debutto a Broadway. Nel 2017 collabora nella traccia \"Amore\" facente parte sia dell'album \"Climate Change\" di Pitbull che della colonna sonora del film \"Gotti - Il primo padrino\". Successivamente collabora con Calum Scott al brano \"You Are the Reason\" che entra nelle classifiche di Australia, Regno Unito, Stati Uniti, Svezia, Nuova Zelanda e Irlanda, vendendo 2 milioni di copie in tutto il mondo.\nNel 2018 torna nel palinsesto televisivo britannico come mentore nella quindicesima edizione di The X Factor UK e The Voice UK. Nel 2019 viene confermata come giudice sia a \"The X Factor: The Band UK\" che nel format \"Queen of Drags Germany.\" Recita inoltre nella serie televisiva statunitense \"The Oath.\"\nNell'ottobre 2021 viene annunciata la partecipazione di Lewis come giudice del talent show britannico \"Queen of the Universe.\" Nel mese successivo viene pubblicata una riedizione del suo album natalizio, il cui nuovo titolo \u00e8 titolo \"Christmas, with Love Always\". L'album contiene gli inediti \"Kiss Me It's Christmas\" con Ne-Yo e \"If I Can't Have You\", entrambi pubblicati come singoli.\nAltre attivit\u00e0.\nNell'ottobre 2009 pubblica il libro \"Dreams\", un'autobiografia nella quale racconta la sua vita e il successo musicale. Il libro contiene anche fotografie scattate dal fotografo Dean Freeman.\nNell'aprile 2010 diventa testimonial di \"Fabric of Our Lives\", la nuova campagna pubblicitaria della linea d'abbigliamento ecosostenibile Cotton, per la quale incide anche la canzone omonima.\nVita privata e filantropia.\nLeona Lewis vive a Stamford Hill, quartiere del borgo londinese di Hackney. La cantante \u00e8 stata fidanzata per circa dieci anni con lo storico fidanzato Lou Al-Chamaa, con il quale si \u00e8 lasciata nel giugno 2010.\nNel 2009 la cantante rifiuta di posare nuda, per la somma di 1,5 milioni di dollari, per la copertina della famosa rivista Playboy.\nIl 14 ottobre 2009 mentre si trova presso la libreria Waterstone's a Piccadilly Circus per firmare autografi in occasione della pubblicazione della sua autobiografia \"Dreams\", Leona Lewis viene colpita con un pugno in faccia da Peter Kowalczyk, un trentenne londinese. L'uomo viene immediatamente arrestato dalla polizia con l'accusa di aggressione. Successivamente viene rivelato che l'uomo soffre di problemi mentali e il movente dell'aggressione viene ricondotto a motivi di gelosia, in quanto Kowalczyk si era presentato pi\u00f9 volte ai provini di X Factor ma era sempre stato rifiutato. A dicembre 2009 Kowalczyk ammette le sue colpe e rimane ricoverato in ospedale psichiatrico a tempo indeterminato. Leona Lewis subito dopo l'aggressione tramite un comunicato ai fan dichiara di stare bene e di aver subito uno shock, tanto che cancella i suoi impegni promozionali per i giorni successivi alla vicenda.\nNell'ottobre 2010, Leona Lewis viene inclusa nella classifica delle \"100 donne pi\u00f9 influenti del Regno Unito\", stilata da un gruppo di top editors britannici per celebrare i 100 anni della National Magazine Company.\nA dicembre 2010 il Sunday Times pubblica la classifica degli artisti britannici under 30 pi\u00f9 ricchi e Leona Lewis viene posizionata al sesto posto con pi\u00f9 di guadagnati in tre anni di attivit\u00e0.\nNel marzo 2011, Leona Lewis viene eletta dai lettori londinesi del quotidiano \"Metro\" come \u00abla donna pi\u00f9 influente che ha vissuto o lavorato a Londra nel secolo scorso\u00bb, superando addirittura il primo ministro inglese Margaret Thatcher. In seguito, le foto delle protagoniste del sondaggio sono state esposte presso la City Hall di Londra, nell'ambito della mostra fotografica dal titolo \"Our London, Our Women\".\nNell'agosto 2019 ha sposato Dennis Jauch, ballerino del cast del primo tour della cantante, che ha frequentato per otto anni.\nAnimalismo.\nLeona Lewis ha dichiarato di essere vegetariana dall'et\u00e0 di 12 anni, e per due anni consecutivi, nel 2008 e nel 2009, la PETA, l'associazione per i diritti degli animali, la elegge come la \"Vegetariana pi\u00f9 sexy\". In pi\u00f9 \u00e8 stata nominata \"Person of the Year 2008\" sempre dalla PETA.\nLewis rifiuta di indossare prodotti di pelle vera o pelliccia e combatte contro gli abusi sugli animali. Insieme alla \"World Society for Animal Protection\", sostiene una dichiarazione globale sulla protezione degli animali che richiede il riconoscimento internazionale della protezione degli animali da parte delle Nazioni Unite.\nInoltre, sostiene finanziariamente l'organizzazione per la protezione della vita marina Sea Shepherd."}
{"id": "1507716", "revid": "52945", "url": "https://it.wikipedia.org/wiki?curid=1507716", "title": "D5 HD", "text": ""}
{"id": "1507718", "revid": "167080", "url": "https://it.wikipedia.org/wiki?curid=1507718", "title": "Panth\u00e9on di Parigi", "text": ""}
{"id": "1507720", "revid": "167080", "url": "https://it.wikipedia.org/wiki?curid=1507720", "title": "Pantheon di Parigi", "text": ""}
{"id": "1507725", "revid": "1442080", "url": "https://it.wikipedia.org/wiki?curid=1507725", "title": "Ludo Coeck", "text": "Biografia.\nIl 7 ottobre 1985, dopo essere stato ospite ad una trasmissione televisiva, rimase vittima di un fatale incidente d'auto nei pressi di Rumst, tra Anversa e Bruxelles. Le numerose fratture e il trauma cranico ne causarono la morte clinica, e Coeck si spense due giorni dopo alla clinica dell'Universit\u00e0 di Anversa, ad Edegem.\nCaratteristiche tecniche.\nGioc\u00f2 soprattutto come centrocampista centrale, ma anche come mezz'ala sinistra. Inizi\u00f2 la sua carriera giocando come centravanti ed era soprannominato \"Boom Boom\" perch\u00e9 capace di scagliare violentissimi tiri dalla lunga distanza.\nCarriera.\nCresciuto nelle giovanili della squadra della sua citt\u00e0 natale, il Berchem, all'et\u00e0 di diciassette anni si trasfer\u00ec al prestigioso club belga dell'Anderlecht, di cui divenne quasi immediatamente un punto di riferimento, tanto da diventare titolare della propria nazionale a 19 anni non ancora compiuti. In otto anni vince due scudetti, tre coppe del Belgio, due Coppe delle Coppe, una Coppa UEFA e due Supercoppe Europee.\nNell'estate del 1983 pass\u00f2 per 2 miliardi di lire all'Inter che, rimasta scottata dal mancato acquisto di Paulo Roberto Falc\u00e3o, vinse la concorrenza del . La sua esperienza a Milano fu condizionata da una serie di infortuni: gi\u00e0 nel precampionato si procur\u00f2 uno stiramento muscolare in un'amichevole col ; ebbe poi una distorsione alla caviglia col in Coppa Italia e una botta al costato con l' in campionato.\nDopo un altro problema alla caviglia, che Coeck lament\u00f2 durante la partita Belgio-Svizzera valevole per la qualificazione agli Europei, i dirigenti nerazzurri si convinsero di privarsi del calciatore. Nel 1984 pass\u00f2 all' dove venne accolto in modo trionfale dal pubblico marchigiano, ma il riacutizzarsi dell'ennesimo infortunio patito durante il pre-campionato costrinse la societ\u00e0 a rescindere il contratto prima ancora dell'inizio del campionato.\nCoeck torn\u00f2 quindi in Belgio per curarsi (gli era stata diagnosticata, nel frattempo, un'anomalia all'anca) e rimase inattivo quasi un anno prima di accasarsi con il RWD Molenbeek. Ma nel mese di ottobre del 1985 un incidente stradale mise fine prematuramente alla sua vita. Ha collezionato 46 presenze con la nazionale belga, partecipando anche ai mondiali di Spagna nel 1982 (segnando un bellissimo gol contro El Salvador) e agli europei francesi nel 1984."}
{"id": "1507730", "revid": "125620264", "url": "https://it.wikipedia.org/wiki?curid=1507730", "title": "Lichen planus", "text": "Il lichen planus (LP), o \"lichen ruber planus (LRP)\", \u00e8 una dermatosi infiammatoria ad andamento cronico-recidivante ed eziologia sconosciuta che colpisce cute, mucose e unghie, si configura nella categoria delle malattie autoimmuni.\nStoria.\nIl lichen planus \u00e8 stato riportato per la prima volta da Erasmus Wilson nel 1869.\nIl nome di questa malattia deriva dall'aspetto a strie arborescenti simile ai licheni che crescono sulle rocce o sulla corteccia degli alberi.\nEpidemiologia.\nIl lichen planus colpisce lo 0,5-1% della popolazione mondiale. Raro nei bambini, interessa prevalentemente adulti tra i 30 e i 50 anni. La prevalenza delle manifestazioni orali \u00e8 dello 0,1-2,2% e risultano pi\u00f9 comuni nelle popolazioni del subcontinente indiano. Si tratta generalmente di una malattia sporadica ma sono stati riscontrati rari casi familiari in associazione con HLA-A3, -A5, A-28, -B7, -DR1, -DR10 e DRB*0101. Il sesso femminile \u00e8 pi\u00f9 colpito di quello maschile con un rapporto di 3:2.\nEziopatogenesi.\nNumerosi farmaci tra cui antibiotici, anticonvulsivanti, antidepressivi, antimalarici, antipertensivi, diuretici, FANS, metalli e farmaci biologici sono stati associati allo sviluppo di reazioni lichenoidi. L'amalgama dentale, contenente mercurio, \u00e8 un possibile fattore di rischio bench\u00e9 non sia stata provata una chiara associazione con la patologia. Altri fattori di rischio sono esposizione a p-fenilendiammina, dimetilfumarato, noce di Betel, radioterapia, depressione e disturbi d'ansia. Anche le intolleranze alimentari, come quella al lattosio, non vanno trascurate. In alcuni studi (ma non in altri) si \u00e8 riscontrata un'associazione tra infezione da HCV e lichen planus; il possibile ruolo di questo virus rimane perci\u00f2 incerto.. \u00c8 stato inoltre associato ad infezioni da herpesvirus tra cui HHV-3, HHV-6, HHV-7 e in rari casi ad infezioni da HBV e in seguito a somministrazione di vaccino antiepatite B.\nL'eziologia \u00e8 sconosciuta. Si pensa che, in seguito all'esposizione a fattori scatenanti quali virus, farmaci o allergeni da contatto, i cheratinociti basali esprimano autoantigeni legati a MHC di classe I che vengono riconosciuti da i linfociti T CD8+ determinando la classica risposta citotossica. Questa ipotesi \u00e8 avvalorata dall'oligoclonalit\u00e0 dei recettore delle cellule T dei linfociti T nell'infiltrato.. Sono sovraregolati geni indotti dall'interferone di tipo I e la chemochina CXCL9 ed \u00e8 sovraespresso il miRNA-55. La cronicizzazione della risposta autoimmune si pensa avvenga in seguito ad un meccanismo a feedback positivo in cui i linfociti T, secernendo RANTES e altre citochine promuoverebbero la degranulazione dei mastociti con rilascio di TNF\u03b1 che a sua volta perpetuerebbe l'infiammazione locale stimolando la sintesi di citochine e molecole di adesione (ICAM-1, VCAM-1) da parte dei cheratinociti e metalloproteasi (MMP-1, MMP-3, MMP-9) da parte dei linfociti T, in grado di distruggere la membrana basale epiteliale e provocare l'apoptosi dei cheratinociti basali.\nClinica.\nIl lichen planus pu\u00f2 colpire cute, mucose del tratto gastrointestinale, unghie, genitali, laringe, congiuntiva, timpano, vescica e peritoneo.\nLe lesioni classiche sono costituite da papule eritemato-violacee di 1-3 mm di diametro, poligonali, dalla sommit\u00e0 schiacciata, lucide e di consistenza dura alla palpazione, isolate o confluenti in placche di dimensioni variabili. La distribuzione delle papule pu\u00f2 essere lineare, anulare o raggruppata. Sulla superficie delle lesioni, siano esse alla cute, mucose o unghie, si possono riscontrare sottili linee biancastre, arborescenti o merlettate, note come strie di Wickham. Le lesioni si risolvono con chiazze pigmentate post-infiammatorie grigie o brunastre a seconda del fenotipo cutaneo, causate dalla deposizione di melanina nel derma papillare. Il prurito \u00e8 una caratteristica costante, varia da lieve e occasionale sino a molto intenso e continuo, tale da disturbare il sonno. Si pu\u00f2 verificare anche in assenza di lesioni cutanee macroscopiche. Le lesioni ipertrofiche sono particolarmente pruriginose. Meno comunemente vengono riferiti dolore puntorio o bruciore che per\u00f2 sono frequenti nella variante erosiva in caso di coinvolgimento dei genitali e si associano a dispareunia e se in sede vaginale a perdite siero-ematiche. I pazienti tendono a sfregare o grattare le lesioni determinando escoriazioni. Eventuali ulcere alla mucosa orale risultano molto dolorose e possono dare disfagia e odinofagia e lesioni all'esofago possono determinare stenosi. Nelle forme acute e subacute si riscontrano papule eritematose di piccole dimensioni diffuse, isolate o confluenti in placche dall'aspetto eczematoso.\nLe sedi pi\u00f9 frequentemente interessate sono la regione volare dei polsi, la superficie estensoria delle braccia e delle gambe, le caviglie, il dorso (regione lombare), i genitali, il cavo orale compresa la lingua e le unghie. Quando colpisce i palmi delle mani e le piante dei piedi \u00e8 costituito da papule confluenti o franche placche giallastre e ipercheratosiche con alone eritematoso periferico. Nei rari casi in cui interessa le pieghe cutanee forma chiazze iperpigmentate ed erose. Una variante presenta ulcere dolorose di grandi dimensioni alle piante dei piedi con perdita delle lamine ungueali.\nIl coinvolgimento delle mucose \u00e8 molto comune, costituendo il 30-70% dei casi e pu\u00f2 verificarsi indipendentemente dall'interessamento della cute. In questa sede si distinguono in quattro varianti principali: reticolare, atrofico, erosivo e a placca.\nLe lesioni genitali nel maschio si presentano con chiazze o papule eritemato-violacee oppure con lesioni anulari intensamente pruriginose. Le sedi coinvolte possono essere l'asta del pene, il glande, il prepuzio o lo scroto. Nella donna le lesioni variano da chiazze eritematose ben demarcate, talvolta con bordo ipercheratosico, a papule inconsistenti e reticolate sino a gravi erosioni che causano prurito, bruciore, dolore e dispareunia, cicatrici e sovvertimento dell'architettura vulvare. Quando le lesioni sono atrofiche o provocano stenosi dell'introito vaginale sono di difficile distinzione dal lichen scleroatrofico con cui possono coesistere. Possono costituire l'unica localizzazione oppure coesistere con lesioni in altre sedi cutanee o alle mucose.\nVarianti.\nIl lichen planopilare \u00e8 caratterizzato da papule piatte grigio-brunastre che si sviluppano in corrispondenza dei follicoli piliferi, in particolare al cuoio capelluto. \u00c8 spesso associato a desquamazione e alopecia cicatriziale. Nella sindrome di Graham Little-Piccardi-Lassueur comprende papule lichenoidi follicolari cheratosiche, alopecia cicatriziale al cuoio capelluto e alopecia non-cicatriziale delle ascelle e dell'inguine.\nIl lichen planus ipertrofico \u00e8 caratterizzato da placche ipertrofiche violacee e intensamente pruriginose agli arti inferiori, in particolare attorno alla caviglia. Le lesioni hanno decorso lento e si risolvono con cicatrici atrofiche iperpigmentate.\nIl lichen planus attinico (o subtropicale) \u00e8 caratterizzato da chiazze nummulari, discoidi o anulari, ben demarcate, iperpigmentate e circondate da un alone ipopigmentato, localizzate prevalentemente al volto. Questa variante si verifica quasi esclusivamente in bambini e giovani adulti provenienti da Africa, Medio Oriente e subcontinente indiano. La sua eziopatogenesi sembrerebbe essere correlata all'irradiazione solare.\nIl lichen planus anulare \u00e8 caratterizzato da lesioni anulari con bordo eritematoso rosso-brunastro e area centrale atrofica ipopigmentata. Si localizza prevalentemente al pene, meno comunemente all'inguine e ai fianchi.\nIl lichen planus pigmentoso \u00e8 caratterizzato da chiazze grigio-brunastre al viso, collo e arti superiori, raramente alle ascelle; pu\u00f2 essere o meno associato alle classiche papule. Si riscontra in soggetti provenienti da Medio Oriente o India.\nIl lichen planus guttato \u00e8 caratterizzato da chiazze di piccole dimensioni (1-2 mm), non confluenti.\nIl lichen planus bolloso \u00e8 caratterizzato da bolle sovrapposte o in prossimit\u00e0 di lesioni lichenoidi. Le bolle, subepidermiche, sono il risultato di una severa liquefazione dello strato basale dell'epidermide causata dalla risposta immunitaria. La formazione di nuove bolle \u00e8 di breve durata. L'immunofluorescenza diretta e indiretta sono negative.\nIl lichen planus pemfigoide \u00e8 caratterizzato dalla formazione di bolle di grandi dimensioni sia su lesioni lichenoidi che su cute apparentemente sana. Istologicamente si riscontrano bolle subepidermiche senza le alterazioni tipiche del lichen planus. L'immunofluorescenza diretta \u00e8 positiva per una deposizione lineare di IgG e C3 sulla membrana basale epidermica ma a differenza del pemfigoide bolloso si colloca alla base della bolla e non sul tetto. Gli autoanticorpi circolanti nel lichen planus pemfigoide riconoscono un epitopo nel dominio C-terminale NC16A del collagene di tipo XVII.\nIl lichen nitidus \u00e8 caratterizzato da papule a capocchia di spillo biancastre, color carne o rosso-brunastre, lucide, dalla sommit\u00e0 piatta o cupoliforme, raggruppate ma solitamente non confluenti, solitamente asintomatiche. Le sedi preferenziali sono gli avambracci, torace, addome, asta del pene e glutei. Nei rari casi in cui insorgono ai palmi delle mani possono presentare un aspetto purpurico mentre prevale l'ipercheratosi se alle piante dei piedi. Solo raramente \u00e8 associato a lesioni alle mucose. Istologicamente \u00e8 sovrapponibile al lichen planus classico, con un infiltrato istio-linfocitario subepidermico ben demarcato. Colpisce di solito bambini e giovani adulti.\nLa malattia di N\u00e9kam \u00e8 caratterizzata da papule rosso-violacee ipercheratosiche distribuite in un pattern lineare o reticolare. Le sedi preferenziali sono le estremit\u00e0, gli avambracci e le fosse cubitali, le gambe e la fossa poplitea, la regione dorso-lombare e i glutei. L'eruzione \u00e8 spesso accompagnata da dermatite seborroica al volto e al capillizio. Nella met\u00e0 dei casi \u00e8 accompagnata da lesioni al cavo orale sotto forma di afte, ulcere o papule eritematose. Le unghie possono presentare un'accentuazione delle linee longitudinali e la formazione di creste. Colpisce prevalentemente adulti tra i 20 e i 40 anni.\nNella malattia del trapianto contro l'ospite (GVHD, \"Graft-Versus-Host Disease\"), che colpisce i pazienti sottoposti a trapianto di midollo osseo, si riscontrano lesioni orali lichenoidi di tipo atrofico-ulcerativo e causano intenso dolore e bruciore.\nIstopatologia.\nAl microscopio ottico le papule presentano ispessimento dello strato granuloso, che corrisponde alle strie di Wickham visibili macroscopicamente e acantosi con uno strato spinoso composto da cellule pallide, piatte e di maggiori dimensioni rispetto a quelle normali. Lo strato basale presenta degenerazione cellulare con formazione di corpi colloidi o citoidi (di Civatte) isolati o raggruppati e si possono formare scollamenti focali con il derma sottostante noti come spazi di Max Joseph. Le creste epidermiche sono appiattite e mostrano un aspetto a \"dente di sega\". I melanociti sono assenti ed \u00e8 presente incontinentia pigmenti con melanofagi nel derma. Nella fase attiva \u00e8 presente un infiltrato istio-linfocitario nel derma papillare con disposizione a banda che spesso nasconde la giunzione dermo-epidermica mentre nelle lesioni pi\u00f9 datate \u00e8 perivascolare con vasi sanguigni dilatati. L'immunofluorescenza diretta mostra un caratteristico deposito di fibrinogeno a livello della membrana basale. Questo reperto, pur non possedendo caratteri di specificit\u00e0, serve a escludere altre malattie vescicolo-erosive.\nLe lesioni mucosali presentano assottigliamento dell'epitelio con paracheratosi e scarsa presenza di corpi citoidi. L'infiltrato, che ritiene la sua disposizione a banda, \u00e8 spesso ricco di plasmacellule al contrario delle lesioni classiche sulla cute dove sono scarse. Il riscontro di displasia deve far sospettare il possibile sviluppo di un carcinoma squamocellulare.\nNel lichen planopilare si riscontra un infiltrato linfocitario perifollicolare e perivascolare, assenza dei muscoli erettori del pelo e di ghiandole sebacee e fibroplasia mucinosa perifollicolare nel derma.\nNel lichen planus ipertrofico l'epidermide ha un aspetto pseudoepiteliomatoso con spiccata acantosi. I corpi citoidi tendono a concentrarsi attorno all'epitelio follicolare e l'infiltrato non sempre ha il tipico aspetto a banda. Nelle lesioni di lunga data si pu\u00f2 riscontrare fibrosi dermica.\nNel lichen planus atrofico si riscontra ipercheratosi compatta e assottigliamento dell'epidermide. Le creste epidermiche sono quasi indistinguibili e i corpi citoidi sono scarsi. Il derma \u00e8 fibrotico.\nNel lichen planus attinico si possono riscontrare alterazioni istologiche sovrapponibili al lichen planus classico, forme intermedie con foci di spongiosi e paracheratosi e forme simili a dermatiti eczematose.\nNel lichen planus bolloso si riscontra la formazione di bolle intrabasali ovvero tra le cellule dello strato basale e la lamina basale. All'immunofluorescenza diretta si riscontrano depositi globulari di IgM e pi\u00f9 raramente IgG e IgA a livello della giunzione dermo-epidermica con deposizione di fibrina.\nDiagnosi.\nIl lichen planus nella maggioranza dei casi viene diagnosticato mediante l'esame obiettivo in base alle sue caratteristihe cliniche.\nLa dermatoscopia \u00e8 un utile strumento per la diagnosi di lichen planus. Le caratteristiche tipiche sono le strie di Wickham con globuli rossi alla periferia della lesione. \nIl lichen erosivo pu\u00f2 essere invece facilmente scambiato con altre malattie quali il pemfigoide delle membrane mucose, il pemfigo volgare, la candidosi orale, l'eritema multiforme, il lupus discoide e l'eritro- leucoplachia.\nLa biopsia e il successivo esame istopatologico sono importanti per confermare la diagnosi di lichen planus nei casi dubbi.\nLa diagnosi del lichen reticolare \u00e8 piuttosto agevole in quanto le strie reticolari sono inconfondibili.\nIl lichen a placca simula la leucoplachia o la candidosi.\nTrattamento e prognosi.\n\u00c8 una malattia che non conosce un trattamento risolutivo in quanto non \u00e8 precisamente noto il fattore eziologico, ma con trattamenti personalizzati \u00e8 possibile gestire la sintomatologia, a volte molto fastidiosa. La terapia, quando prescritta, dura l'intera vita. Nella valutazione clinica del lichen planus \u00e8 importante tenere presente che questa malattia, specie nelle forme erosive, sembra predisporre il paziente allo sviluppo di carcinomi squamocellulari. Vari autori in passato hanno osservato lo sviluppo di carcinomi nelle zone di mucosa orale affette da lichen erosivo. La potenzialit\u00e0 preneoplastica del lichen planus orale appare comunque piuttosto bassa (non superiore allo 0,4-2% dei casi) e non \u00e8 riconosciuta da tutti gli autori.\nIl lichen reticolare non richiede alcun trattamento in quanto \u00e8 asintomatico. In rari casi si pu\u00f2 osservare una superinfezione da Candida albicans che causa bruciore e rende necessario un trattamento antimicotico.\nNel lichen erosivo vengono impiegati soprattutto i corticosteroidi. In prima istanza si usano i corticosteroidi topici come il desametasone in soluzione viscosa, il flucinonide in gel o il betametasone in tavolette da sciogliere in bocca. In genere questi farmaci risultano abbastanza efficaci nel controllo dei sintomi locali. Una complicanza che si pu\u00f2 osservare con l'uso prolungato di questi farmaci \u00e8 l'insorgenza di candidosi orale e l'atrofizzazione irreversibile degli strati epiteliali. Nel caso di ulcerazioni croniche circoscritte \u00e8 utile la somministrazione intralesionale di triamcinolone acetonide. Nei casi di lesioni molto estese e che non rispondono alla terapia topica \u00e8 necessario l'impiego del prednisone o di altri farmaci immunodepressori. Di recente \u00e8 stata introdotta la ciclosporina a uso topico per il trattamento del lichen erosivo. Una limitazione importante di questo farmaco \u00e8 il suo costo elevato e la sua potenziale tossicit\u00e0 renale. \nIl lichen erosivo ha una degenerazione che arriva al 6%. \u00c8 perci\u00f2 importante ricordare che i pazienti con lesioni erosive devono essere sottoposti a terapia di mantenimento e a controlli periodici per valutare l'evoluzione delle lesioni. Le terapie farmacologiche locali sono non utilizzabili, le terapie sistemiche, pur efficaci, hanno molti effetti collaterali. \u00c8 possibile effettuare la decorticazione mucosa, pratica risolutiva ma molto dolorosa, una alternativa recente \u00e8 l'uso del plasma (Plexr) con effetto ablativo risolutivo ma senza esiti cicatriziali.\nNel lichen atrofico dei genitali (come nella forma pi\u00f9 grave sclero-atrofica) vengono impiegati due nuove molecole: il tacrolimus e il pimecrolimus, con ottimi risultati soprattutto se si considerano i pesanti effetti collaterali dei cortisonici (atrofia dell'epitelio e graduale perdita dell'elasticit\u00e0 delle mucose e della cute) che restano un'arma valida nelle forme pi\u00f9 gravi.\nInteressanti studi, lontani dalle dovute conferme, sono in corso nel nuovo settore della fotodinamica e della chirurgia di innesto (nelle forme cicatriziali e atrofico-sclerotiche) di cellule staminali e plasma ricco di piastrine (PRP).\nUna corretta alimentazione sembra giocare un ruolo importante, sono in particolare consigliati omega-3 e fermenti lattici."}
{"id": "1507733", "revid": "486946", "url": "https://it.wikipedia.org/wiki?curid=1507733", "title": "Raffreddamento", "text": ""}
{"id": "1507734", "revid": "729019", "url": "https://it.wikipedia.org/wiki?curid=1507734", "title": "Campionati del mondo di BMX", "text": "I Campionati del mondo di BMX UCI (en. \"UCI BMX World Championships\") sono uno dei campionati del mondo UCI e assegnano il titolo di campione del mondo della BMX. Sono gestiti dall'Unione Ciclistica Internazionale (UCI).\nStoria.\nIl primo campionato del mondo di BMX si \u00e8 disputato nel 1982 a Dayton (Ohio, Stati Uniti), organizzato dalla \"International BMX Federation\" (I.BMX.F.). A partire dal 1985 la \"F\u00e9d\u00e9ration Internationale Amateur de Cyclisme\" (FIAC), all'epoca la sezione amatoriale dell'UCI, ha organizzato parallelamente i propri campionati, anche se il livello agonistico ed organizzativo si rivela decisamente inferiore a quello delle competizioni I.BMX.F.\nDal 1991 il campionato viene unificato e organizzato congiuntamente dalle due Federazioni. Nel 1996 l'UCI riconosce a pieno titolo la specialit\u00e0 del BMX e acquisisce l'organizzazione dell'evento riconoscendo i titoli mondiali precedentemente assegnati dalla disciolta I.BMX.F.\nFormato.\nSono articolati su una singola gara che si svolge di norma l'ultima settimana di luglio (anticipata all'ultima settimana di maggio negli anni di svolgimento dei Giochi olimpici estivi a partire dal 2008).\nContestualmente al Campionato del mondo si svolge, sullo stesso tracciato, la \"UCI BMX World Challenge\" aperta a tutte le categorie amatoriali e giovanili.\nFino al 2009, il Campionato del mondo si \u00e8 svolto secondo il formato tradizionale delle gare di BMX, cio\u00e8 con batterie di qualificazione su tre \"manche\" seguite da eliminatorie e finali in \"manche\" unica. Dal 2010, per le quattro categorie \"BMX standard\" viene adottato il formato delle gare di Supercross, con eliminatorie basate su giri di pista individuali cronometrati. Dall'edizione 2011 \u00e8 istituito un titolo apposito per il primo classificato della prova a cronometro. Per la \"World Challenge\" viene mantenuto il formato classico.\nIl vincitore di ciascuna categoria agonistica si fregia del titolo di campione del mondo ed \u00e8 tenuto a gareggiare fino all'edizione successiva indossando la \"maglia iridata\".\nAlbo d'oro.\nI Campionati assegnano i titoli di campione del mondo per ciascuna delle otto categorie agonistiche previste dal regolamento UCI (i titoli relativi alla prova a cronometro sono stati istituiti nel 2011):\nDal 2010 al 2016 erano previste le gare a cronometro per le categorie Elite e Junior\nSino al 2010 erano previsti i titoli per le quattro categorie Cruiser (biciclette con ruote dal diametro di 24 pollici); tali categorie sono state soppresse dal 2011 e permangono solo a livello amatoriale:\nL'et\u00e0 (e di conseguenza la categoria) \u00e8 stabilita in base all'anno solare, non in base all'et\u00e0 effettivamente compiuta dall'atleta: nel 2010, con \"17/18 anni\" si intende quindi \"nati nel 1992 e nel 1993\" mentre con \"19 anni e oltre\" si intende \"nati fino al 1991 compreso\".\nPrimati.\nLo statunitense Randy Stumpfhauser detiene il record di vittorie consecutive, avendo conquistato il titolo della categoria Elite Cruiser per quattro anni consecutivi (dal 2002 al 2005). Tra le donne il record di vittorie consecutive \u00e8 detenuto dalla colombiana Mariana Paj\u00f3n, la quale ha vinto nel 2008 e 2009 il titolo Junior Cruiser e nel 2010 il titolo Elite Cruiser.\nLa neozelandese Sarah Walker, Mariana Paj\u00f3n e l'australiana Melinda McLeod sono le uniche ad aver vinto entrambi i titoli di categoria messi in palio nella stessa edizione del Campionato: Walker ha vinto nel 2009 i titoli Elite ed Elite Cruiser; Paj\u00f3n i titoli Junior e Junior Cruiser sempre nel 2009; McLeod nel 2011 il titolo Junior e la gara a cronometro Junior."}
{"id": "1507739", "revid": "15756", "url": "https://it.wikipedia.org/wiki?curid=1507739", "title": "Illycaff\u00e8", "text": "La illycaff\u00e8 S.p.A. \u00e8 un'azienda specializzata nella produzione di caff\u00e8, con sede e stabilimento di produzione a Trieste, da dove viene seguito tutto l'iter del prodotto, dalla coltivazione alla preparazione nei bar.\nStoria.\n\u00c8 stata fondata a Trieste nel 1933 da Francesco Illy nato nel 1892 a Temesv\u00e1r, Austria-Ungheria (oggi Timisoara, Romania). La storia dell'azienda \u00e8 legata alla vita della famiglia del suo fondatore, il quale avvia un'attivit\u00e0 imprenditoriale nel settore del cacao e del caff\u00e8 per poi decidere di dedicarsi esclusivamente al \"nero\", come viene chiamato a Trieste il caff\u00e8 espresso al bar. Nel 1934 inventa e brevetta il sistema di confezionamento a \"pressurizzazione con gas inerte\", per la conservazione degli aromi del caff\u00e8 all'interno del barattolo. Nel 1935 deposita il brevetto ingegneristico di Illetta, macchina per l'espresso professionale di casa illy. Nel 1947, Ernesto, figlio di Francesco entra in azienda e fa subito valere la sua laurea in chimica realizzando il primo laboratorio chimico aziendale, creando anche sinergie scientifiche con istituzioni internazionali. Nel 1965 viene costruita l'attuale sede amministrativa e produttiva dell'azienda.\nNel 1974 arriva il terzo brevetto internazionale: le cialde di carta monoporzione di caff\u00e8 espresso, preludio alle cialde di caff\u00e8 ESE. Negli anni 1980, la terza generazione di imprenditori della famiglia Illy, vede Riccardo Illy, figlio di Ernesto, apportare in azienda il valore del marketing, con approccio innovativo verso la distribuzione organizzata e l'apertura verso nuovi mercati internazionali. Nello stesso periodo Ernesto sta modificando un macchinario di selezione cromatica automatica dei diamanti, in maniera che possa scegliere solo i chicchi di caff\u00e8 perfetti; nel 1988 la illy brevetta il sistema per la selezione digitale dei chicchi di caff\u00e8.\nNel 1992, Francesco Illy, primogenito di Ernesto, commissiona a Matteo Thun di disegnare la nuova e attuale tazzina illy: nascono le illy collection che fanno diventare la tazzina illy la protagonista del rapporto con l'arte. Nel 1994 diventa amministratore delegato di illycaff\u00e8 Andrea Illy, quartogenito di Ernesto, il cui impulso innovativo e culturale porta anche al rinnovo dello storico marchio; nel 1996, Francesco Illy fa realizzare a James Rosenquist, il nuovo marchio illy, consolidando il connubio tra il marchio illy e l\u2019arte contemporanea. Qualche anno dopo, Andrea Illy crea l'Universit\u00e0 del caff\u00e8 che dal 1999 promuove la cultura del caff\u00e8 rivolgendosi a coltivatori, professionisti e studenti. L'internazionalizzazione del marchio permette di pensare e creare la catena di bar in franchising \"Espressamente illy\", capace di promuovere e diffondere in Italia e nel mondo la cultura del caff\u00e8 di qualit\u00e0. Nel 2007 illy crea una nuova generazione di capsule per caff\u00e8 espresso, il metodo Iperespresso (coperto da cinque brevetti internazionali) capace di creare una crema pi\u00f9 densa e persistente per il caff\u00e8 espresso. L'anno successivo, grazie a una joint venture al 50% tra illycaff\u00e8 e The Coca-Cola Company nasce illy issimo, bevanda in lattina al gusto di caff\u00e8. Nel 2013 illy collabora con Kimbo e Indesit alla creazione del sistema in capsule UNO.\nIllycaff\u00e8 \u00e8 tra i partner ufficiali dell'Expo 2015 di Milano, in occasione della quale collabora con l'azienda Alessi nel progetto per una \"moka del 2000\": nasce cos\u00ec Pulcina. Nel 2016, per la prima volta nella storia dell'azienda, viene nominato un amministratore delegato esterno alla famiglia, Massimiliano Pogliani, mentre Andrea Illy mantiene il ruolo di presidente. illycaff\u00e8 nel 2017 \u00e8 stata l'unica italiana ad essere inserita all'interno dell'elenco delle '124 aziende pi\u00f9 etiche del mondo' fatto da Ethisphere.\nPressurizzazione.\nNel 1934 Francesco Illy inventa e brevetta il sistema di confezionamento e conservazione a pressurizzazione con gas inerte.\nGi\u00e0 nei primi mesi di attivit\u00e0 aveva capito che, a contatto con l'aria, gli aromi del caff\u00e8 svanivano in meno di un giorno. Negli anni 1930 la tecnologia a disposizione era per lo pi\u00f9 meccanica e tra i vari tentativi di preservare gli aromi prov\u00f2 a creare il vuoto nei barattoli e sotto pressione ad immettere un gas inerte, l'azoto. Cos\u00ec facendo gli aromi vengono imprigionati, fissati e restano protetti a lungo nel tempo, il caff\u00e8 nei barattoli illy si affina, la sua rotondit\u00e0 addirittura migliora e ne aumenta la conservazione. L'azoto si dissolve immediatamente al momento dell'apertura del barattolo e non altera il caff\u00e8.\nUniversit\u00e0 del caff\u00e8.\nL'Universit\u00e0 del caff\u00e8 nasce a Napoli nel 1999. Nel 2002 si trasferisce a Trieste, presso la sede di illycaff\u00e8, ed oggi ha oltre 20 sedi in tutto il mondo.\nLa miscela.\nLa illycaff\u00e8 produce e vende una miscela composta da nove variet\u00e0 di Coffea arabica al 100%, provenienti da India, Brasile, Costa Rica, Guatemala, Colombia ed Etiopia.\nIl gruppo.\n\"illycaff\u00e8 S.p.A.\" appartiene alla holding della famiglia Illy - Gruppo illy S.p.A. - che controlla anche:\nHa inoltre una partecipazione del 40% nell'azienda Agrimontana (societ\u00e0 di Borgo San Dalmazzo operante nella produzione di prodotti di alta pasticceria), una quota in Fgel di Firenze (possiede 7 bar-gelaterie con il marchio Bonetti) dopo aver ceduto una partecipazione del 5% nella gelateria Grom acquisita nel novembre 2011. Il programma \u00e8 di creare nel giugno 2019 una subholding con le attivit\u00e0 estranee al caff\u00e8 e di quotarla in Borsa. Nel marzo 2019 acquisisce Prestat, una delle pi\u00f9 famose aziende di cioccolato del Regno Unito e fornitrice della casa reale.\nDati economici.\nNel 2017 i ricavi hanno raggiunto i 467 milioni di euro con un aumento dell'1,4% rispetto al 2016. Ebitda a 68 milioni (+ 4,2%), utile di 15,4 milioni (+1%). L'export incide per il 65%.\nLogo.\nIl logo attuale, utilizzato dal 1996, \u00e8 stato realizzato da James Rosenquist, che in seguito l'ha usato in un quadro dedicato al caff\u00e8."}
{"id": "1507741", "revid": "110157", "url": "https://it.wikipedia.org/wiki?curid=1507741", "title": "Pinacoteca civica di Caravaggio", "text": "La pinacoteca civica di Caravaggio, in Lombardia, \u00e8 costituita dalla quadreria di propriet\u00e0 della citt\u00e0, e consiste di un'esposizione permanente ospitata all'interno del Palazzo Gallavresi, attuale sede dell'amministrazione comunale.\nLe opere presenti includono dipinti di Nicola Moietta e Cristoforo Ferrari de' Giuchis, risalenti al XVI secolo; di altri autori del XVII e del XVIII secolo; e di Luigi Cavenaghi e Giovanni Moriggia, del XIX secolo.\nOltre ai numerosi dipinti, il palazzo ospita anche un busto di Enrico Pancera raffigurante Emilio Gallavresi, deputato caravaggino per il Partito Socialista Italiano nella seconda met\u00e0 del XIX secolo.\nOpere.\nLista parziale delle opere:\nMostre.\nNel 2010 ha ospitato una mostra sull'artista Caravaggio."}
{"id": "1507744", "revid": "124911962", "url": "https://it.wikipedia.org/wiki?curid=1507744", "title": "Derek Rocco Barnabei", "text": "Storia.\nNel settembre del 1993, nei pressi di Norfolk (Virginia), sua citt\u00e0 natale, nel fiume Lafayette fu trovato il cadavere della studentessa diciassettenne Sarah Wisnosky, che aveva una relazione con Barnabei. Dal cadavere della ragazza mancava l'orologio e l'autopsia evidenzi\u00f2 tracce di sperma appartenente a Barnabei; furono trovate anche altre tracce biologiche che, secondo i sostenitori dell'innocenza di Barnabei, non furono indagate. Si indag\u00f2 sulla vita privata della vittima ed emerse che la sera prima aveva trascorso alcune ore con il suo ragazzo.\nBarnabei non si trovava pi\u00f9 a Norfolk, poich\u00e9 nelle ore del ritrovamento era partito per raggiungere la madre nel New Jersey. Nella casa della madre Barnabei ricevette una telefonata dai compagni del dormitorio, che gli dissero di non tornare, perch\u00e9 la polizia lo stava ricercando per l'omicidio; in seguito si scopr\u00ec che la chiamata era stata fatta prima che la polizia andasse a cercarlo. Barnabei ammise di aver avuto rapporti sessuali con la fidanzata e fu arrestato per violenza sessuale e omicidio.\nCondannato a morte, il caso cominci\u00f2 a crescere di notoriet\u00e0. Barnabei, che si professava innocente, richiese con insistenza un esame del DNA che fu effettuato, ma i cui risultati svanirono misteriosamente, per ricomparire molto tempo dopo. Si presentarono testimoni che affermarono di essere stati spinti a rilasciare deposizioni sfavorevoli a Barnabei. Il penalista Alan Dershowitz si offr\u00ec volontariamente per la difesa definendo quanto avvenuto \u201cuno dei pi\u00f9 grossi errori giudiziari mai visti\u201d.\nEmerse che gli esami del DNA, che secondo la difesa avrebbero potuto scagionare l'assassino Bernabei, non erano pi\u00f9 utilizzabili in sede processuale a causa delle tortuosit\u00e0 del sistema giudiziario della Virginia nell'ambito della procedura penale. La mobilitazione crebbe, in Italia e non solo: intervennero a favore di Barnabei politici, il parlamento europeo e anche papa Giovanni Paolo II. Ci\u00f2 non fu sufficiente e lo Stato della Virginia, dopo una serie di polemiche ed appelli, lo giustizi\u00f2, il 14 settembre 2000, tramite iniezione letale. Barnabei \u00e8 sepolto a Broomall, vicino a Filadelfia (Pennsylvania).\n\u00c8 a met\u00e0 tra l'inchiesta giudiziaria e il racconto autobiografico \"Un giorno lo dir\u00f2 al mondo\", libro del giornalista Alessandro Milan ispirato alla vicenda di Barnabei.\nLo stesso giornalista \u00e8 l\u2019ideatore nonch\u00e9 scrittore del podcast \"Io sono libero - storia di un condannato a morte\" che contiene, tra l\u2019altro, l\u2019intervista originale al giovane italo-americano."}
{"id": "1507751", "revid": "767487", "url": "https://it.wikipedia.org/wiki?curid=1507751", "title": "Yvan Bolay", "text": "Carriera.\nClub.\nViene formato nel club vodese dello Stade Nyonnais, passa poi nell'estate 2005 alla formazione ginevrina del Meyrin, dove esordisce il 17 luglio 2005 a 17 anni e 11 mesi contro il Vaduz, perdendo 4-0 e giocando da titolare e per tutti i 90 minuti.\nNella stagione 2005-2006 ha disputato 29 partite nella stagione del Meyrin retrocesso e ultimo in classifica con 14 punti in 34 partite.\nDurante l'estate 2006 resta a giocare in Challenge League passando nelle file del Lugano. Nella sua prima stagione a Lugano gioca 23 partite e viene riconfermato per l'annata 200-2008.\nNazionale.\nHa giocato nell'Under-16, Under-17, Under-18, Under-19 e Under-20."}
{"id": "1507753", "revid": "88740", "url": "https://it.wikipedia.org/wiki?curid=1507753", "title": "Augusto Frullani", "text": "Biografia.\nFrullani fu atleticamente impostato e allenato dal padre Agostino, talentuoso pallonista, che aiut\u00f2 Augusto a potenziare le sue doti tecniche che sommate a una forza fisica notevole lo fecero diventare uno dei migliori battitori della storia. \nGarreggi\u00f2 nei principali sferisteri conseguendo sempre glorie e onori. Con il pratese Bruno Bianchini e il fiorentino Giovanni Ziotti form\u00f2 una squadra memorabile. Insuperato primatista della volata, era in grado di lanciare, pi\u00f9 volte consecutivamente, il pallone dalla linea di battuta a oltre 100 m. in distanza. Le testimonianze di questi suoi colpi fenomenali si trovano in iscrizioni su pietra degli sferisteri di Bologna, Firenze, Milano e altre citt\u00e0. Fu entusiasticamente definito dai suoi innumerevoli estimatori \"il primo giocatore del mondo\". \nNella sua lunga carriera accumul\u00f2 cifre ingenti che in parte sperper\u00f2, eludendo l'accorto controllo della moglie, in avventure con le pi\u00f9 belle donne della sua epoca."}
{"id": "1507755", "revid": "143542", "url": "https://it.wikipedia.org/wiki?curid=1507755", "title": "Paquita", "text": "Paquita \u00e8 un balletto in due atti e tre scene. \u00c8 stato rappresentato per la prima volta al teatro dell'Acad\u00e9mie Royale de Musique a Parigi il 1\u00ba aprile del 1846.\nLa coreografia originale era di Joseph Mazilier su musica composta da Edouard Deldevez.\nFino al 2001 non fu pi\u00f9 danzato in Francia dopo il 1851, ma nel 1847 il grande ma\u00eetre de ballet Marius Petipa lo allest\u00ec a San Pietroburgo, Russia. Nel 1881 poi mise in scena una nuova versione con aggiunte musicali di Ludwig Minkus. Queste aggiunte erano il \"Grand pas classique\", la \"Polonaise e Mazurca dei bambini\" alla fine del balletto, e il \"pas de trois\" nel primo atto.\nGli interpreti originali del balletto furono Lucien Petipa e Carlotta Grisi.\nTrama.\nIl balletto \u00e8 ambientato in Spagna durante l'occupazione napoleonica. L'eroina \u00e8 Paquita, una giovane gitana che in realt\u00e0 \u00e8 una ragazza nobile rapita dagli zingari quando era bambina. Riesce a salvare la vita di un giovane ufficiale francese, Lucien d'Hervilly, che il governatore spagnolo vorrebbe morto per mano del capo degli zingari, I\u00f1igo.\nPaquita alla fine, grazie ad un medaglione, scopre di essere la cugina di Lucien e quindi di poterlo sposare. In seguito a varie peripezie si separa dal gruppo di gitani e si sposa con Lucien.\nCollegamenti esterni.\nnotizie sul balletto\nnotizie sul balletto\nvideo Opera"}
{"id": "1507758", "revid": "767487", "url": "https://it.wikipedia.org/wiki?curid=1507758", "title": "Via del blues", "text": "Via del Blues \u00e8 un gruppo musicale barese nato nel 1969 su iniziativa di Gino Giangregorio e Dino Panza. Il complesso \u00e8 tra i pi\u00f9 longevi nel panorama del Blues in Italia.\nLa band annovera numerose partecipazioni a festival e collaborazioni con artisti come Roberto Ottaviano, Manfred M. Junius, Ivan Graziani e Herbert Pagani.\nStoria del gruppo.\nLa band Via del Blues si forma a Bari sul finire degli anni sessanta per volont\u00e0 di Gino Giangregorio (chitarra e voce), Dino Panza (armonica) e Antonio Manzari (basso) con l'intento di ricreare un suono blues tradizionale acustico, avendo negli Hot Tuna il loro principale riferimento.\nNel 1966 Bob Thiele della ABC records americana cre\u00f2 una etichetta sussidiaria per la divulgazione del blues e degli artisti pi\u00f9 significativi: l'etichetta era BLUESWAY ed \u00e8 cessata nel 1970.\nIl nome della band ,in origine LA VIA DEL BLUES (modificato nel 2004 in VIA DEL BLUES), ebbe origine.. appunto.. dal nome della etichetta BLUESWAY.. traducendolo in ... LA VIA DEL BLUES.\nNel corso degli anni hanno militato nel gruppo numerosi musicisti che hanno contribuito a spostare il suono verso altri generi come il folk ed il country (su tutti il cantante e chitarrista Gianni Porta ed il batterista Ciro Neglia).\nNel 1975 il trio (con Michele Signorile subentrato ad Antonio Manzari) registra la parte strumentale dell'album Bevete Puglia di Vito Signorile.\nA settembre del 1976, dopo l'innesto di Renzo Bagorda al banjo, la Via del Blues si esibisce nella prima edizione del Festival Bari in Jazz.\nNel 1983 la band (allora denominata La Via del blues) realizza la sua prima registrazione in studio dal titolo \"Too Late\"; l'album, composto da cover di brani blues, \u00e8 presentato all'interno della trasmissione televisiva RAI Una vacanza a Fasano.\nDal 1987 al 1990 la Via del Blues resta inattiva ed i vari componenti si dedicano ad altri progetti musicali come gli Urban Blues (Liborio Martorana, Dino Panza, Gino Giangregorio, Pino Di Giulio, Gianni Mele).\nNel 1991 Gino Giangregorio e Gianni Porta rimettono insieme la band con un'insolita formazione a tre voci (loro due e Liborio Martorana).\nNel biennio 1997-1998, parallelamente alle attivit\u00e0 della Via del Blues, Gino Giangregorio con Dino Panza e Gianni Mele forma la Trec Band (gli altri membri sono il pianista Sergio Langella e il bassista Gianfranco Quaratino).\nIl 2002 \u00e8 contraddistinto dal ritorno in formazione di Dino Panza dopo una personale pausa musicale durata 4 anni.\nNel 2003 l'ingresso del cantante Gaetano Quarta segna l'esordio discografico della Via del Blues nonch\u00e9 il ritorno ad un suono blues pi\u00f9 netto. L'album, intitolato \"Trouble Trouble\", \u00e8 composto da dieci tracce originali pi\u00f9 una personale versione del brano \"Continental Op\" del chitarrista irlandese Rory Gallagher.\nNel novembre del 2004 il sassofonista jazz Roberto Ottaviano partecipa alla registrazione in studio del brano Devil's Blues che sar\u00e0 incluso nell'album del 2005 \"Let the Band Play!\".\nNel 2005 nasce il duo folk The Doorways che vede riunita la coppia Giangregorio-Porta.\nNel febbraio del 2009, dopo due anni di lavorazione, la Via del Blues autoproduce il terzo CD \"Another way\".\nNel 2010 il bassista e contrabbassista Luigi Catella entra stabilmente nel gruppo.\nNel luglio del 2011 la band partecipa al XIV Festival Blues Citt\u00e0' di Brindisi, condividendo il palco con il celebre bluesman americano Popa Chubby.\nNel febbraio del 2013, dopo l'ingresso del batterista Marco Barile, la band pubblica l'album \"World Out There\".\nA settembre dello stesso anno la Via del Blues partecipa alla prima edizione del Bitonto Blues Festival.\nIl 24 ottobre 2014 (dopo 45 anni) si riunisce la formazione storica con Antonio Manzari al basso, in occasione della sessione pilota del progetto VDB Music Circus.\nA febbraio del 2015 parte ufficialmente il VDB Music Circus, progetto musicale nato allo scopo di creare incontri tra musicisti che amano e professano il Blues. L'idea nasce dal desiderio di condividere un'esperienza che possa rappresentare un manifesto del Blues pugliese.\nAd ottobre dello stesso anno viene pubblicato il quinto album di inediti \"Five by Five\"; il titolo, oltre ad indicare il quinto lavoro dei cinque musicisti, \u00e8 un esplicito riferimento all'omonimo EP del 1964 dei Rolling Stones.\nNel 2017 l'album \"Too Late\" viene rimasterizzato e pubblicato per la prima volta nei formati CD e Digital download con l'aggiunta di due tracce bonus.\n2019: Via del Blues celebra 50 anni di carriera con una serie di eventi nella nativa citt\u00e0 di Bari.\nNel 2020 la pubblicazione di .50 YEARS ultimo con il front man Gaetano Quarta (morto il 18-02-2020) e contiene 3 brani cantati in lingua barese."}
{"id": "1507761", "revid": "108107", "url": "https://it.wikipedia.org/wiki?curid=1507761", "title": "Carl Peter Henrik Dam", "text": ""}
{"id": "1507762", "revid": "125211892", "url": "https://it.wikipedia.org/wiki?curid=1507762", "title": "Stevie Wonder", "text": "\u00c8 considerato uno dei musicisti pi\u00f9 innovativi e influenti di tutti i tempi e tra i pi\u00f9 famosi artisti pop del XX secolo. Fondamentale, in particolare, il suo contributo all'evoluzione del soul e del R&amp;B, grazie alle prolifiche contaminazioni con pop, jazz, funk e reggae. Dotato di raro e precoce talento, rinnov\u00f2 in modo profondo il linguaggio della black music usando i synth per creare intrecci contrappuntistici e melodici come se si trattasse di archi o fiati. Queste, insieme alla sovraincisione della sua stessa voce al fine di creare multiple voci soliste, sono solo alcune delle innovazioni stilistiche ascrivibili a Stevie Wonder, diventate oggetto di culto e studio.\nOltre a essere un musicista dal genio compositivo, Wonder \u00e8 anche un prodigioso vocalist, un ottimo pianista ed eccelle come virtuoso assoluto di armonica a bocca.\nTra le sue opere principali vi sono album come Music of My Mind, Talking Book, Innervisions, Fulfillingness' First Finale, Songs in the Key of Life e Hotter than July, considerati vere e proprie pietre miliari della musica e quasi tutti interamente scritti, composti, arrangiati e suonati in totale autonomia. Stevie Wonder vanta 10 singoli al numero uno nella Billboard Hot 100 e oltre 30 brani presenti nella US top ten, ha vinto centinaia di premi tra cui 25 Grammy Awards, 1 Grammy Lifetime Achievement Award, 1 Premio Oscar e 11 American Music Awards, diventando cos\u00ec uno degli artisti solisti maschili pi\u00f9 premiati e pi\u00f9 di successo di tutti i tempi e ha venduto oltre 100 milioni di dischi in tutto il mondo.\nGrande attivista e leader dei diritti civili, gioc\u00f2 un ruolo fondamentale nel rendere festa nazionale il compleanno di Martin Luther King Jr. e nel 2009 \u00e8 stato nominato \u201cmessaggero di pace\u201d dalle Nazioni Unite. Nel 2014 il Presidente Barack Obama gli ha conferito la Presidential Medal of Freedom, la pi\u00f9 alta onorificenza civile statunitense e nel 2016 la citt\u00e0 di Detroit ha intitolato una via a suo nome.\nBiografia.\nFiglio d'arte, \u00e8 il terzo dei cinque figli della autrice e cantante soul Lula Mae Hardaway (1930-2006) e di Calvin Judkins (1904-1976).\nNon vedente dalla nascita a causa di una retinopatia dovuta a difficolt\u00e0 durante il parto prematuro e peggiorata da un'eccessiva quantit\u00e0 di ossigeno nell'incubatrice, prese il nome di Steveland Morris quando la madre si separ\u00f2 dal marito e, portando con s\u00e9 i figli, assunse legalmente questo cognome.\nBambino prodigio (si avvicin\u00f2 a tre anni alla musica e a quattro suonava gi\u00e0 il piano), \u00e8 un polistrumentista (suona basso, tastiere, batteria, percussioni ed armonica a bocca). Ha fatto la storia della classifica Billboard come l'artista pi\u00f9 giovane che abbia mai raggiunto la vetta della classifica, posizione conquistata a soli 13 anni, e come il primo artista ad avere avuto un hit contemporaneamente nelle classifiche di Musica Pop e di R&amp;B.\nHa inciso numerosissimi successi per la nota etichetta Motown, come Fingertips nel 1963, vincendo ben 25 Grammy Awards.\nNel 1973 il primo singolo \"Superstition\" tratto dall\u2019album Talking Books del 1972, raggiunge la prima posizione nella Billboard Hot 100 e vince il \"Grammy Award alla miglior canzone R&amp;B\" e il Grammy Award per \"Best R&amp;B Vocal Performance, Male\". Con il secondo singolo \"You Are the Sunshine of My Life\", tratto dallo stesso album, arriva primo nella Billboard Hot 100 ed \u00e8 poi premiato con il \"Grammy Award alla miglior interpretazione vocale maschile\". L'album \"Innervisions\" ha ricevuto il \"Grammy Award all'album dell'anno\". Nel 1968 esce un album particolare intitolato \"Eivets Rednow\". Si tratta completamente di tracce strumentali, soul, jazz e maggiormente caratterizzate da assoli dell'armonica. Spesso non \u00e8 attribuito correttamente a Stevie Wonder, ma invece \u00e8 proprio lui dietro lo pseudonimo, visto che \"eivets rednow\" non \u00e8 altro che Stevie Wonder scritto al rovescio.\nIl periodo pi\u00f9 florido della sua carriera si concentra in quello che viene chiamato \"periodo classico\", tra il 1970 e il 1976, costituito da cinque album (\"Music of My Mind\", \"Talking Book\", \"Innervisions\", \"Fulfillingness First Finale\" e \"Songs in the Key of Life\") in cui estrinseca la sua visione dell'amore, della vita, dell'umanit\u00e0 e di Dio, trattando al contempo anche temi sociali. \nTali album, considerati pietre miliari della musica internazionale e sicuramente punto di riferimento per molti degli artisti contemporanei, rappresentano anche il momento del distacco di Wonder dalle decisioni della casa discografica poich\u00e9, entrato in possesso delle proprie royalty, egli produce se stesso, autodeterminando il proprio successo a livello mondiale.\nNel 1974 il singolo \"You Haven't Done Nothin\"' con The Jackson 5 arriva primo nella Billboard Hot 100 e in Canada.\nNegli anni ottanta si apre invece il cosiddetto \"periodo commerciale\", volto pi\u00f9 a conquistare posti alti nelle classifiche mondiali che a creare concept album come negli anni settanta, con un sound pi\u00f9 pop che R&amp;B o funk (l'ultimo album funky sar\u00e0 \"Hotter Than July\" nel 1980). Nel 1989 \u00e8 entrato nella Rock and Roll Hall of Fame.\nIl suo grande ritorno sulla scena internazionale coincide con la pubblicazione dell'album \"A Time to Love\" nel 2005, che riscatta Wonder dai pochi successi degli anni novanta, arrivando quinto nella classifica statunitense e ventiquattresimo in quella inglese.\nTra il 2009 e il 2010 ha lavorato a tre album contemporaneamente: \"The Gospel Inspired by Lula\", dedicato alla madre e che tratta delle varie crisi che affliggono il mondo; \"Through the Eyes of Wonder\", che tratta delle sue esperienze da non vedente (come gi\u00e0 fece nel 1972 nella canzone \"Visions\"); un album jazz con Tony Bennett (con il quale vinse un Grammy nel 2006 per la \"cover\" di \"For Once in My Life\") prodotto e arrangiato da Quincy Jones.\nVita privata.\nWonder ha nove figli; l'ultima, Nia, \u00e8 nata nel dicembre del 2014 ed \u00e8 la secondogenita avuta con l'attuale moglie, Tomeeka Robyn Bracy.\nImpegno a favore dei non vedenti.\nStevie Wonder \u00e8 molto impegnato in campagne a favore dei non vedenti, in particolare ha partecipato alla conferenza diplomatica che ha portato al Trattato di Marrakech per introdurre una deroga al diritto d'autore per le pubblicazioni per i minorati della vista.\nPartecipazioni e collaborazioni.\nStevie Wonder nel corso della sua carriera ha effettuato numerose collaborazioni. Ha partecipato, in coppia con Gabriella Ferri, al Festival di Sanremo 1969 con \"Se tu ragazzo mio\", brano composto dalla stessa Ferri. Ha inoltre inciso in italiano \"Il sole \u00e8 di tutti\", cantata anche da Dino, estratta dal suo album \"Down to Earth\" del 1966, in origine \"A Place in the Sun\".\nVerso la fine degli anni '70 scrisse un brano, \"I Can't Help It\", che comparve nell'album \"Off The Wall\" dell'artista Michael Jackson, con il quale collaborer\u00e0 diverse altre volte in futuro.\nPartecip\u00f2 a \"USA for Africa\", duettando con artisti come Michael Jackson e Lionel Richie, autori di \"We Are the World\"; gli incassi derivati dalla vendita del singolo furono devoluti in beneficenza per la lotta contro la fame nell'Africa Orientale. Negli anni ottanta, comparve in una puntata della serie TV I Robinson (A Touch of Wonder) nel ruolo di se stesso, cantando una sua canzone.\nNel 1982 duett\u00f2 con Paul McCartney nel brano sull'integrazione razziale \"Ebony and Ivory\" inserito nell'album \"Tug of War\" di McCartney. Nel 1985 l'armonica che si sente nei momenti strumentali della canzone degli Eurythmics \"There Must Be an Angel (Playing with My Heart)\" \u00e8 suonata da Stevie Wonder. Nel 1987 collabor\u00f2 con Michael Jackson, duettando con il cantante nel brano \"Just Good Friends\", quinta traccia dell'album \"Bad\". Lo stesso Jackson ha contraccambiato, duettando con Wonder nel brano \"Get It\", contenuto nel suo album \"Characters\", sempre nello stesso anno.\nNegli anni novanta ha duettato con Whitney Houston nel brano \"We Didn't Know\", nona traccia dell'album \"I'm Your Baby Tonight\". Nel 1995 ha duettato con Frank Sinatra nell'album \"Duets II\". Il 9 giugno del 1998 ha duettato con Luciano Pavarotti durante uno dei tanti concerti a scopo benefico \"Pavarotti &amp; Friends\". Nel 2003 collabora con i Blue per la sua cover \"Signed, Sealed, Delivered I'm Yours\" inserita nell'album \"Guilty\". Il 7 luglio 2009, a Los Angeles, ha aperto la serata in commemorazione di Michael Jackson cantando \"Never Dreamed You'd Leave in Summer\" e \"They Won't Go When I Go\". Nello stesso anno scrive per il suo amico Mao Otayeck le musiche di \"Wait\" e sempre per il cantante ivoriano ha suonato l\u2019armonica nel brano \"Carry On\". La produzione e la regia dei video dei due brani \u00e8 dall'italiano Nicola Paparusso.\nIl 26 gennaio 2014 sale sul palco dello Staples Center di Los Angeles durante la 56\u00aa edizione dei Grammy Awards come ospite dei Daft Punk, esibendosi con il duo parigino, Pharrell Williams e Nile Rodgers. Il 13 gennaio 2015 \u00e8 stato pubblicato il quarto album di Mark Ronson, \"Uptown Special\", a cui Wonder ha collaborato, realizzando la prima e l'ultima traccia dell'album. Nel 2015 collabora con Snoop Dogg nel singolo \"California Roll\", collabora anche con Jason Derulo nel brano \"Broke\" e con il cantante/cantautore Redfoo per il singolo \"Were The Sun Goes\". Nel 2016 pubblica \"Faith\" al quale collabora Ariana Grande, canzone che viene appunto registrata per essere usata come colonna sonora del film di animazione \"Sing\".\nStile musicale.\nFondamentale innovatore della musica nera, icona del suono Motown, nonch\u00e9 responsabile per aver allontanato il soul dalla sua componente blues, Stevie Wonder si \u00e8 caratterizzato per lo stile na\u00eff, raffinato e ambizioso con elementi pop, jazz e funky. I suoi brani, che hanno mostrato dagli anni settanta una cura sempre maggiore negli arrangiamenti, sono accompagnati dalla strumentazione sinfonica ed elettronica, nonch\u00e9 dalla voce dell'artista capace di spaziare da \"tonalit\u00e0 calde e avvolgenti ad acrobazie aspre e pungenti\". Durante gli anni sessanta, periodo in cui gi\u00e0 militava per la Motown, la sua musica era frenetica e grintosa ma si \u00e8 sempre pi\u00f9 incentrata verso il formato della ballata come confermeranno anche le uscite successive. Dal 1971, anno in cui inizi\u00f2 a godere di maggiore libert\u00e0 espressiva da parte della casa discografica di riferimento, Stevie Wonder rese il suo stile pi\u00f9 esotico e lo arricch\u00ec con le tastiere elettroniche. Segno di questa maturazione vi sono dapprima \"Music of My Mind\" (1972), che conferma per la prima volta le ambizioni dell'artista e introduce i sintetizzatori, poi con le uscite successive quali \"Talking Book\" (1972) e \"Innervisions\" (1973), che lo hanno coronato \"re della black music\". Dopo \"Songs in the Key of Life\" (1976), citato fra i suoi capolavori, la musica si \u00e8 avvicinata a un formato pi\u00f9 accessibile e pop. Il nuovo decennio \u00e8 stato inaugurato con \"Hotter than July\" (1980), pi\u00f9 scarno e aggressivo dei predecessori, e il seguente \"In Conversation Peace\" (1995) che cita il reggae e l'hip-hop. Wonder viene anche inserito fra gli artisti \"AM pop\" e contemporary R&amp;B da parte del sito \"AllMusic\".\nImpatto.\nIl successo di Stevie Wonder come poli-strumentista e interprete con una profonda coscienza sociale, ha significativamente influenzato l'R&amp;B e la pop music. Per valutarne l'importanza basta considerare il fatto che le sue composizioni sono tra le pi\u00f9 riproposte come cover dai maggiori cantanti e musicisti internazionali, di estrazione sia rock/funk/dance sia pop.\nSono numerosi gli artisti che citano Wonder come uno dei loro maggiori ispiratori, tra i quali Michael Jackson, Siedah Garrett, Usher, Prince, R. Kelly, Babyface, Whitney Houston, Jamiroquai, Lauryn Hill, Beyonc\u00e9 Knowles, Mariah Carey, Nik Kershaw, Musiq Soulchild, Sananda Maitreya, Alicia Keys, Sting, Red Hot Chili Peppers, Toto, Glenn Hughes, John Legend, Erykah Badu, Jason Kay, Lady Gaga, Maroon 5, i membri di Jodeci e di Dru Hill.\nRiconoscimenti.\nStevie Wonder ha ricevuto 25 Grammy Award e un Oscar per la migliore canzone nel corso della sua carriera. Nel 1989 fu inserito nella Rock and Roll Hall of Fame e nella Songwriters Hall of Fame. Nel 1999 \u00e8 stato insignito del Kennedy Center Honors e venne premiato nel 2004 con il Billboard Music Award per il Century Award."}
{"id": "1507763", "revid": "466539", "url": "https://it.wikipedia.org/wiki?curid=1507763", "title": "Popstars (Lollipop)", "text": "Il disco.\nIl disco \u00e8 prodotto da Roberto Nardiello e raggiunge la posizione n.14. \u00c8 composto interamente da brani in lingua inglese, tra cui una cover di \"Maniac\", noto brano di Michael Sembello utilizzato come colonna sonora del film \"Flashdance\", e \"Everybody Come On (Wanna Be a Popstar)\", la sigla del programma televisivo \"Popstars\", che durante la stagione 2000/2001 ha selezionato numerose ragazze presentatesi ai provini fino a trovare le cinque componenti del gruppo, formatosi in maniera totalmente mediatica.\nDall'album sono stati estratti tre singoli: \"Down Down Down\", \"Don't Leave Me Now\" e \"When the Rain\".\nPer promuovere il progetto, le Lollipop si sono esibite in vari programmi televisivi, tra cui il Festivalbar, e durante l'estate hanno girato l'Italia con il \"Popstars Tour 2001\".\n\"Popstars 2002\".\nL'8 marzo del 2002, in seguito alla partecipazione del gruppo al Festival di Sanremo con la canzone \"Batte forte\", \u00e8 stata pubblicata una nuova edizione dell'album comprendente il singolo sanremese. La nuova versione, ribattezzata \"Popstars 2002\", presenta inoltre una nuova copertina ed un secondo disco formato dai remix di quasi tutte le tracce dell'album."}
{"id": "1507771", "revid": "599013", "url": "https://it.wikipedia.org/wiki?curid=1507771", "title": "Video Cassette Recording", "text": "Il Video Cassette Recording (VCR, ma conosciuto anche come N1500 dal nome del primo modello commercializzato) fu un sistema di videoregistrazione domestica progettato e venduto dalla Philips. Il VCR fu il primo sistema che port\u00f2 a un certo successo commerciale, insieme alle successive evoluzioni VCR-LP e Super Video (SVR).\nStoria.\nIl formato VCR fu introdotto sul mercato nel 1972, appena dopo il lancio del Sony U-matic nel 1971. Nonostante la coincidenza, i due formati non erano in contrapposizione, essendo destinati a mercati differenti. L'U-matic era un formato professionale, pensato per rimpiazzare i formati a bobina aperta laddove non vi erano esigenze di elevata qualit\u00e0, mentre il VCR era pensato per il mercato educativo e domestico.\nVerso la fine degli anni settanta, i formati VCR furono sostituiti dal Video 2000 (noto anche come \"Video Compact Cassette\" o VCC). I due sistemi hanno una sigla simile e sono entrambi di progettazione Philips, per cui sono talvolta confusi, ma non sono compatibili e le differenze tra di loro sono parecchie. La confusione \u00e8 accresciuta dal fatto che alcune macchine Video 2000 usavano lo stesso \"VCR\" dei modelli N1500 e N1700.\nDescrizione.\nI precedenti sistemi di videoregistrazione domestica, pur disponibile, erano macchinosi nell'uso, per via dell'utilizzo di bobine aperte, e avevano costi di gestione elevati, nonch\u00e9 una scarsa affidabilit\u00e0. Per quanto costoso (sul mercato britannico, circa 600 sterline dell'epoca) era semplice e permetteva di registrare a colori.\nLe videocassette erano di forma quadrata e contenevano due bobine coassiali, con un nastro al diossido di cromo largo mezzo pollice. Erano disponibili con durate di 30, 45 e 60 minuti, ma queste ultime usavano un nastro molto sottile e di facile danneggiamento. In particolare, poteva accadere che il nastro della bobina avvolgitrice (quella superiore) si allentasse e cadesse in quella inferiore, incastrandosi durante il riavvolgimento.\nIl sistema usava la scansione elicoidale prima dello sviluppo della tecnica ad azimut differenti (la cosiddetta scansione elicoidale-azimutale), per cui prevedeva l'uso di bande di guardia tra le tracce video. Di conseguenza, la velocit\u00e0 del nastro era abbastanza elevata, 11,5 pollici al secondo.\nNonostante le sue limitazioni, il sistema VCR conteneva molte innovazioni che lo portarono ad essere il primo vero sistema di videoregistrazione domestica.\nVarianti del formato.\nL'evoluzione del sistema VCR fu il formato noto come VCR-LP, introdotto nel 1977 con il modello N1700. Con l'uso della scansione elicoidale-azimutale, il tempo di registrazione aument\u00f2 in maniera significativa.\nI due formati, nonostante usassero le stesse videocassette, non erano compatibili fra di loro, e non sono mai esistiti modelli in grado di gestire entrambi i formati.\nLa Grundig produsse in esclusiva una successiva variante, chiamata Super Video (SVR). Questo formato usava delle videocassette con nastro al diossido di cromo prodotte esclusivamente dalla BASF, identiche a quelle standard a parte un piccolo attuatore sulla superficie esteriore. Questi nastri potevano essere usati nei sistemi VCR e VCR-LP, ma una macchina SVR non poteva caricare le videocassette tradizionali."}
{"id": "1507773", "revid": "1005847", "url": "https://it.wikipedia.org/wiki?curid=1507773", "title": "Ricardo Alarc\u00f3n de Quesada", "text": "Biografia.\nCominci\u00f2 la sua attivit\u00e0 politica all'Universit\u00e0 de L'Avana diventando responsabile culturale della \"Federation of University Students\" (FEU), di cui fu anche vicepresidente dal 1959 al 1961 e presidente dal 1961 al 1962. Gi\u00e0 a partire dal 1955 si era legato al Movimento del 26 di luglio guidato da Fidel Castro, anche se durante la rivoluzione cubana non partecip\u00f2 attivamente agli scontri.\nDopo la laurea in filosofia, Alarc\u00f3n divenne il pi\u00f9 importante diplomatico cubano. Nel 1962 divenne direttore del Ministero degli Esteri, mentre dal 1966 al 1978 venne scelto come il rappresentante permanente di Cuba all'assemblea delle Nazioni Unite. Dal 1978 al 1992 fu vice-ministro degli Esteri e dal 1990 al 1991 fu presidente del Consiglio di Sicurezza dell'ONU.\nNel 1992 ottenne l'incarico di ministro degli Esteri cubano ma si dimise un anno dopo per incompatibilit\u00e0 con il suo nuovo ruolo di presidente dell'Assemblea Nazionale Cubana, che mantiene ancor oggi. Rimane comunque molto attivo in ambito internazionale e il 2 dicembre del 2003 attacc\u00f2 violentemente l'amministrazione Bush per aver definito Cuba \"uno stato canaglia\" e per aver presentato prove false a sostegno della guerra in Iraq."}
{"id": "1507775", "revid": "287204", "url": "https://it.wikipedia.org/wiki?curid=1507775", "title": "Heiner Muller", "text": ""}
{"id": "1507776", "revid": "200120", "url": "https://it.wikipedia.org/wiki?curid=1507776", "title": "Heiner Mueller", "text": ""}
{"id": "1507777", "revid": "695564", "url": "https://it.wikipedia.org/wiki?curid=1507777", "title": "Davide Ferrario", "text": ""}
{"id": "1507780", "revid": "125651001", "url": "https://it.wikipedia.org/wiki?curid=1507780", "title": "Hoara Borselli", "text": " Dal 2019 partecipa a trasmissioni televisive come opinionista politica, tema di cui scrive anche sui quotidiani \"Secolo d'Italia\" e \"Il Tempo\".\nBiografia.\nNasce a Firenze da una famiglia di commercianti. Il suo nome deriva da un romanzo che la madre lesse da ragazza: la madre non le disse mai il titolo, ma solo che si era innamorata di uno dei personaggi e che si ripromise, qualora avesse avuto una figlia femmina, di chiamarla cos\u00ec.\nCarriera.\nInizia la vita professionale come modella e fotomodella e, nel 1992, partecipa al concorso \"Miss estate Festivalbar\" su Italia 1.\nIn seguito, lavora come conduttrice televisiva e attrice, dapprima apparendo sul grande schermo con il film \"Per favore, strozzate la cicogna\" (1995), con regia di Luciano Crovato, e poi, nel 1997, \u00e8 nel cast di \"Panarea\", diretto da Pipolo. Il suo primo ruolo d'attrice televisiva \u00e8, nel 2000, quello di \"Daniela Molinari\" nella soap opera \"Un posto al sole\", in onda su Rai 3. Due anni dopo \u00e8 \"Barbara Nardi Ryan\" per la soap di Canale 5 \"CentoVetrine\". Tra le altre fiction tv in cui ha recitato, si ricordano: la serie tv \"Grandi domani\", in onda su Italia 1 nel 2005, e la miniserie tv \"Provaci ancora prof 2\" del 2007, diretta da Rossella Izzo e trasmessa su Rai 1.\nNell'inverno del 2005 vince con il 65% dei voti la prima edizione del talent show di Rai 1 \"Ballando con le stelle\", in coppia con il maestro Simone Di Pasquale, con il quale, tra il 2007 ed il 2008, forma un sodalizio artistico, recitando con lui a teatro nel musical \"La febbre del sabato sera\", ispirato dall'omonimo film con John Travolta.\nNel 2006 Vincenzo Salemme la vuole al suo fianco come primadonna nel suo spettacolo in prima serata su Rai 1, \"Famiglia Salemme Show\". Nel 2008 \u00e8 stata primadonna del variet\u00e0 \"Gabbia di matti\" della Compagnia del Bagaglino in onda su Canale 5. \nNel 2011 \u00e8 scelta dall'ex ministro della Difesa Ignazio La Russa come componente del suo ufficio di diretta collaborazione con le mansioni di conduttrice e co-organizzatrice degli eventi per le celebrazioni del 150\u00ba anniversario dell'Unit\u00e0 d'Italia percependo un compenso annuo di 16.120 euro ; tale decisione \u00e8 stata oggetto di interrogazione parlamentare a prima firma dell'ex deputato Andrea Sarubbi, alla quale La Russa ha risposto affermando che l'ingaggio della Borselli avrebbe consentito un risparmio degli oneri rispetto a quelli corrisposti alla stessa showgirl rispetto all'assunzione di altri professionisti dello spettacolo. \nDalla fine del 2017 fino al maggio del 2018 \u00e8 conduttrice radiofonica su Radio Incontro donna con \"Attualmente diverso\", programma di attualit\u00e0 e politica.\nDichiaratasi di presenza politica di destra, la Borselli dal 2019 interviene come opinionista nelle trasmissioni \"Non \u00e8 l'Arena\" di Massimo Giletti su LA7, \"Quarta Repubblica\" di Nicola Porro su Rete 4, \"Mattino Cinque\" di Federica Panicucci e Francesco Vecchi su Canale 5, \"Fuori dal coro\" (Mario Giordano), \"Zona bianca\" (Giuseppe Brindisi), \"Pomeriggio Cinque\" (Barbara D'Urso). Dall\u2019agosto del 2020 scrive sempre di politica per il quotidiano \"Secolo d'Italia\". Collabora inoltre con \"Il Tempo\".\nVita privata.\nDopo una relazione di sei anni con l'ex portiere della nazionale di calcio Walter Zenga, nel 2009 si sposa con Antonello Costigliola con cui ha due figli, Margot (2009) e Daniel (2012)."}
{"id": "1507781", "revid": "85405", "url": "https://it.wikipedia.org/wiki?curid=1507781", "title": "Nikita Dobrynin", "text": ""}
{"id": "1507782", "revid": "120814724", "url": "https://it.wikipedia.org/wiki?curid=1507782", "title": "Andreas Vogler", "text": "Attivit\u00e0.\n\u00c8 uno dei fondatori del team di architettura e design \"Architecture and Vision\".\nDopo gli studi in Storia dell'arte e in Letteratura, ha lavorato come progettista d'interni per Alinea AG, Basilea. Dal 1988 al 1994 ha studiato architettura presso l'Eidgen\u00f6ssische Technische Hochschule (Scuola politecnica federale) di Zurigo (Svizzera), frequentando un semestre presso la Rhode Island School of Design a Providence (USA), e laureandosi nel 1994 con un progetto per una stazione meteorologica, energeticamente autosufficiente e prefabbricata, sul Weissfluhjoch, Arosa.\nNel 1995 ha collaborato con Christoph Ingenhoven (Ingenhoven Architekten), a D\u00fcsseldorf, e dal 1995 al 1996 con Richard Horden (oggi \"Horden Cherry Lee Architects\"). Vogler ha insegnato micro-architettura e avviato diversi studi di architettura aerospaziale, affrontando il tema dell'abitabilit\u00e0 a bordo dell'International Space Station (ISS, Stazione spaziale internazionale) e lo studio di futuri habitat su Marte, insieme con la NASA.\nNello stesso periodo, Vogler ha pubblicato sul tema dell'architettura spaziale e partecipato a diversi concorsi di architettura. Nel biennio 2005-2006 ha partecipato al programma di ricerca Concept House della Technische Universiteit (Politecnico) di Delft (Paesi Bassi).\nDal 2002 ha avviato una collaborazione con l'architetto italiano Arturo Vittori, con cui ha costituito nel 2003 Architecture and Vision, un team di architettura e design, anche per applicazioni aerospaziali e terrestri.\nNel 2006 il prototipo della tenda per ambienti estremi \"DesertSeal\" (2004) \u00e8 stato inserito nella collezione permanente del Museum of Modern Art di New York, dopo essere stato esposto nella mostra \"SAFE: Design Takes on Risk\" (2005), curata da Paola Antonelli. Nello stesso anno Arturo Vittori e Andreas Vogler sono stati selezionati come \u201cModern-day Leonardos\u201d (Moderni Leonardo) dal Museum of Science and Industry di Chicago per l'esposizione \"Leonardo da Vinci: Man, Inventor, Genius\". Nel 2007 un modello della stazione gonfiabile \"MoonBaseTwo\" (2007) \u2013 ideata per l'esplorazione della Luna \u2013 \u00e8 stato incluso nella collezione del Museum of Science and Industry di Chicago, mentre \"MarsCruiserOne\" (2007), il progetto di veicolo-laboratorio pressurizzato per l'esplorazione di Marte, \u00e8 stato esposto al Centre Georges Pompidou di Parigi, durante la mostra \"Airs de Paris\".\n\u00c8 membro dell'American Institute of Aeronautics and Astronautics (AIAA, Associazione americana di aeronautica e astronautica).\nProgetti.\n2013\n2012 \n2011 \n2009 \n2007 \n2006 \nMostre selezionate.\n2013 \n2012 \n2011 \n2010 \n2009 \n2008 \n2007 \n2006 \n2005 "}
{"id": "1507783", "revid": "107807200", "url": "https://it.wikipedia.org/wiki?curid=1507783", "title": "Roberto Robaina", "text": "La sua carriera politica avvenne quasi interamente all'interno dell'Unione dei Giovani Comunisti, di cui fu anche segretario. Nel 1993 al 1999 fu ministro degli esteri, prendendo il posto di Ricardo Alarc\u00f3n de Quesada.\nNel 2002 fu espulso dal Partito Comunista di Cuba ed in seguito a tale avvenimento si \u00e8 ritirato dalla vita politica attiva. Roberto Robaina svolge attualmente la professione di pittore."}
{"id": "1507784", "revid": "1543377", "url": "https://it.wikipedia.org/wiki?curid=1507784", "title": "Campionato mondiale di calcio Under-17", "text": "Il Campionato mondiale di calcio Under-17 (ing. \"FIFA U-17 World Cup\") \u00e8 la massima competizione calcistica riservata ai calciatori di et\u00e0 inferiore a 17 anni ed \u00e8 organizzato dalla FIFA, il pi\u00f9 importante organismo calcistico del mondo.\nNato come \"FIFA U-16 World Championship\", la prima edizione si tenne in Cina nel 1985 e fu vinta dalla nazionale nigeriana. Da allora si svolse ogni due anni. Le prime tre edizioni furono riservate alle rappresentative Under-16 e solo dall'edizione del 1991, l'et\u00e0 limite fu alzata a 17. Con cinque successi, la \u00e8 la nazionale pi\u00f9 vincente di questa competizione. Il ha vinto il torneo quattro volte.\nDall'edizione 2007, la competizione ha assunto il nome di \"FIFA U-17 World Cup\". Un torneo corrispondente per calciatrici, il Campionato mondiale di calcio femminile Under-17, si disputa dal 2008.\nPremi.\nAd ogni torneo vengono assegnati tre premi:\nDal 2009 al miglior portiere del torneo viene assegnato il \"Guanto d'Oro\"."}
{"id": "1507791", "revid": "767487", "url": "https://it.wikipedia.org/wiki?curid=1507791", "title": "Savage Circus", "text": "I Savage Circus (dall'inglese \"circo selvaggio\") sono un gruppo musicale power metal tedesco.\nStoria dei Savage Circus.\nFondato dall'ex-batterista dei Blind Guardian Thomen Stauch nel 2004.\nSecondo il sito ufficiale, Thomen \u00e8 stato afflitto da una seria malattia, motivo per il quale \u00e8 stato sostituito dal 2006 da Mike Terrana; a partirte dal 2012, in seguito alla sua guarigione, l'ex batterista dei Blind Guardian \u00e8 tornato a far parte della formazione ufficiale del gruppo."}
{"id": "1507794", "revid": "108107", "url": "https://it.wikipedia.org/wiki?curid=1507794", "title": "Rodney R. Porter", "text": ""}
{"id": "1507797", "revid": "767487", "url": "https://it.wikipedia.org/wiki?curid=1507797", "title": "Davide Ferrario (musicista)", "text": "Biografia.\nInizia a suonare la chitarra ad otto anni per poi temporaneamente abbandonarla e passare agli strumenti elettronici.\nA 15 anni forma gli FSC. Il gruppo accompagna Franco Battiato nelle registrazioni di due album e in alcuni tour e partecipa al Festival di Sanremo 2007.\nNel 2008 inizia la collaborazione con Gianna Nannini, Davide partecipa al tour GiannaBest come chitarrista e tastierista, con Piero Pel\u00f9 per la realizzazione dell'album \"Fenomeni\" e con Franco Battiato nella realizzazione di \"Fleurs 2\".\nNel 2008 crea insieme a Maria Antonietta Sisini, musicista e compagna di vita e d'arte di Giuni Russo, un secondo sito web Ufficiale di Giuni Russo.\nIl 25 settembre 2010 esce in digitale F, il primo album da solista coprodotto da Francesco Bruni e Raffaele Stefani in cui partecipa Lele Battista e pubblicato su cd nel 2011 per Novunque distr. Self.\nDal 2013 suona come chitarrista, tastierista, addetto alle sequenze, e corista per i concerti di Max Pezzali.\nNel 2015 partecipa come produttore, assieme a Pier Paolo Peroni e a Claudio Cecchetto, alla realizzazione dell'album Astronave Max di Max Pezzali, suonando inoltre pianoforte, chitarre e tastiere, occupandosi delle programmazioni e dei cori.\nSi occupa, inoltre, della produzione dell'album BoyFred del rapper Fred De Palma assieme a Mace.\nNel 2016 partecipa a The Voice of Italy in veste di vocal coach per il team di Max Pezzali e si occupa della produzione del brano \"Tutt'al pi\u00f9\" riproposta da Patty Pravo al Festival di Sanremo 2016 assieme a Fred De Palma.\nAd oggi continua a collaborare dal vivo e in studio con Max Pezzali, oltre che come produttore ed autore per diversi progetti.\nDal 2019 si dedica anche alla produzione di musica elettronica. Ha pubblicato Lullabies EP, con l\u2019etichetta americana Manjumasi, e Drops, con Individual Music.\nJewel Ice, una delle tracce del primo EP, \u00e8 stata selezionata e supportata, tra gli altri, da Acid Pauli e da Hernan Cattaneo."}
{"id": "1507800", "revid": "1784425", "url": "https://it.wikipedia.org/wiki?curid=1507800", "title": "Felipe P\u00e9rez Roque", "text": "La carriera politica di P\u00e9rez Roque (soprannominato dai cubani \"el Perro\") cominci\u00f2 ai tempi dell'universit\u00e0, dove si laure\u00f2 in ingegneria elettronica impegnandosi con le organizzazioni studentesche legate al movimento castrista. Entrato giovanissimo nello staff di Fidel Castro, lavor\u00f2 nel Consiglio di Stato e venne inserito nel comitato centrale del Partito Comunista di Cuba.\nNel 1999 venne scelto come Ministro degli Esteri al posto di Roberto Robaina: al momento della sua nomina, egli era il ministro cubano pi\u00f9 giovane nonch\u00e9 l'unico nato dopo il 1959, anno del trionfo della rivoluzione cubana.\nIn questa veste non ha risparmiato critiche all'amministrazione Bush, accusata di aver ulteriormente inasprito l'embargo contro Cuba. Inoltre P\u00e9rez Roque \u00e8 il principale responsabile dell'avvicinamento tra Cuba e Cina ed egli stesso si \u00e8 fatto promotore di un'alleanza militare fra le due nazioni, sottoscritta nel 2001.\nP\u00e9rez Roque venne sostituito da ministro degli esteri il 2 marzo 2009 dal presidente Ra\u00fal Castro per aver tradito la rivoluzione, venendo sostituito da Bruno Rodriguez che in precedenza era suo vice."}
{"id": "1507802", "revid": "767487", "url": "https://it.wikipedia.org/wiki?curid=1507802", "title": "Tommaso Leccisotti", "text": "Biografia.\nTommaso Leccisotti, sacerdote, archivista dell'Abbazia di Montecassino, \u00e8 nato a Torremaggiore (Foggia) il 12 ottobre 1895. La sua figura ha dato lustro sia all'Ordine di San Benedetto sia alla cittadina di Torremaggiore, per la sua fede e la sua abnegazione nell'attivit\u00e0 di ricerca storico-religiosa. \nTommaso Leccisotti era il primogenito di dieci figli. Completate le scuole elementari a Torremaggiore, trascorse un anno presso il Collegio Massimo di Roma e in seguito complet\u00f2 gli studi superiori presso il Collegio di Montecassino conseguendo la maturit\u00e0 classica presso il Liceo Tulliano di Arpino. \nLa vocazione religiosa lo fece entrare nel Monastero di Montecassino ove intraprese il Noviziato nell'ottobre del 1914. Il 23 aprile 1915 fu chiamato alle armi: all'epoca i religiosi non erano esenti dal servizio militare. Dopo un corso alla Accademia Militare di Modena, venne inviato al fronte col grado di Sottotenente di Fanteria. Congedato nel 1919, fu consacrato sacerdote nel 1922. Consegu\u00ec la Laurea in Sacra Teologia nel 1924 presso il Collegio Internazionale di Sant'Anselmo in Roma e la Laurea in Lettere nel 1925 presso l'Universit\u00e0 degli studi di Roma \"La Sapienza\". \nPresso il monastero cassinese fu subito nominato bibliotecario, completando il catalogo librario che in seguito verr\u00e0 distrutto dai bombardamenti della Seconda guerra mondiale. Fu insegnante presso il Collegio e Direttore del Noviziato e del Seminario. Nel 1933, per circa un anno, fu collaboratore dell'Arcivescovo di Milano Cardinale Ildefonso Schuster. Tornato a Montecassino, inizi\u00f2 a tempo pieno la sua attivit\u00e0 di storico. \nNell'ottobre del 1943, a causa degli eventi bellici che rasero al suolo l'Abbazia Cassinese, fu costretto a trasferirsi a Roma presso la Basilica di San Paolo fuori le mura. A Roma fond\u00f2 la rivista monastica \"Benedectina\". Nel 1956 ritorn\u00f2 a Montecassino; nominato archivista, prese a riordinare il distrutto archivio. L'immane lavoro port\u00f2 alla realizzazione di un inventario di ben 11 volumi dal titolo: \"I Regesti dell'Archivio\", una guida attuale ancora oggi. \nDal 1956 fino alla morte avvenuta il 3 gennaio 1982, nonostante le sue cagionevoli condizioni di salute, lavor\u00f2 alla stesura di decine di volumi riguardanti la storia del monachesimo, la biografia dei cardinali benedettini Dusmet e Schuster, rispettivamente arcivescovi di Catania e Milano, scrisse decine di articoli pubblicati sulla sua rivista \"Benedectina\" e su numerose altre riviste scientifiche. \nLe sue opere maggiori sono: \"Le colonie Cassinesi in Capitanata\", \"Congregationis S. Iustinae de Padua O.S.B. Ordinationes Capitulorum Generalium\", \"Codex Diplomaticus Caietanus\", \"Montecassino\". Inoltre scrisse numerosi volumi ed articoli di ricerca storica sulla diocesi cassinese, sull'Archivio di Montecassino, su San Benedetto e il monachesimo italico e sulla storia della Congregazione Cassinese. \nNon dimentic\u00f2 la sua Puglia: infatti, scrisse numerosi articoli sulla Puglia monastica, medievale e moderna, nonch\u00e9 il volume \"Monasterium Terrae Maioris\", una pietra miliare riguardo alla storia di Torremaggiore. Pubblic\u00f2 anche un volumetto su Luigi Rossi (1597-1653), compositore nativo di Torremaggiore, fondatore della cantata da camera, attivo a Parigi e a Roma, e un articolo su \"Archivio Storico Pugliese\" dal titolo \"Episodi del 1848 a Torremaggiore\". \nLa Citt\u00e0 di Torremaggiore ha dedicato un'ampia strada e l'Istituto Tecnico Commerciale a don Tommaso Leccisotti, ed \u00e8 attivo un Centro Culturale a lui intitolato che da anni opera nel settore culturale."}
{"id": "1507808", "revid": "28592", "url": "https://it.wikipedia.org/wiki?curid=1507808", "title": "Nikolaj Rimsky-Korsakov", "text": ""}
{"id": "1507811", "revid": "108107", "url": "https://it.wikipedia.org/wiki?curid=1507811", "title": "Rodney Porter", "text": ""}
{"id": "1507813", "revid": "108107", "url": "https://it.wikipedia.org/wiki?curid=1507813", "title": "Hamilton O. Smith", "text": ""}
{"id": "1507814", "revid": "128346", "url": "https://it.wikipedia.org/wiki?curid=1507814", "title": "Erbata", "text": ""}
{"id": "1507817", "revid": "128346", "url": "https://it.wikipedia.org/wiki?curid=1507817", "title": "Fogliata", "text": ""}
{"id": "1507818", "revid": "287204", "url": "https://it.wikipedia.org/wiki?curid=1507818", "title": "Atmosfera di Plutone", "text": "L'atmosfera di Plutone \u00e8 il tenue strato di gas che circonda il pianeta nano, ed \u00e8 composta da azoto e in misura minore da metano e monossido di carbonio derivanti dalla sublimazione dei ghiacci superficiali. La pressione nei pressi della superficie \u00e8 di circa (), circa 100.000 volte inferiore alla pressione terrestre. Contiene strati di foschia, costituiti probabilmente da composti pi\u00f9 pesanti che si formano da questi gas, a causa delle radiazioni ad alta energia, ed \u00e8 particolarmente mutevole, per ragioni non del tutto chiare e non causate esclusivamente dalle peculiarit\u00e0 delle rotazioni orbitale e assiale di Plutone.\nPlutone \u00e8 l'unico oggetto transnettuniano noto a possedere un'atmosfera. La pressione dell'atmosfera sulla sua superficie, misurata dalla sonda spaziale \"New Horizons\" nel 2015, \u00e8 di circa () \u03bcbar), circa 100.000 volte inferiore alla pressione atmosferica della Terra. La temperatura superficiale \u00e8 compresa tra 40 e 60 K (da \u2212230 a \u2212210 \u00b0C) , ma cresce rapidamente con l'altitudine poich\u00e9 il metano genera un effetto serra nella sua atmosfera. Vicino ai 30\u00a0km di altitudine raggiunge in genere i 110 K, per poi decrescere gradualmente.\nL'atmosfera di Plutone \u00e8 stata studiata a partire dagli anni ottanta sulla base dell'osservazione di occultazioni di stelle da parte di Plutone e con osservazioni spettroscopiche, mentre nel 2015 \u00e8 stato studiato da vicino dalla \"New Horizons\".\nScoperta.\nGi\u00e0 negli anni quaranta Gerard Kuiper cerc\u00f2 le prove dell'esistenza di una atmosfera con osservazioni spettroscopiche di Plutone, senza successo. Negli anni settanta alcuni astronomi avanzarono l'ipotesi di un'atmosfera spessa e persino di oceani di neon: a quei tempi si pensava che tutti gli altri gas che abbondano nel sistema solare dovrebbero congelare o disperdersi nello spazio. Questa ipotesi per\u00f2 si basava su una sovrastima della massa di Plutone.\nLa prima indiretta evidenza dell'atmosfera si ebbe nel 1976 quando con osservazioni nell'infrarosso con il Telescopio Mayall si scopr\u00ec la presenza del ghiaccio di metano sulla sua superficie, che alle temperature plutoniane sarebbe dovuto sublimare.\nL'esistenza dell'atmosfera di Plutone venne provata quando negli anni ottanta lo si osserv\u00f2 durante le occultazioni stellari. Il 19 agosto 1985 Noah Brosch e Haim Mendelson dell'Osservatorio Wise in Israele osservarono Plutone che occultava una stella, ma la qualit\u00e0 dei dati era piuttosto scarsa a causa di condizioni di osservazione sfavorevoli, inoltre la descrizione dettagliata \u00e8 stata pubblicata solo 10 anni dopo. Il 9 giugno 1988 l'esistenza dell'atmosfera fu definitivamente provata con osservazioni di occultazioni da otto diversi siti, con i migliori risultati ottenuti dall'osservatorio aviotrasportato Kuiper. La temperatura e la pressione erano impossibili da calcolare in quel momento a causa dell'assenza di dati sulla composizione chimica dell'atmosfera e di una grande incertezza nel raggio e nella massa di Plutone.\nNel 1992 con l'United Kingdom Infrared Telescope divenne chiaro che la superficie di Plutone era coperta principalmente da ghiaccio di azoto, pi\u00f9 volatile del metano; ci\u00f2 suggeriva che anche l'atmosfera fosse principalmente costituita da questo elemento. La stessa osservazione fu fatta con l'Infrared Telescope Facility della NASA che rivel\u00f2 per la prima volta la presenza di metano allo stato gassoso.\nIntorno all'anno 2000, Plutone \u00e8 entrato nei campi ricchi di stelle della Via Lattea, dove rimarr\u00e0 fino al 2020. Le prime occultazioni stellari dopo il 1988 furono osservate nel 2002 da un team guidato da Bruno Sicardy dell'Osservatorio di Parigi, James Elliot del MIT e Jay Pasachoff del Williams College. Sorprendentemente, la pressione atmosferica fu calcolata in , anche se Plutone era pi\u00f9 lontano dal Sole rispetto al 1988 e quindi avrebbe dovuto essere pi\u00f9 freddo e avere un'atmosfera pi\u00f9 rarefatta. Una spiegazione plausibile \u00e8 che nel 1987 il polo sud di Plutone era uscito dall'ombra per la prima volta in 120 anni, causando la sublimazione di una considerevole quantit\u00e0 di azoto della calotta polare sud. Saranno necessari decenni perch\u00e9 avvenga la condensazione dell'azoto in eccesso nel polo opposto, secondo un fenomeno ciclico. Nello stesso studio \u00e8 stata anche rivelata quella che potrebbe essere la prima prova della presenza di vento nell'atmosfera di Plutone.\nUn'altra occultazione venne osservata il 12 giugno 2006, con altre successive che si verificarono con maggior frequenza. L'elaborazione di questi dati mostrava che la pressione continuava ad aumentare. Nell'ottobre 2006, la NASA ha annunciato la scoperta della presenza di etano sulla superficie di Plutone. L'etano sarebbe il risultato della fotolisi o della radiolisi (la conversione chimica determinata, rispettivamente, dalla luce o da particelle radioattive) di metano congelato sulla superficie di Plutone e sospeso nell'atmosfera. \nUn'occultazione di una stella particolarmente brillante, circa 10 volte pi\u00f9 luminosa di Plutone stesso, \u00e8 stata osservata il 29-30 giugno 2015, appena 2 settimane prima del fly-by della \"New Horizons\".\nIl 14 luglio 2015 la \"New Horizons\" ha studiato l'atmosfera di Plutone per la prima volta da distanza ravvicinata, tramite radio occultazioni e osservando l'indebolimento della radiazione solare durante il volo nel cono d'ombra di Plutone. La pressione atmosferica superficiale \u00e8 risultata minore di quella osservata negli anni precedenti, segno che parte di essa si era congelata precipitando sulla superficie, a causa dell'allontanamento di Plutone dal Sole e del suo conseguente raffreddamento.\nComposizione.\nIl componente principale dell'atmosfera di Plutone \u00e8 l'azoto, mentre il contenuto di metano, secondo le misurazioni della \"New Horizons\", \u00e8 pari allo 0,25%. Per il monossido di carbonio, le stime basate da Terra sono dello 0,025-0,15% (2010) e 0,05-0,075% (2015). Sotto l'influenza della radiazione cosmica ad alta energia, questi gas reagiscono per formare composti pi\u00f9 complessi, tra i quali etano (C2H6), etilene (C2H4), acetilene (C2H2), idrocarburi pi\u00f9 pesanti, nitrili e acido cianidrico (la quantit\u00e0 di etilene \u00e8 circa 0,0001% e la quantit\u00e0 di acetilene \u00e8 di circa 0,0003%). Questi composti precipitano lentamente sulla superficie, e tra questi sono probabilmente presenti anche le toline, che sono responsabili del colore bruno-rossastro di Plutone (cos\u00ec come quello di alcuni altri corpi del sistema solare esterno).\nIl composto pi\u00f9 volatile nell'atmosfera di Plutone \u00e8 l'azoto, seguito dal monossido di carbonio e dal metano. L'indicatore di volatilit\u00e0 \u00e8 la pressione di vapore saturo; alla temperatura di 40\u00a0K (vicino al valore minimo della superficie di Plutone) \u00e8 di circa per l'azoto, per il monossido di carbonio e 0,001\u00a0Pa per il metano. Aumenta rapidamente con la temperatura e a 60\u00a0K (vicino al valore massimo) si avvicina, rispettivamente, a 10.000, 3000 e 10 Pa. Per idrocarburi pi\u00f9 pesanti del metano, acqua, ammoniaca, anidride carbonica e acido cianidrico, questa pressione \u00e8 ancora molto bassa (circa 10-5 Pa o anche meno), che indica, almeno nella bassa atmosfera di Plutone, assenza di volatilit\u00e0 per questi composti.\nFoschia.\nLa \"New Horizons\" ha scoperto nell'atmosfera di Plutone una foschia a pi\u00f9 strati, che copre l'intero pianeta nano e raggiunge un'altitudine di oltre 200\u00a0km. Le migliori immagini ottenute dalla sonda mostrano circa 20 strati di foschia la cui estensione orizzontale non \u00e8 inferiore a 1000\u00a0km, mentre la distanza verticale tra uno strato e l'altro \u00e8 di circa 10\u00a0km.\nNonostante la densit\u00e0 dell'atmosfera sia molto bassa, la foschia \u00e8 piuttosto apprezzabile e diffonde sufficiente luce per permettere di fotografare alcuni dettagli del lato non illuminato di Plutone. La dimensione delle particelle di foschia non \u00e8 chiara: il suo colore blu indica un raggio delle particelle vicino a , ma il rapporto di luminosit\u00e0 con diversi angoli di fase indica un raggio superiore a 100\u00a0nm. Ci\u00f2 pu\u00f2 essere spiegato dall'aggregazione di particelle piccole (qualche decina di nm) in aggregati pi\u00f9 grandi (centinaia di nm).\nProbabilmente la foschia \u00e8 costituita da particelle di composti non volatili, che sono sintetizzati dai gas atmosferici sotto l'influenza delle radiazioni cosmiche ad alta energia. Gli strati di foschia potrebbero essersi formati a causa delle onde atmosferiche (la cui presenza \u00e8 suggerita anche da osservazioni di occultazioni), create dal vento che soffia sull'irregolare superficie di Plutone.\nUn'altra prova dell'esistenza di foschia \u00e8 stata ottenuta nel 2002 dall'osservazione di un'occultazione. La luce stellare che riusc\u00ec a raggiungere la Terra durante l'occultazione (a causa della rifrazione causata dall'atmosfera di Plutone), dimostr\u00f2 un aumento di intensit\u00e0 con l'aumentare della lunghezza d'onda (nell'infrarosso, da 0,75 a 2 \u00b5m). Ci\u00f2 fu interpretato come una prova tangibile della diffusione della luce a causa degli aerosol (come l'arrossamento del sole all'alba o al tramonto) presenti. Tuttavia, questa caratteristica era assente durante le successive eclissi, e il 14 luglio 2015, la \"New Horizons\" ha trovato che la foschia era blu.\nNell'ultima serie di immagini ricevute dalla New Horizons sono state osservate anche alcune potenziali nuvole.\nTemperatura e struttura.\nPlutone non ha una vera troposfera; le osservazioni della \"New Horizons\" suggeriscono un sottile strato dello spessore inferiore a 1\u00a0km. Al di sopra vi \u00e8 la stratosfera, dove a causa dell'effetto serra causato dal metano la temperatura varia con l'altezza; la temperatura media superficiale \u00e8 di (misurata nel 2005), mentre il valore medio di tutta l'atmosfera \u00e8 (2008). \nAll'altezza di 20-40\u00a0km la temperatura raggiunge il suo massimo (100-110 K, nella stratopausa) per poi diminuire lentamente (circa 0,2 K/km; nella mesosfera). Le cause di questa diminuzione non sono del tutto chiare; potrebbe essere correlata all'azione di raffreddamento del monossido di carbonio, dell'acido cianidrico o per altri motivi. Sopra i 200 km la temperatura raggiunge circa 80 K e rimane costante.\nLa temperatura degli strati superiori dell'atmosfera non mostra cambiamenti temporali evidenti. Nel 1988, 2002 e 2006 era approssimativamente costante e pari a 100 K, nonostante l'aumento di pressione osservato, inoltre la temperatura rimane costante su tutta la superficie senza risentire della differente latitudine e dall'insolazione. La sole piccole differenze, di 0,5-0,8 K su una scala di pochi km, potrebbero essere causate da onde gravitazionali o turbolenze generate dal vento.\nL'interazione con l'atmosfera influenza in modo significativo la temperatura della superficie. I calcoli mostrano che l'atmosfera, nonostante una pressione molto bassa, pu\u00f2 ridurre significativamente le variazioni diurne della temperatura superficiale, tuttavia esistono variazioni di temperatura di circa 20 K, in parte a causate del raffreddamento della superficie dovuto alla sublimazione dei ghiacci.\nPressione.\nLa pressione dell'atmosfera di Plutone \u00e8 molto bassa e fortemente variabile nel corso del tempo. Le osservazioni di occultazioni stellari di Plutone mostrano che era aumentata di circa 3 volte tra il 1988 e il 2015, nonostante Plutone si stia allontanando dal Sole dal 1989. Ci\u00f2 \u00e8 probabilmente causato dal polo nord di Plutone che, dopo un lungo inverno, ha iniziato a ricevere dal 1987 la luce solare, che ha intensificato la sublimazione dell'azoto dall'emisfero settentrionale, mentre il suo polo sud \u00e8 ancora troppo caldo per il suo brinamento. Non \u00e8 insolito che anche dopo oltre un decennio dal massimo avvicinamento al Sole la temperatura sia salita: anche se in tempi molto pi\u00f9 brevi lo stesso si sperimenta sulla Terra, dove la temperatura massima giornaliera viene raggiunta nelle prime ore del pomeriggio e non alle 12 quando l'irraggiamento del Sole \u00e8 al massimo, questo perch\u00e9 materia e gas che compongono superficie e aria si riscaldano gradualmente. \nEra comunque difficile ottenere dati precisi da osservazioni dalla Terra, anche per via dell'incertezza del raggio di Plutone. I primi dati diretti e affidabili sugli strati pi\u00f9 bassi dell'atmosfera sono stati ottenuti dalla \"New Horizons\" il 14 luglio 2015 tramite misurazioni effettuate col metodo della radio-occultazione. La pressione superficiale \u00e8 stata stimata in 1 Pa ( all'arrivo della sonda e mentre la New Horizons stava lasciando il sistema). Ci\u00f2 \u00e8 in linea con i dati di occultazione degli anni precedenti, anche se alcuni vecchi dati hanno dato valori circa 2 volte pi\u00f9 alti.\nCambiamenti stagionali.\nA causa della sua eccentricit\u00e0 orbitale, all'afelio Plutone riceve 2,8 volte meno calore dal Sole rispetto a quando si trova al perielio. Ci\u00f2 dovrebbe causare forti cambiamenti nella sua atmosfera, sebbene alcuni dettagli di questi processi non siano ben chiari. Inizialmente si pensava che all'afelio l'atmosfera si dovesse in gran parte congelare e ricadere sulla superficie, ma modelli pi\u00f9 recenti suggeriscono che Plutone conservi un'atmosfera significativa durante tutto il suo lungo anno.\nL'ultimo passaggio di Plutone al perielio avvenne il 5 settembre 1989, e a partire dal 2015 si sta allontanando dal Sole con la conseguente diminuzione della radiazione solare ricevuta. Inoltre c'\u00e8 da considerare anche un altro fattore, ossia la sua grande inclinazione assiale (122,5\u00b0), che comporta lunghi giorni polari e notti su ampie parti della sua superficie. Poco prima del perielio, il 16 dicembre 1987, Plutone era all'equinozio, e il suo polo nord usc\u00ec dalla lunga notte polare, durata ben 124 anni terrestri.\nIl modello elaborato dagli scienziati prevede che durante il precedente afelio, avvenuto nel 1865, fosse presente una significativa quantit\u00e0 di ghiaccio volatile negli emisferi settentrionale e meridionale. Circa allo stesso momento, quando si verific\u00f2 l'equinozio, fu l'emisfero australe a uscire dalla lunga notte e a ricevere la luce solare. I ghiacci iniziarono a migrare verso l'emisfero settentrionale e intorno al 1900 l'emisfero meridionale divenne in gran parte privo di ghiacci. Dopo l'equinozio del 1987 fu l'emisfero australe che inizi\u00f2 a oscurarsi, tuttavia la sua superficie si raffredd\u00f2 lentamente, dopo la lunga esposizione alla luce solare che l'aveva abbondantemente riscaldata; per questo motivo i gas che ora stanno evaporando dall'emisfero settentrionale non possono condensarsi rapidamente in quello australe, continuando ad accumularsi nell'atmosfera, aumentandone la pressione. Intorno al 2035-2050, l'emisfero australe sar\u00e0 abbastanza freddo da permettere un'intensa condensazione dei gas che migreranno dall'emisfero settentrionale. Questo processo continuer\u00e0 fino al successivo equinozio, che avverr\u00e0 circa nello stesso periodo del prossimo afelio, nel 2113. L'emisfero nord non perder\u00e0 completamente i gas volatili e la loro sublimazione continuer\u00e0 a rifornire l'atmosfera anche durante l'afelio. Il cambiamento della pressione atmosferica basato su questo modello \u00e8 di circa 4 volte; il minimo \u00e8 stato raggiunto vicino agli anni 1970-1980, e il massimo sar\u00e0 attorno al 2030. La temperatura durante questo ciclo varia solamente di alcuni gradi.\nFuga atmosferica.\nDai dati a disposizione prima della missione \"New Horizons\", si pensava che l'atmosfera di Plutone perdesse 1027-1028 molecole (50-500 kg) di azoto al secondo, corrispondenti alla perdita di uno strato superficiale di ghiaccio di diverse centinaia di metri o di chilometri di spessore durante la vita del sistema solare. I dati ottenuti dalla sonda spaziale hanno tuttavia rivelato che la fuga atmosferica \u00e8 stata sovrastimata di almeno quattro ordini di grandezza; l'atmosfera di Plutone sta attualmente perdendo solo 1x1023 molecole di azoto e 5\u00d71025 molecole di metano ogni secondo. Ci\u00f2 comporta una perdita di solo alcuni centimetri di ghiaccio di azoto e di decine di metri di ghiaccio di metano durante l'intera vita del sistema solare.\nLe molecole che sfuggono a velocit\u00e0 elevata nello spazio vengono ionizzate dalla radiazione ultravioletta del Sole, formando un ostacolo al vento solare che viene rallentato e deviato, creando un'onda d'urto a monte di Plutone. Gli ioni, catturati dal vento solare, vengono trasportati oltre il pianeta nano, formando una coda di ioni o di plasma. Lo strumento SWAP della \"New Horizons\" durante il suo allontanamento determiner\u00e0 la velocit\u00e0 con la quale Plutone perde la sua atmosfera, consentendo agli scienziati di studiare l'evoluzione futura dell'atmosfera e della superficie di Plutone.\nLa calotta bruno-rossastra del polo nord di Caronte, la pi\u00f9 grande delle lune di Plutone, pu\u00f2 essere composta da toline, macromolecole organiche prodotte da metano, azoto e altri gas rilasciati dall'atmosfera di Plutone nello spazio circostante, e che Caronte cattura durante la sua rivoluzione attorno al centro di massa del sistema."}
{"id": "1507819", "revid": "247222", "url": "https://it.wikipedia.org/wiki?curid=1507819", "title": "Alberto Paloschi", "text": "Carriera.\nClub.\nInizi.\nNato a Chiari, in provincia di Brescia, ha cominciato a giocare nelle giovanili della Cividatese, squadra del suo paese di residenza, Cividate al Piano, in provincia di Bergamo, fino alla categoria esordienti. Paloschi ha iniziato a giocare come esterno di centrocampo prima di iniziare a fare l'attaccante. Successivamente ha fatto diversi provini all'Atalanta, ma nessuno di questi ha avuto esito positivo.\nIl 10 febbraio 2008 fa il suo esordio in serie A con il Milan nella partita casalinga contro il Siena. A soli 18 secondi dal suo ingresso in campo segna il suo primo gol, decisivo per la vittoria dei rossoneri per 1-0.\nParma.\nIl 27 agosto 2008 il , compagine di Serie B, ne ha ufficializzato l'acquisizione in compartecipazione dal Milan. Con i ducali ha esordito il 29 agosto 2008 contro il (1-1) nell'anticipo della prima giornata di Serie B 2008-2009, entrando all'inizio del secondo tempo. Ha segnato il primo gol in maglia giallobl\u00f9 il 13 settembre 2008 contro l', realizzando al 12\u00ba minuto il primo gol del 4-1 finale con un colpo di testa sullo sviluppo di un calcio d'angolo. Durante la stagione, terminata con la promozione in Serie A dei ducali, Paloschi ha giocato 39 partite nelle quali ha segnato 12 gol.\nIl 16 giugno 2009 la societ\u00e0 gialloblu ha ufficializzato il rinnovo della compropriet\u00e0 di Paloschi anche per la stagione 2009-2010. Il 23 agosto 2009 ha segnato il primo gol stagionale nella partita della prima giornata di campionato pareggiata 2-2 in casa dell'Udinese. Il 15 settembre 2009 ha ricevuto il \"Premio Silvio Piola\" come miglior attaccante Under-21 della stagione 2008-2009. Le sue presenze nel secondo campionato in maglia crociata sono state limitate da due infortuni muscolari dovuti alla repentina crescita del giocatore (5 centimetri in un anno): il primo l'8 novembre 2009 in Parma-Chievo e il secondo durante Parma-Lazio del 14 febbraio 2010.\nIl 25 giugno 2010 il sito ufficiale del Parma ha comunicato l'avvenuto rinnovo della compropriet\u00e0 con il Milan fino al 2011. Nella stagione 2009-2010 Paloschi ha disputato 18 gare (17 in Serie A e una in Coppa Italia) segnando 4 gol in campionato.\nLa stagione 2010-2011 non \u00e8 iniziata nel migliore dei modi per l'attaccante che, dopo aver giocato la prima partita della Serie A 2010-2011 contro il Brescia subentrando nel corso della ripresa a Bojinov, \u00e8 dovuto rimanere lontano dai campi di gioco per tutto il resto del 2010 a causa di un nuovo infortunio muscolare subito con la Nazionale Under-21.\nGenoa e ritorno al Milan.\nIl 26 gennaio 2011 il Milan ha riscattato la met\u00e0 del cartellino in possesso del Parma e ha ceduto il giocatore in compropriet\u00e0 al Genoa, squadra con cui si stava allenando gi\u00e0 da alcuni giorni.\nHa fatto il suo esordio in maglia rossobl\u00f9 il 30 gennaio 2011, subentrando a Marco Rossi nei minuti finali della partita Genoa-Parma (3-1). Il 20 febbraio 2011 ha segnato le prime reti con il Grifone, grazie alla prima doppietta personale in Serie A realizzata contro la Roma che ha fissato il risultato sul 4-3 in favore della squadra ligure. In totale con il Genoa ha disputato 12 partite in campionato e segnato 2 gol.\nIl 24 maggio 2011 Genoa e Milan si sono accordati per risolvere la compartecipazione a favore della squadra rossonera e cos\u00ec Paloschi, dopo tre anni in compropriet\u00e0, \u00e8 tornato al Milan. L'accordo \u00e8 stato formalizzato il 22 giugno seguente. Il 6 agosto 2011 ha vinto la Supercoppa italiana con il Milan che ha battuto l'Inter a Pechino per 2-1, partita nella quale Paloschi non \u00e8 per\u00f2 sceso in campo.\nChievo.\nL'8 agosto 2011 \u00e8 passato in prestito con diritto di riscatto della compartecipazione al Chievo. Ha esordito in maglia gialloblu il 18 settembre 2011 nella partita di campionato persa per 2-1 contro il , subentrando nel corso del primo tempo a Sergio Pellissier e segnando la rete del momentaneo 1-1 clivense. In totale nel primo anno con la squadra veneta ha disputato 36 partite segnando 6 gol. Alla fine della stagione Chievo e Milan si sono accordati per il prolungamento del prestito del giocatore fino alla fine della stagione 2012-2013.\nNell'agosto del 2012 si \u00e8 infortunato alla caviglia riportando una distorsione con lesione del legamento ed \u00e8 quindi stato operato per la ricostruzione della capsula. \u00c8 tornato in campo l'11 novembre 2012 contro l'Udinese subentrando a Luciano nel corso del secondo tempo e segnando su rigore la seconda rete dei clivensi (2-2 il risultato finale). Il 2 dicembre seguente ha realizzato la prima tripletta in carriera, segnando le prime 3 reti (di cui la prima su rigore) con cui il Chievo ha battuto per 4-2 il Genoa al Ferraris. Il 31 gennaio 2013, ultimo giorno del mercato invernale, Chievo e Milan, con un comunicato sui propri siti ufficiali, hanno annunciato di essersi accordati per la cessione in compartecipazione del giocatore al Chievo. Alla fine della stagione, conclusa da Paloschi con all'attivo 20 presenze e 7 reti, le due societ\u00e0 hanno rinnovato la compropriet\u00e0 del giocatore per un ulteriore anno.\nNella stagione successiva ha disputato 37 partite realizzando 15 gol di cui 13 in campionato tra cui tre doppiette (una contro il Napoli, una contro il Genoa e un'altra al Bologna), tutte al Bentegodi, e una tripletta in casa del Livorno. Ha inoltre realizzato una doppietta anche in Coppa Italia contro la che ha valso la qualificazione agli ottavi di finale, dove il Chievo \u00e8 stato eliminato dalla . Al termine della stagione il Chievo ha riscattato dal Milan la seconda met\u00e0 del cartellino di Paloschi.\nSegna la sua prima rete il 21 settembre nella partita persa 3-2 contro il a 8 minuti dalla fine. Il 21 dicembre 2014 il Chievo vince il derby contro il Verona grazie ad un suo goal di testa a dieci minuti dalla fine, diventando cos\u00ec l'eroe della partita e dei suoi tifosi. Il 15 marzo a Marassi contro il Genoa realizza la sua prima doppietta stagionale che vale la vittoria per il Chievo (0-2). Con queste due reti, diventa il secondo miglior marcatore dei clivensi in Serie A con 31 reti (il primo \u00e8 Pellissier), scalzando Cossato. Il 10 maggio realizza la sua seconda rete in un Derby di Verona (dopo quella dell'andata) aprendo le marcature con un colpo di testa.\nLa stagione 2015-2016 si apre nel migliore dei modi, con tre gol segnati dopo appena due giornate di campionato (la prima all'esordio contro l'Empoli seguita da una doppietta nella vittoria contro la Lazio). Il 6 dicembre 2015, siglando un rigore nella vittoria per 2-0 contro il Frosinone, segna il suo quarantesimo gol con la maglia del Chievo (e il suo sesto gol in campionato).\nSwansea City.\nIl 29 gennaio 2016 viene acquistato per 10 milioni di euro dallo Swansea City, squadra militante in Premier League, con cui firma un contratto di tre anni e mezzo con un ingaggio di 1,2 mln di euro; sceglie di indossare la maglia numero 9. Quattro giorni pi\u00f9 tardi fa il suo esordio con la nuova maglia, nella partita pareggiata per 1-1 sul campo del West Bromwich Albion, subentrando a Ki Sung-yueng alla fine del primo tempo. Il 28 febbraio seguente segna il suo primo gol con gli \"Swans\", nella sconfitta per 1-2 contro il Tottenham a White Hart Lane. Si ripete il 2 aprile, realizzando una rete nel 2-2 sul campo dello Stoke City. In sei mesi mette insieme 10 presenze e 2 gol.\nAtalanta.\nIl 17 giugno dello stesso anno viene annunciato il suo ingaggio per 7,5 milioni di euro ed uno stipendio di 1 milione netto a stagione pi\u00f9 bonus per complessive sei stagioni (cinque pi\u00f9 un'opzione per il sesto anno) da parte dell'Atalanta a partire dal 1\u00ba luglio. Gioca la sua prima partita ufficiale con i bergamaschi il 13 agosto 2016, giocando da titolare la partita casalinga del terzo turno di Coppa Italia vinta per 3-0 contro la Cremonese, formazione di Lega Pro.\nSPAL e prestito al Cagliari.\nDopo aver vissuto da comprimario la storica stagione della squadra bergamasca, con 14 presenze totali senza reti segnate, il 7 luglio 2017 passa in prestito con diritto di riscatto alla SPAL. Segna la sua prima rete il 1\u00ba ottobre, nella sfida casalinga pareggiata 1-1 contro il Crotone. In due anni e mezzo mette insieme 64 presenze e 10 gol.\nIl 31 gennaio 2020 passa in prestito al nello scambio con Alberto Cerri. Esordisce con i sardi il 1\u00ba febbraio contro il , nella gara di campionato pareggiata in casa (2-2). Collezioner\u00e0 soltanto 7 presenze totali con il club sardo.\nA fine stagione torna alla SPAL, scendendo in cadetteria dopo 11 stagioni nelle massime serie, e torna al gol il 17 ottobre 2020 nel pareggio per 3-3 sul campo del Pordenone. Al termine della stagione resta svincolato.\nSiena.\nIl 19 agosto 2021 trova l'accordo con il , scendendo in Serie C per la prima volta in carriera, sottoscrivendo un accordo proprio con la squadra contro la quale 13 anni prima aveva debuttato e segnato in Serie A.Il 12 settembre segna il primo gol con i bianconeri, nel 3-0 nel derby contro la Carrarese. \nNazionale.\nIl 17 novembre 2006 ha esordito nella Nazionale Under-17, con cui ha disputato 9 partite e realizzato 4 gol.\nIl 12 novembre 2007, invece, ha esordito nella Nazionale Under-19 contro Malta, partita valida per le qualificazioni all'Europeo Under-19 2008, sostituendo all'inizio del secondo tempo Eusepi.\nIl 22 marzo 2008 \u00e8 stato convocato per la prima volta nella Nazionale Under-21 di Pierluigi Casiraghi al posto dell'infortunato Andrea Russotto.\nIl 26 maggio 2008 ha segnato la sua prima rete con la Nazionale Under-19 nella partita valida per la \"Fase Elite\" di qualificazione agli Europei di categoria del 2008 contro i pari et\u00e0 della Svezia (2-0) siglando al 42\u00ba minuto il gol del momentaneo 1-0. Nel luglio del 2008 ha partecipato all'Europeo Under-19 in Repubblica Ceca, in cui la Nazionale azzurra si \u00e8 classificata seconda, disputando 5 partite nelle quali ha realizzato 2 gol, entrambi su rigore, nella fase a gironi, uno contro la Grecia e l'altro contro i padroni di casa della Repubblica Ceca.\nIl 18 novembre 2008, sotto la direzione del tecnico Pierluigi Casiraghi, ha esordito a 18 anni nella Nazionale Under-21, entrando nel secondo tempo della partita amichevole Germania-Italia (1-0) in sostituzione di Mario Balotelli. Il 25 marzo 2009 ha realizzato il suo primo gol con l'Under-21 nella partita Austria-Italia (2-2).\n\u00c8 stato convocato per gli Europei Under-21 2009, durante i quali \u00e8 sceso in campo nella semifinale persa contro la Germania sostituendo Acquafresca al 79\u00ba minuto di gioco. Successivamente con la Nazionale Under-21 ha preso parte alle qualificazioni all'Europeo Under-21 2011 (4 presenze e un gol nella prima gara contro il Galles) e a quelle per l'Europeo Under-21 2013 (6 presenze e un gol contro l'Ungheria). \u00c8 stato inoltre inserito tra i 23 convocati per la fase finale dell'Europeo Under-21 2013 in Israele dove ha disputato da titolare la terza ed ultima partita della fase a gironi contro la Norvegia, pareggiata 1-1.\nDal 10 al 12 marzo 2014 \u00e8 stato convocato dal CT della nazionale maggiore Cesare Prandelli per uno stage organizzato allo scopo di visionare giovani giocatori in vista dei Mondiali 2014, e anche dal 1\u00b0 al 4 giugno 2015 \u00e8 stato convocato dal CT della nazionale Antonio Conte per uno stage in vista delle partite di qualificazione agli Europei del 2016.\nStatistiche.\nPresenze e reti nei club.\n\"Statistiche aggiornate al 21 febbraio 2022.\""}
{"id": "1507822", "revid": "827882", "url": "https://it.wikipedia.org/wiki?curid=1507822", "title": "Discografia dei Vader", "text": "Discografia e videografia del gruppo death metal polacco Vader.\nCover.\nTra le reinterpretazioni di gruppi metal, spiccano le strane cover dei Depeche Mode e dei Thin Lizzy."}
{"id": "1507824", "revid": "124123", "url": "https://it.wikipedia.org/wiki?curid=1507824", "title": "Isidoro Malmierca Peoli", "text": "Fece inizialmente parte del Partito Socialista Popolare, movimento di estrema sinistra abbastanza piccolo e fortemente legato a Mosca. Avversario della dittatura di Fulgencio Batista, si un\u00ec alla rivolta di Fidel Castro nonostante il \"l\u00ecder Maximo\" non avesse fiducia nella strategia del PSP, da lui definita \"avventurista\".\nDurante la rivoluzione Cubana Malmierca Peoli serr\u00f2 e riorganizz\u00f2 le file del PSP, che grazie alla sua gestione divenne una forza politica e militare importante. Dopo che il Movimento del 26 di luglio prese il potere, egli fu il responsabile della sicurezza del nuovo governo e nel 1965 gest\u00ec lo scioglimento del PSP che and\u00f2 a confluire nel Partito Comunista di Cuba.\nAbile mediatore tra i politici castristi ed i giovani idealisti che avevano appoggiato la rivoluzione, Malmierca Peoli entr\u00f2 nel comitato centrale del PCC e divenne redattore capo del quotidiano \"Granma\": mantenne questo incarico fino al dicembre del 1976, periodo in cui venne scelto come Ministro degli Esteri.\nIn questa veste smorz\u00f2 la tendenza filo-cinese del governo cubano e rappresent\u00f2 l'ala pi\u00f9 vicina all'Unione Sovietica. Si dimise dal ministero del 1992 per motivi di salute: povero e malato, mor\u00ec nella capitale a causa di un cancro del polmone nel 2001 all'et\u00e0 di 70 anni."}
{"id": "1507831", "revid": "108107", "url": "https://it.wikipedia.org/wiki?curid=1507831", "title": "Niels K. Jerne", "text": ""}
{"id": "1507836", "revid": "767487", "url": "https://it.wikipedia.org/wiki?curid=1507836", "title": "Mosquito Coast (film)", "text": "Mosquito Coast (\"The Mosquito Coast\") \u00e8 un film del 1986 diretto dal regista Peter Weir, con protagonista Harrison Ford, tratto da un romanzo di Paul Theroux.\nLa vicenda narrata nel film \u00e8 raccontata da Charlie (River Phoenix), figlio del protagonista Allie Fox (Harrison Ford). \nScritto dallo sceneggiatore Paul Schrader, gi\u00e0 autore di \"American Gigol\u00f2\" e \"Taxi Driver\", sulla base dell'omonimo romanzo di Paul Theroux, all'inizio il film non ebbe successo, ma con gli anni \u00e8 diventato un film di culto ed oggi \u00e8 considerato uno dei migliori lavori del regista, che aveva gi\u00e0 collaborato con Ford l'anno precedente in \"Witness - Il testimone\".\nTrama.\nIl sogno allucinato di Allie Fox, inventore, anticonformista e contestatore, si trasforma in una folle avventura. Indignato dal consumismo e dal capitalismo, incompreso nel suo lavoro, Allie lascia gli Stati Uniti con tutta la famiglia per la Mosquito Coast honduregna, dove acquista il villaggio di Jeronimo nella giungla. Al comando dei suoi, della famiglia Maywit e degli zambo locali, Allie insegue l'utopia di creare dal nulla il suo paradiso.\nIn un primo momento il piccolo abitato si avvia a prosperare. L'inventore dota Jeronimo di un'enorme macchina (\"\"Cicciobomba\") in grado di produrre ghiaccio per refrigerare il paese. Intanto per\u00f2 si scontra con il reverendo Spellgood, una caricaturale figura di missionario che, deciso a evangelizzare la regione, minaccia di alienare gli abitanti di Jeronimo.\nQuando tre banditi cercano rifugio al villaggio l'equilibrio si spezza. Pur di non sottostare al loro ricatto, Allie li attira con un tranello nel \"Cicciobomba\" per farli morire assiderati. Ma gli uomini, sentendosi in pericolo, si mettono a sparare. \"Cicciobomba\"\" esplode, Jeronimo viene distrutta e le acque circostanti restano gravemente inquinate.\nNonostante la tragedia l'inventore non desiste dal suo proposito. Tenendo in ostaggio l'intera famiglia, egli si accampa in un nuovo fatiscente insediamento sul fiume, finch\u00e9 una tempesta lo abbatte. I Fox scampano di nuovo al pericolo, ma la sopportazione \u00e8 al limite. Allie infatti \u00e8 ormai preda della pi\u00f9 completa esaltazione e obbliga la famiglia a risalire il fiume. Lungo il percorso si imbatte di nuovo nel villaggio ove il missionario sta indottrinando gli indigeni con metodi da predicatore televisivo; Fox accecato dalla rabbia verso Spellgood appicca il fuoco nella chiesa con una tanica di benzina. Nello scontro che segue, Spellgood spara all'inventore ferendolo gravemente.\nBench\u00e9 paralizzato, Allie continua a tiranneggiare i suoi, imponendo loro di proseguire; essi per\u00f2 stavolta lo ingannano e discendono invece il fiume. L'uomo, convinto di star ancora inseguendo il suo sogno, muore fra le braccia del primogenito Charlie."}
{"id": "1507838", "revid": "1543377", "url": "https://it.wikipedia.org/wiki?curid=1507838", "title": "Premio Sant'Ilario", "text": "Il Premio Sant'Ilario \u00e8 un'onorificenza conferita dal comune di Parma a coloro, persone, enti o organizzazioni, che con la propria attivit\u00e0, hanno in qualsiasi modo contribuito a rendere migliore la vita dei singoli e della comunit\u00e0 o ad elevare il prestigio della citt\u00e0, distinguendosi nel campo delle arti, delle scienze, dello sport, dell'industria o della solidariet\u00e0.\nDal 1987 al 2012 la cerimonia di consegna si \u00e8 svolta presso la Sala Consiliare del Municipio di Parma il 13 gennaio, giorno di commemorazione del patrono della citt\u00e0, Sant'Ilario di Poitiers. Dal 2013, per decisione della giunta Pizzarotti, la cerimonia \u00e8 organizzata nella sala dell'Auditorium \"Paganini\" al fine di consentire una maggiore partecipazione di pubblico.\nI segni di benemerenza possono essere:\nLa premiazione si svolge dal 1987, all'indomani del \"Regolamento per la concessione delle civiche dichiarazioni di benemerenza\" approvato con deliberazione del Consiglio comunale n. 1584/94 del 18 dicembre 1986 sotto la giunta comunale guidata da Lauro Grossi.\nOgni anno vengono assegnati fino a un massimo di 5 medaglie d'oro e 7 attestati di benemerenza. I premiati e la qualit\u00e0 del premio sono scelti dalla giunta municipale d'intesa con i capigruppo consiliari. Dal 2013, per volont\u00e0 del sindaco Federico Pizzarotti, \u00e8 stato deciso il conferimento di un'unica medaglia d'oro all'anno."}
{"id": "1507840", "revid": "339392", "url": "https://it.wikipedia.org/wiki?curid=1507840", "title": "Rana verde", "text": ""}
{"id": "1507841", "revid": "21880", "url": "https://it.wikipedia.org/wiki?curid=1507841", "title": "Gioco della pelota", "text": ""}
{"id": "1507845", "revid": "108107", "url": "https://it.wikipedia.org/wiki?curid=1507845", "title": "Paul C. Lauterbur", "text": ""}
{"id": "1507846", "revid": "144796", "url": "https://it.wikipedia.org/wiki?curid=1507846", "title": "Casato di Orange-Nassau", "text": ""}
{"id": "1507856", "revid": "767487", "url": "https://it.wikipedia.org/wiki?curid=1507856", "title": "Tuck &amp; Patti", "text": "Tuck &amp; Patti \u00e8 un duo musicale statunitense, composto dal chitarrista Tuck Andress (Tulsa, 25 ottobre 1952) e dalla cantante Patti Cathcart (San Francisco, 4 ottobre 1949).\nI due si incontrano a San Francisco nel 1978 e cominciano a lavorare nel circuito dei club della costa californiana, formando una coppia stabile sia nella professione che nella vita. Lei proviene da esperienze di folk e di gospel, lui da una solida formazione jazz specializzandosi in una tecnica chitarristica che prevede l'esecuzione contemporanea degli accordi, delle linee di basso e della melodia.\nDopo circa dieci anni di gavetta, nel 1988 riescono a firmare un contratto discografico con la Windham Hill Records, casa discografica \"di tendenza\", per la quale incidono il loro primo disco dal titolo \"Tears of Joy\". L'album, registrato in diretta con sola voce e chitarra, racchiude il meglio del loro repertorio dal vivo, con brani originali e personalissime cover di pezzi di successo. Tra queste ultime, particolare interesse presso le stazioni radiofoniche desta la rilettura in chiave jazz di \"Time After Time\" di Cyndi Lauper, oltre alla stupenda reinterpretazione di \"Europa (Earths Cry Heavens Smile)\" (Carlos Santana) in walking bass da parte di Tuck, contenuta nel successivo album \"Love Warriors\". Il brano contribuisce a farli conoscere anche in Italia, soprattutto dopo la loro esibizione al Festival di Sanremo 1989.\nIl successivo \"Love Warriors\" (1989) conferma lo stile e il successo del primo, e il rilevante volume di vendite in Italia fa s\u00ec che Tuck &amp; Patti prestino particolare attenzione a quello che essi considereranno il secondo mercato in ordine di fatturato.\nNel 1990 Tuck Andress d\u00e0 alle stampe il suo primo album strumentale \"Reckless Precision\", composto da cover reinterpretate con la sola chitarra (una Gibson semiacustica mod. L-5 CES del 1949).\nAnche i lavori successivi saranno generalmente caratterizzati da sonorit\u00e0 essenziali e pulite, dallo spirito new Age dei testi e dalla registrazione in presa diretta, senza sovraincisioni."}
{"id": "1507859", "revid": "697352", "url": "https://it.wikipedia.org/wiki?curid=1507859", "title": "Assedio di Gerusalemme", "text": ""}
{"id": "1507862", "revid": "119265989", "url": "https://it.wikipedia.org/wiki?curid=1507862", "title": "Wellington Arch", "text": "Wellington Arch, noto anche come Constitution Arch o Green Park Arch, \u00e8 un arco trionfale ubicato presso Hyde Park Corner, a sud di Hyde Park, a Londra. L'arco, insieme al vicino Marble Arch, fu commissionato nel 1825 dal re Giorgio IV per celebrare le vittorie britanniche durante le guerre napoleoniche.\nStoria.\nSia il Wellington Arch che il Marble Arch vennero ideati nel 1825 da Giorgio IV per glorificare le vittorie britanniche durante le guerre napoleoniche. \nL'arco venne costruito tra il 1826 ed il 1830, su progetto di Decimus Burton. L'arco \u00e8 dotato di una singola fornice, ed impiega l'ordine corinzio. In origine la struttura doveva essere impreziosita da una serie di ornamenti, che per\u00f2 non vennero realizzati in seguito ad una revisione delle spese attuata dal Re, che intendeva radunare fondi per completare le costruende parti di Buckingham Palace. Un minuzioso trattato, coevo alla realizzazione dell'arco, ci descrive il progetto originario:\nStatua di Wellington.\nNel 1846 il Wellington Arch venne scelto per collocarvi una statua di Arthur Wellesley, I duca di Wellington, generale e politico britannico di origine irlandese. Fu cos\u00ec che venne forgiata la Wellington Statue, di bronzea fattura, frutto della maestria di Matthew Cotes Wyatt: all'inaugurazione, si trattava della statua equestre pi\u00f9 grande del Regno Unito, con le sue 40 tonnellate di peso ed i suoi 8,53 metri di altezza. \nLa statua suscit\u00f2 non poche polemiche, di carattere principalmente dimensionale o estetico: Decimus Burton la riteneva sgradevole alla vista, cos\u00ec come la regina Vittoria. Quest'ultima, nonostante le proprie avversioni, prefer\u00ec tuttavia non riposizionare la statua, temendo di urtare la sensibilit\u00e0 del Duca.\nRicollocazione.\nNegli anni 1882\u20133 l'arco fu smontato e ricostruito nella sua posizione attuale, presso Hyde Park Corner, per ampliare la costruenda Park Lane. Hyde Park Corner \u00e8 in prossimit\u00e0 di una delle arterie di penetrazione pi\u00f9 importanti di Londra, Constitution Hill: in questo modo, il Wellington Arch acquis\u00ec la nuova funzione di elegante e moderna porta d'accesso alla citt\u00e0.\nDa notare che, quando l'arco fu ricollocato presso la sua nuova posizione, la statua di Wellington non ebbe lo stesso destino: infatti, venne rimossa e riposizionata ad Aldershot, dove si erge tuttora. Decimus Burton sfrutt\u00f2 velocemente quest'occasione, immaginando di collocarvi la sospirata quadriga: il suo volere venne eseguito nel 1912, con l'installazione di un enorme gruppo bronzeo, progettato da Adrian Jones. L'opera di Jones raffigura Nike, la dea alata della Vittoria, nell'atto di discendere con il suo cocchio guerriero. All'auriga vennero date le fattezze del figlio di Lord Michelham, all'epoca appena undicenne, mentre nella figura dell'angelo della pace \u00e8 riconducibile Beatrice Stewart."}
{"id": "1507867", "revid": "729019", "url": "https://it.wikipedia.org/wiki?curid=1507867", "title": "Cedro rosso", "text": "Sono commercialmente note sotto la denominazione di cedro rosso essenze legnose non direttamente riconducibili al genere \"Cedrus\", ma a conifere delle Cupressaceae o delle Meliaceae. Tra queste, principale rilevanza assumono:\n- il cedro rosso australiano (Australian Red Cedar) - \"Toona australis\" (o la sua variante sinensis)\n- il cedro rosso americano dell'Est (Eastern Red Cedar) - \"Juniperus virginiana\" \n- il cedro rosso acrocarpo - \"Acrocarpus fraxinifolius\" \n- il cedro rosso americano dell'Ovest (Western Redcedar) - \"Thuja plicata\"\n- il cedro rosso giapponese (Sugi) - \"Cryptomeria japonica\" (o la sua variante sinensis)\n- la cedrela o cedro spagnolo (Spanish Cedar) - \"Cedrela odorata\"."}
{"id": "1507868", "revid": "287204", "url": "https://it.wikipedia.org/wiki?curid=1507868", "title": "Cratere Imhotep", "text": "Imhotep \u00e8 un cratere d'impatto presente sulla superficie di Mercurio, a 18,06\u00b0 di latitudine sud e 37,41\u00b0 di longitudine ovest. Il suo diametro \u00e8 pari a 159\u00a0km.\nIl cratere \u00e8 stato battezzato dall'Unione Astronomica Internazionale in onore di Imhotep, visir e architetto dell'Antico Egitto, vissuto nel XXVI secolo a.C.."}
{"id": "1507869", "revid": "287204", "url": "https://it.wikipedia.org/wiki?curid=1507869", "title": "Cratere Ives", "text": "Ives \u00e8 un cratere d'impatto presente sulla superficie di Mercurio, a 32,9\u00b0 di latitudine sud e 112,05\u00b0 di longitudine ovest. Il suo diametro \u00e8 pari a 18\u00a0km.\nIl cratere \u00e8 stato battezzato dall'Unione Astronomica Internazionale in onore del compositore statunitense Charles Ives."}
{"id": "1507871", "revid": "1305772", "url": "https://it.wikipedia.org/wiki?curid=1507871", "title": "Ives", "text": ""}
{"id": "1507879", "revid": "767487", "url": "https://it.wikipedia.org/wiki?curid=1507879", "title": "Comarna", "text": "Comarna \u00e8 un comune della Romania di 4.678 abitanti, ubicato nel distretto di Ia\u0219i, nella regione storica della Moldavia.\nIl comune \u00e8 formato dall'unione di 4 villaggi: Comarna, Curag\u0103u, Osoi, St\u00e2nca.\nLa sede comunale si trova nell'abitato di Osoi."}
{"id": "1507880", "revid": "106456", "url": "https://it.wikipedia.org/wiki?curid=1507880", "title": "Palazzo Scaglia di Verrua", "text": "Il Palazzo Scaglia di Verrua \u00e8 un palazzo storico di Torino, ubicato a pochi passi dalla centralissima via Garibaldi. \n\u00c8 considerato di grande valore documentario, perch\u00e9 \u00e8 uno dei pochi esempi di palazzo cinquecentesco a non essere stato interessato da rimaneggiamenti di epoca barocca, mantenendo l'aspetto rinascimentale originario.\nStoria.\nRealizzato tra il 1585 e il 1604 su commissione dell'abate Filiberto Scaglia di Verrua, divenne in seguito propriet\u00e0 di Giacomo Solaro che oper\u00f2 ampliamenti e, nel 1603, commission\u00f2 gli affreschi della facciata e della corte interna all'artista bresciano Antonio Parentani. In seguito divenne residenza della nobile famiglia San Martino della Motta. Nel XVIII secolo venne infine acquistato dalla famiglia Balbo Bertone di Sambuy.\nCaratteristiche.\nL'edificio sorge all'interno dell'antica planimetria romana della citt\u00e0, nell'isolato (carignone) denominato \"Isola di Sant'Alessio\". La facciata esterna, unica nel suo genere in citt\u00e0, presenta un tema di affreschi a opera di Antonio Parentani, databili 1603. Il grande stemma dei conti Scaglia di Verrua presente sul portone d'ingresso \u00e8 inserito nelle altre decorazioni raffiguranti paesaggi, allegorie e divinit\u00e0, incorniciate da motivi architettonici che caratterizzano la facciata tipicamente rinascimentale, di cui Palazzo Scaglia di Verrua \u00e8 l'unico esempio rimasto a Torino. Degna di nota \u00e8 l'ampia corte interna, anch'essa caratterizzata da motivi architettonici rinascimentali e attribuibile ai maestri lombardi. \nQui, come a Genova, la pratica di rivestire con affreschi i palazzi ricavati da progressive estensioni era l'unica possibile. Questa situazione nasce a causa delle rapide trasformazioni dell'edilizia storica dovute alla crescita demografica e alla comparsa di una casta di patrizi ricchi cui spettava ostentare il proprio benessere con ampliamenti delle case in cui abitavano e con operazioni urbanistiche di largo respiro. A questi interventi si deve forse la scarsit\u00e0 di resti di costruzioni cinquecentesche affrescate, come nel Palazzo Scaglia di Verrua, incalzate dalle sistemazioni edilizie e urbanistiche con le quali la citt\u00e0 raggiunse un assetto compiuto e particolare."}
{"id": "1507881", "revid": "124449205", "url": "https://it.wikipedia.org/wiki?curid=1507881", "title": "Robin Thicke", "text": " Interprete di grandi successi internazionali tra cui \"Blurred Lines\" e \"Lost Without U\", nonch\u00e9 autore di brani per artisti come Christina Aguilera e Usher, nella sua carriera Thicke ha pubblicato 8 album ed \u00e8 diventato uno dei primi cantanti bianchi ad imporsi con successo nel mercato R&amp;B per un lungo periodo.\nCarriera.\nFiglio della cantante/attrice Gloria Loring e del presentatore/attore Alan Thicke, noto per la sitcom \"Genitori in blue jeans\", ha iniziato ad interessarsi alla musica fin da piccolo, grazie all'ascolto dei suoi idoli Marvin Gaye e Stevie Wonder. Senza prendere lezioni, come autodidatta, inizia a suonare la chitarra classica e il pianoforte e poco pi\u00f9 che adolescente inizia a scrivere canzoni, firmando svariati successi per artisti come Christina Aguilera, Brandy, Mya e molti altri.\nNel 2000 lavora al suo album di debutto \"Cherry Blue Skies\", presentandosi semplicemente come Thicke. Ma il suo vero debutto risale al 2003 quando l'album viene ripubblicato con l'aggiunta di due brani e reintitolato \"A Beautiful World\" e trainato dal singolo \"When I Get You Alone\". Il brano, che contiene un campionamento della Sinfonia n. 5 di Beethoven, \u00e8 accompagnato da un trascinante videoclip in cui il cantautore sfreccia per le strade di Manhattan in bicicletta. Il brano \u00e8 stato trasmesso dalla radio e dai canali musicali, ottenendo un buon successo in Italia come in altri paesi del mondo.\nIl 2005 \u00e8 un anno importante per lui, infatti sposa la fidanzata Paula Patton, che era apparsa nuda sulla copertina di \"A Beautiful World\", e cambia casa discografica passando alla Star Trak Records di Pharrell Williams, vince il suo primo Grammy Award per la collaborazione con Usher per l'album \"Confessions\" e inizia a lavorare al suo secondo album. Nel 2006 pubblica \"The Evolution of Robin Thicke\" presentandosi con il suo nome completo, il primo singolo estratto \u00e8 \"Wanna Love U Girl\" con la collaborazione di Pharrell Williams, seguito dalla intensa ballata soul \"Lost Without U\", che ottiene un buon riscontro anche in Italia (da notare anche la particolarit\u00e0 della canzone cantata completamente in falsetto).\nNel 2007 collabora nel brano \"Follow My\" ideato e creato dai Muse. Oltre che con 50 Cent, ha duettato con Faith Evans e Mary J. Blige. Nel 2008 suona il piano nel brano di Usher \"Love in This Club\" e collabora con Ashanti nel suo album \"The Declaration\".\nAnticipato dal singolo \"Magic\", nel settembre del 2008 pubblica il suo terzo album in studio, intitolato \"Something Else\". Il 7 novembre 2008 avrebbe dovuto tenersi il suo primo concerto italiano, presso la \"Salumeria della Musica\" a Milano, ma a causa di impegni dell'artista legati alla promozione dell'album, la data \u00e8 stata annullata.\nA meno di un anno dalla pubblicazione di \"Something Else\", il 15 dicembre 2009 verr\u00e0 pubblicato il suo quarto album dal titolo \"Sex Therapy\", anticipato dal singolo omonimo, reso disponibile per il download digitale dal 20 ottobre dello stesso anno. Sempre nel 2009 partecipa a \"Somebody to Love\", singolo di debutto dell'attrice Leighton Meester. Nel 2010 partecipa al singolo di beneficenza \"We Are the World\", per raccogliere fondi a favore delle popolazioni colpite dal terremoto di Haiti 2010.\nIl 6 dicembre 2011 viene pubblicato il suo quinto album, intitolato \"Love After War\", anticipato dall'omonimo singolo. Il secondo singolo estratto \u00e8 \"Pretty Lil' Heart\" con la partecipazione di Lil Wayne. Dopo la scomparsa della cantante Whitney Houston, incide una personale cover del singolo \"Exhale (Shoop Shoop)\", come tributo alla cantante. Nel maggio 2012 intraprende una nuova esperienza artistica, come giudice del talent show del ABC intitolato \"Duets\". Al suo fianco, come mentori dei concorrenti, vi sono John Legend, Jennifer Nettles e Kelly Clarkson.\nIl 20 marzo 2013 esce il suo nuovo singolo dal titolo \"Blurred Lines\" in collaborazione con T.I. e Pharrell, che anticipa il suo sesto album in studio dal titolo omonimo. Il singolo ha ottenuto un ottimo riscontro di critica e pubblico, raggiungendo i vertici delle classifiche di numerosi paesi e diventando il singolo di maggior successo dell'artista. Anticipato dal singolo \"Get Her Back\", nel luglio 2014 viene pubblicato il settimo album intitolato \"Paula\". L'album \u00e8 dedicato alla moglie Paula Patton, da cui si \u00e8 separato ad inizio 2014.\nNel 2015, Robin Thicke pubblica il singolo \"Back Together\" in collaborazione con Nicki Minaj. Nello stesso anno, l'artista pubblica un singolo da solista intitolato \"Morning Sun\" mentre nel 2016 pubblica i singoli \"Deep\" e \"One Shot\", oltre a collaborare con Flo Rida nel brano \"I Don't Like It, I Love It\". Nel 2017, Thicke collabora con Pitbull nel singolo \"Bad Man\", brano incluso nel suo album \"Climate Change\"; i due cantano il brano dal vivo durante i Grammys.\nNegli anni successivi, Thicke ha pubblicato altri singoli: \"Testify\" nel 2018, \"That's What Love Can Do\" e \"When You Love Somebody\" nel 2019, \"Forever Mine\" nel 2020, \"Beautiful\" nel 2021. Nel 2019 l'artista ha manifestato l'intenzione di pubblicare un nuovo album, per poi partecipare a pi\u00f9 edizioni del programma televisivo \"The Masked Singer\" in qualit\u00e0 di giudice. Nel febbraio 2021, a 7 anni dal precedente lavoro, pubblica il suo ottavo album \"On Earth, and on Heaven\".\nVita privata.\nL'11 giugno 2005 il cantante sposa l'attrice Paula Patton. La coppia ha avuto il loro primo figlio, Julian Fuego Thicke, il 6 aprile 2010. Nel febbraio del 2014 la coppia annuncia la loro separazione. Se in un primo periodo la separazione fra i due sembrava pacifica, successivamente Patton ha richiesto l'affido esclusivo del loro bambino accusando Thicke di aver ecceduto nello sculacciare il bambino con il proposito di educarlo.\nControversie.\nEsibizione con Miley Cyrus.\nNel 2013, Thicke ha destato molto clamore in seguito alla sua performance con Miley Cyrus tenutasi durante gli MTV Video Music Awards: durante l'esibizione, in cui i cantanti avevano eseguito rispettivamente le canzoni \"Blurred Lines\" e \"We Can't Stop\", Cyrus aveva infatti eseguito del twerking in maniera tale da mimare un atto sessuale insieme al collega. L'esibizione ha destato molto clamore non solo perch\u00e9 ritenuta volgare dall'opinione pubblica, ma anche per via della differenza d'et\u00e0 fra i due artisti. Il clamore \u00e8 stato tale da portare Thicke a dichiarare di non aver provato alcuno stimolo sessuale durante l'esibizione e che non aveva idea di quali fossero le intenzioni della collega prima della performance. Di contro, Miley Cyrus ha dichiarato che il cantante le aveva esplicitamente chiesto di essere \u00abil pi\u00f9 nuda possibile\u00bb durante l'esibizione.\nAccusa di plagio.\nIn seguito al successo di \"Blurred Lines\", gli eredi del cantante Marvin Gaye hanno denunciato Thicke e Pharrell Williams sostenendo che il brano fosse un plagio della canzone di Gaye \"Got to Give It Up\". Dopo una prima condanna, i due artisti sono ricorsi in appello. Nel 2018 un tribunale federale di Los Angeles ha condannato Thicke e Williams al pagamento di 5 milioni di dollari per violazione del copyright.\nAccuse di sessismo e antifemminismo.\nA seguito del rilascio del singolo \"Blurred Lines\" numerosi centri che operano contro la violenza sulle donne e gli abusi sessuali hanno accusato il brano di incentivare al sesso senza consenso, allo stupro e allo sfruttamento sessuale. Il brano \u00e8 stato definito dal \"The Guardian\" come \u00abla canzone pi\u00f9 controversa del decennio\u00bb sia per il contenuto sessuale esplicito del testo e del video, che per le polemiche sollevatesi nell'opinione pubblica.\nSebbene Robie Thicke abbia sostenuto che la canzone fosse un brano femminista, nel 2013 l'associazione End Violence Against Women Coalition ha nominato il cantante \u00absessista dell'anno\u00bb.\nAccuse di molestie sessuali.\nIl 3 ottobre 2021 la modella e attrice Emily Ratajkowski pubblica sulla rivista britannica \"The Sunday Times\" un estratto dalla sua biografia \"My Body\" in cui racconta di aver subito molestie sessuali nel corso della registrazione del video musicale del singolo \"Blurred Lines\" \":\"\u00abImprovvisamente, dal nulla, ho sentito la freddezza e l'estraneit\u00e0 delle mani di uno sconosciuto che mi stringevano i seni nudi da dietro, [...] Mi sono istintivamente allontanata, guardando indietro ho visto Robin Thicke. Lui sorrise con un ghigno goffo e inciamp\u00f2 all'indietro, i suoi occhi nascosti dietro gli occhiali da sole. La mia testa si volt\u00f2 verso l'oscurit\u00e0 oltre il set. [...] La voce della regista, Diane Martel, si \u00e8 incrinata mentre mi gridava: \"Stai bene?\"\u00bbLa regista Diane Martel ha sostenuto Ratajkowski dichiarando di aver urlato al cantante chiedendo spiegazioni e chiudendo immediatamente le riprese, ottenendo da parte di Thicke delle \u00abscuse timide, come se sapesse che era sbagliato senza capire come poteva sentirsi Emily\u00bb."}
{"id": "1507885", "revid": "767487", "url": "https://it.wikipedia.org/wiki?curid=1507885", "title": "Coste\u0219ti (Ia\u0219i)", "text": "Coste\u0219ti \u00e8 un comune della Romania di 1.916 abitanti, ubicato nel distretto di Ia\u0219i, nella regione storica della Moldavia.\nIl comune \u00e8 formato dall'unione di due villaggi: Coste\u0219ti e Giurge\u0219ti."}
{"id": "1507887", "revid": "2026271", "url": "https://it.wikipedia.org/wiki?curid=1507887", "title": "JUST", "text": "La JUST Schweiz AG, conosciuta pi\u00f9 semplicemente con il nome \"Just\" (leggi I\u00fcst), \u00e8 un'azienda svizzera specializzata in prodotti naturali per la cura del corpo, dell'ambiente e della casa. I prodotti sono venduti in oltre 30 Paesi.\nStoria.\nUlrich J\u00fcstrich nasce nel 1903 a Walzenhausen, figlio di un ricamatore. Nel 1923 si trasferisce con la famiglia in Argentina in cerca di fortuna. Al ritorno, nel 1929, J\u00fcstrich prese la decisione di produrre spazzole rotonde e prodotti per la persona.\nSuccessivamente J\u00fcstrich, dall'abbreviazione del suo nome, decise di dare all'azienda il nome Just. Negli anni trenta realizz\u00f2 le prime formule per una produzione artigianale dei prodotti, i quali, nel giro di pochi anni, si diffusero. I primi prodotti ad essere realizzati sono stati: l'olio 31 e crema piedi.\nSistemi di vendita.\nLa Just propone e distribuisce i suoi prodotti solo ed esclusivamente tramite vendita diretta, senza l'intermediazione di negozi; due principalmente sono i sistemi utilizzati. Il primo prevede una consulenza personalizzata da parte di un collaboratore competente; il secondo metodo permette al consulente di presentare i prodotti in un ambiente privato, e al cliente di provare il prodotto.\nLogo.\nIl logo della JUST Schweiz AG, creato insieme allo slogan nel 1948, \u00e8 composto dalla scritta blu \"Just\" racchiusa in due semiovali dello stesso colore.\nProdotti e relativi contenitori.\nAd oggi, sono disponibili ca. 92 diversi prodotti da catalogo e comprendono quelli della linea: idroterapia (bagni ed essenze), olii essenziali, creme dermoprotettive, malva, lamellare, piedi, la linea degli specifici, dei capelli, linea viso, anti-cellulite, linea per la casa. I prodotti vengono conservati nella plastica sicura e riutilizzabile per i prodotti alimentari perch\u00e9 sono fatti in politene.\nFiliali.\nLa Just vanta filiali in 26 paesi del mondo:"}
{"id": "1507888", "revid": "767487", "url": "https://it.wikipedia.org/wiki?curid=1507888", "title": "Costuleni (Ia\u0219i)", "text": "Costuleni \u00e8 un comune della Romania di 4.871 abitanti, ubicato nel distretto di Ia\u0219i, nella regione storica della Moldavia.\nIl comune \u00e8 formato dall'unione di 4 villaggi: Costuleni, Covasna, Cozia, Hili\u021ba."}
{"id": "1507889", "revid": "106698094", "url": "https://it.wikipedia.org/wiki?curid=1507889", "title": "D2 (standard di videoregistrazione)", "text": "Il D2 \u00e8 un formato di videoregistrazione professionale progettato dalla Ampex e da altre aziende della SMPTE e commercializzato a partire dal 1988 come alternativa a basso costo al formato D1. Il D2, cos\u00ec come il D1, registra il video non compresso, ma richiede una larghezza di banda molto inferiore campionando un segnale video composito codificato NTSC o PAL e registrandolo poi direttamente, piuttosto che campionando i segnali a componenti. Questa tecnica \u00e8 nota come video composito digitale. \nLa Ampex concep\u00ec il D2 come soluzione di facile integrazione in ambienti gi\u00e0 esistenti, permettendo a studi ed emittenti di sostituire le macchine presenti senza ricablaggi o conversione di segnali. Oltre ai costi di esercizio inferiori, infatti, il videoregistratori D2 erano dotati di connessioni audio e video analogiche.\nFormato del nastro.\nIl meccanismo di trasporto del nastro \u00e8 molto veloce, in questo formato la ricerca veloce pu\u00f2 essere compiuta a velocit\u00e0 100 volte superiori a quella nominale (le guide del nastro vibrano a frequenza ultrasonica per ridurre l'attrito), conservando in uscita un'immagine riconoscibile (questo non \u00e8 possibile sui sistemi con compressione DCT o MPEG).\nIl nastro usato \u00e8 una largo 19 mm, contenuto in videocassette di tre diverse dimensioni. Nonostante sembrino simili alle videocassette del formato D1, non sono intercambiabili.\nIl formato prevede quattro canali di audio digitale oltre a una traccia analogica chiamata \"cue\".\nLa funzione \"preread\".\nIl D2 \u00e8 il primo formato digitale a prevedere la funzione \"read before write\" (secondo la terminologia Ampex) o \"preread\" (secondo la terminologia Sony). Questa funzione permette la lettura e la registrazione simultanea sullo stesso videoregistratore, funzione molto utile per eseguire interventi di montaggio insert su una registrazione gi\u00e0 esistente.\nPer esempio, il segnale in uscita dal videoregistratore pu\u00f2 entrare nel mixer video dove viene inserita una chiave. Il video in uscita dal mixer viene poi registrato nuovamente, in insert, sullo stesso nastro, al posto di quello riletto un fotogramma prima.\nQuesto elimina la necessit\u00e0 di una seconda macchina in lettura, permettendo anche di risparmiare tempo in post produzione. Se vengono usati i segnali digitali, sono possibili centinaia di generazioni successive di copia senza degrado dell'immagine.\nModelli prodotti.\nQuesti modelli sono identici a quelli di pari numerazione."}
{"id": "1507890", "revid": "247222", "url": "https://it.wikipedia.org/wiki?curid=1507890", "title": "Emanuele Troise", "text": "Carriera.\nGiocatore.\nInizia la carriera nelle giovanili del , e dopo alcune convocazioni in prima squadra nel 1998, fa il suo esordio in maglia azzurra in Serie B nel 1999, lanciato da Walter Novellino. \nProprio nella massima serie, sotto la guida dell'allenatore Zeman, Troise fa il suo esordio e si guadagna una maglia da titolare grazie ad Emiliano Mondonico, mister che nel frattempo aveva preso il posto in panchina del boemo. Il calciatore guadagna anche la Nazionale Under-21, con cui giocher\u00e0 9 partite, tutte da titolare.\nCon il ritorno del Napoli in Serie B, dopo due stagioni passa al , in Serie A: il campionato lo vedr\u00e0 totalizzare poche presenze, di cui molte da subentrato, e il calciatore torna in Serie B alla , con cui sfiora la promozione in Serie A. La stagione successiva la Ternana retrocede in terza serie, campionato in cui Troise non giocher\u00e0 mai in maglia rossoverde, \nNell'estate 2007, svincolatosi dalla Ternana dopo un anno, firma con la in Serie C1, squadra con la quale conquista la promozione fra i cadetti. A fine campionato firma un triennale con il Panthrakikos, squadra greca della massima serie. Durante la sessione invernale del calciomercato 2009-2010 riceve un'offerta dal , richiesto dall'allenatore Fabio Pecchia, ma il 20 gennaio la societ\u00e0 pugliese e il giocatore risolvono consensualmente il contratto, proprio pochi giorni dopo le dimissioni di Pecchia.\nDopo un periodo di inattivit\u00e0 di sei mesi inizia la preparazione estiva con la , squadra di Prima Divisione, e dopo un lungo periodo di prova, viene ingaggiato ufficialmente il 14 agosto 2010.\nNell'estate 2011 passa al Citt\u00e0 di Marino, sodalizio militante in Serie D, dove conclude la carriera da calciatore.\nAllenatore.\nNel 2012 intraprende la carriera di allenatore, come vice di Fabio Pecchia al . Dopo un anno fermo, nel 2014 \u00e8 collaboratore tecnico al . Nell'estate successiva diviene allenatore della formazione Berretti della Casertana.\nDalla stagione 2016/2017 \u00e8 l'allenatore della squadra Allievi Under 17 del Bologna.\nDalla stagione 2017/2018 \u00e8 diventato l'allenatore della formazione Primavera del Bologna.\nPer la stagione di serie C 2020- 2021 sar\u00e0 allenatore del con cui arriva decimo nel girone B venendo poi eliminato al primo turno dei play-off per mano del .\nIl 23 Novembre 2021 subentra a Giuseppe Ferazzoli sulla panchina della Cavese, societ\u00e0 campana di Serie D.\nStatistiche da allenatore.\n\"Statistiche aggiornate al 11 novembre 2020.\"\nGiovanili.\n\"Statistiche aggiornate al 30 giugno 2019.\""}
{"id": "1507891", "revid": "6923", "url": "https://it.wikipedia.org/wiki?curid=1507891", "title": "Ghiacciaio del Tzasset", "text": "Il ghiacciaio del Tzasset si trova nel massiccio del Gran Paradiso nel versante valdostano. Val di Cogne, valle laterale della Valle d'Aosta. \u00c8 contornato dalle vette dell'Herb\u00e9tet (3778\u00a0m). della punta Budden (3683\u00a0m). e della becca di Montandayn\u00e9 (3838\u00a0m). La sua estensione \u00e8 di circa 130 ettari. Le caratteristiche principali sono: lunghezza 2,1\u00a0km., larghezza 0,9\u00a0km., esposizione nord-est, inclinazione media 20\u00b0, quota massima 3750 metri circa, quota minima 3000 metri."}
{"id": "1507897", "revid": "599013", "url": "https://it.wikipedia.org/wiki?curid=1507897", "title": "Organicismo", "text": " \nSi definisce organicismo ogni dottrina filosofica, politica o sociologica che interpreti il mondo, la natura o la societ\u00e0 in analogia ad un organismo vivente.\nNell'ambito della filosofia politica e della sociologia l'organicismo teorizza che la societ\u00e0 sia basata, oppure suggerisce debba basarsi, sul modello di un organismo vivente, o in senso pi\u00f9 stretto, ad un essere umano ove i singoli rappresentano le cellule e gli ordini gerarchici di societ\u00e0, aziende, imprese e governi, siano tessuti, organi e apparati in relazione di interdipendenza fra di loro e quindi senza singole autonomie.\nLa visione organicistica si contrappone alla visione individualistica che considera la societ\u00e0 come il risultato combinato, ma non coordinato e diretto, delle azioni dell'insieme di individui indipendenti.\nIn alcuni casi si sono ispirate a principi organicistici forme di governo autocratiche, in cui una \"testa\" comanda, esercitando un potere assoluto, le membra dell'organismo rappresentate dalle varie classi sociali.\nL'organicismo \u00e8 normalmente una visione \"metaforica\" della sociologia e della filosofia politica, tuttavia alcuni autori si sono spinti fino a considerare la forma organica della societ\u00e0 come una realt\u00e0 materiale e non meramente speculativa.\nStoria.\nEt\u00e0 antica.\nUna visione politica organicistica la si ritrova in Oriente, nell'antica India con la suddivisione in caste della societ\u00e0 basata su una spiegazione mitologica di tipo organicista: nel \"Rig Veda\" (VII secolo a.C.), \u00e8 infatti scritto che le caste derivano dal Puru\u1e63a, l'Uomo cosmico: i br\u0101hma\u1e47a (sacerdoti) dalla bocca, gli kshatrya (re-guerrieri) dalle braccia, i vaishya (agricoltori) dalle cosce e gli shudra (servitori) dai piedi.\nIl primo in Occidente a concepire l'universo come un grande organismo fu il filosofo greco Anassagora che in opposizione al meccanicismo atomistico pensava all'esistenza di un \"Nous\" (mente) che organizzasse il cosmo risollevandolo dal caos originario.\nUna teoria organicista presentata come una reale organizzazione politica \u00e8 presumibilmente quella presentata da Agrippa Menenio Lanato ai plebei secessionisti contro i patrizi romani nel 493 a.C.\nSecondo il magistrato romano, il corpo sociale e quello umano sarebbero equivalenti, e cos\u00ec come uno sciopero degli arti contro lo stomaco porterebbe alla morte per inedia di tutto l'organismo, alla stessa maniera la separazione fra patrizi e plebei porterebbe entrambe le classi sociali all'estinzione. Questo discorso, espresso sotto forma di apologo alla plebe sul Monte Sacro risult\u00f2 talmente convincente da far mutare parere ai secessionisti, e ricompatt\u00f2 il popolo di Roma.\nPlatone (427 a.C. \u2013 347 a.C.) nei dialoghi del \"Timeo\" e della \"Repubblica\" suggerisce una forma di societ\u00e0 perfetta che si strutturi in tre classi che ripropongono le tre parti dell'anima che convivono in armonia nell'uomo giusto e saggio:\nAristotele (384 a.C. - 322 a.C.), partendo dal presupposto che l'uomo sia \u00abun animale politico\u00bb, sottintende la necessit\u00e0 dell'organizzazione sociale e teorizza che le societ\u00e0 naturali (come la famiglia) siano organi intermedi dell'organismo pi\u00f9 grande che \u00e8 la \"polis\". Nelle pagine iniziali della sua opera \"Politica\" scrive: \u00abil tutto precede necessariamente la parte, perch\u00e9 tolto il tutto, non ci sar\u00e0 pi\u00f9 ne il piede ne la mano\u00bb conseguentemente \u00abla citt\u00e0 \u00e8 per natura anteriore all'individuo.\u00bb\nCristianesimo.\nIn epoca cristiana la chiesa (ovvero la societ\u00e0 dei fedeli) viene considerata il \"corpo mistico del Cristo\", e lo stesso Paolo di Tarso sostiene che i cristiani sono le membra d'un corpo la cui testa \u00e8 il Nazareno:\nLa concezione organicistica religiosa si ritrova nella metafora evangelica dell'unica vite di cui Ges\u00f9 Cristo \u00e8 la pianta viva e tutti gli altri sono i tralci alimentati da Lui (cfr. Gv ).\nMedioevo.\nNel Medioevo la visione organicista - di derivazione cristiana - \u00e8 diffusa e considerata alla base dell'ordine feudale.\nI teorici medievali paragonano le varie classi e funzioni sociali della societ\u00e0 fortemente gerarchizzata del mondo feudale ai singoli organi ed apparati di un corpo umano: Giovanni di Salisbury, che nella sua opera \"Policraticus\" del 1159 non a caso riprende l'apologo di Menenio Agrippa vedendo nel principe il capo, nel senato il cuore, nei giudici e negli altri funzionari gli occhi, le orecchie e la lingua, nei soldati le mani, nei consulenti i fianchi, negli ispettori l'intestino, nei contadini i piedi.\nEt\u00e0 moderna.\nIl Rinascimento - attraverso la riscoperta del Platonismo e sotto la suggestione dell'umanesimo (che concepiva l'uomo come metro d'ogni cosa) riprende la dottrina organicista sia dal punto di vista funzionale che da quello metaforico. L'idea della societ\u00e0 ordinata armonicamente attraverso le diverse funzioni dei suoi organi in vista di un governo sano si ritrova nelle concezioni politiche di Giordano Bruno, Marsilio Ficino e Tommaso Campanella.\nTuttavia proprio durante il XVI secolo, l'affermarsi del concetto di individuo inizia a corrodere la concezione organicista, tanto che il massimo pensatore politico di quegli anni, Machiavelli, esprime teorie politiche del tutto incentrate sulle singole personalit\u00e0 eccezionali, come quella del \"Principe\", e su una concezione atomistica della societ\u00e0.\nLa concezione atomistica sar\u00e0 alla base anche della visione empiristica di Locke e di Hume e del liberalismo classico. In questo senso sono legati a questa tradizione Montesquieu e Kant e pur nel superamento Rousseau.\nL'organicismo \u00e8 comunque molto bene rappresentato, nell'epoca moderna dalla visione di Thomas Hobbes, che lo propone come rimedio per una umanit\u00e0 che per istinto naturale e primigenio tende a soddisfare i propri egoismi sopraffacendo gli altri. Lo stesso contratto sociale, chiamato \"Patto di Unione\" (\"Pactum Unionis\"), che \u00e8 composto dal \"Patto di Societ\u00e0\" (\"Pactum Societatis\") \u00e8 il risultato di un \"Patto di Soggezione\" (\"Pactum Subiectionis\"), che, per non incorrere nella inevitabile autodistruzione della societ\u00e0, consiste nella rinuncia di ciascuno al proprio diritto originale (su tutto e su tutti) ceduto a un terzo (il Sovrano) verso il quale \u00e8 suddito assolutamente obbediente e a cui potr\u00e0 ribellarsi solo se questi attenta al diritto inalienabile alla vita.\nNella concezione hobbesiana lo Stato assoluto \u00e8 un grande corpo le cui membra sono i singoli cittadini: tale \u00e8 il senso della copertina del trattato di Hobbes del 1651 che raffigurava il \"Leviatano\" un gigante costituito da tanti singoli individui; il gigante regge in una mano una spada, simbolo del potere temporale, e nell'altra il pastorale, simbolo del potere religioso.\nSuccessivamente, nella filosofia della natura di Schelling e in generale delle dottrine degli idealisti la codificazione di teorie come quella di Fichte si sposta sul nazionalismo, e sullo statalismo, arrivando a considerare le intere nazioni come organismi. All'interno dell'Idealismo per\u00f2 \u00e8 Hegel il pensatore politico pi\u00f9 importante: la sua concezione dello Stato come stato etico costituisce la vetta dell'organicismo moderno, che segna anche in maniera indelebile il pensiero politico tedesco dell'800. Con il suo statalismo, Hegel influenzer\u00e0 direttamente ed indirettamente anche la filosofia politica del '900. In questo senso va considerato il pensiero politico di Gentile.\nAnche Marx e il Marxismo, seppur criticando e rileggendo in senso economicistico la filosofia hegeliana del diritto e dello Stato, hanno una visione organicista della societ\u00e0, in contrapposizione al liberalismo atomistico e individualistico. \nIn opposizione al positivismo l'organicismo diviene la teoria prevalente in biologia, che vede l'essere vivente non come l'effetto meccanico della somma delle sue parti costituenti ma come una totalit\u00e0 strutturata finalisticamente.\nEt\u00e0 contemporanea.\nNell'et\u00e0 contemporanea, Alfred North Whitehead schierandosi con le critiche antipositivistiche design\u00f2 la sua filosofia come organicismo di un universo concepito come un divenire di eventi uniti da \u00abprensioni\u00bb sensoriali. Egli tent\u00f2 una mediazione tra l'istanza filosofica e la visione scientifica del mondo e formul\u00f2 una metafisica organicistica, basata sulle idee di Leibniz e di Bergson. In particolare egli sostituiva alle monadi di Leibniz, intese come sostanze, il concetto di relazione esaminato anche dal punto di vista della fisica relativistica e della logica matematica nelle opere \"Il concetto di natura\" (1920) e \"Principi della conoscenza naturale\" (1921)\nLe teorie di Whitehead sono state riprese e sviluppate in Italia da Enzo Paci nella sua opera di ispirazione husserliana \"Tempo e relazione\" (1954)\nNell'ambito sociologico si interessarono all'organicismo anche Auguste Comte e Herbert Spencer (\"Principi di sociologia\" del 1876) che tuttavia considerava questa teoria politica pi\u00f9 come una metafora esplicativa che una realt\u00e0 che, per le complicate connessioni di tipo psicologico, non trovava corrispondenze nell'organismo animale.\nInfine, dottrine organicistiche quali il nazismo e il comunismo - appoggiandosi alle pi\u00f9 diverse correnti di pensiero come il razzismo o il classismo - entrano in polemica con il liberalismo di stampo giusnaturalista. La polemica, peraltro, era condivisa anche da teorici di parte opposta, che contrapposero un'\u00aborganica\u00bb e integratrice concezione della comunit\u00e0 internazionale alle regole, giudicate meramente \u00abmeccanicistiche\u00bb, dell\u2019allora Societ\u00e0 delle Nazioni: \"l\u2019immagine idealizzata del Reich fa gi\u00e0 da sfondo all\u2019utopia \u00abpaneuropea\u00bb che, negli anni fra le due guerre mondiali, ebbe quale assertore il conte Richard von Coudenhove Kalergi\".\nI presupposti teorici e le conseguenze.\nPresupposto fondamentale dell'organicismo \u00e8 l'impossibilit\u00e0 dell'individuo isolato. Gi\u00e0 Aristotele aveva postulato, infatti, che solo un Dio od una bestia potevano vivere separati dai propri simili, l'uomo giammai. L'individuo, infatti, quando nasce \u00e8 inerme, e pu\u00f2 sopravvivere solo grazie alle cure parentali. Si sviluppa all'interno di una societ\u00e0 e cresce grazie ai rapporti coi propri simili. Con essi collabora e realizza le proprie imprese. Quando \u00e8 vecchio o malato, dai propri simili ottiene aiuto e protezione. Per il pensiero organicista, dunque, l'individuo \u00e8 in tutto o in parte dipendente dai propri rapporti sociali.\nConseguenza di ci\u00f2 \u00e8 che gli individui non sono detentori di diritti di per s\u00e9 stessi, ma per grazia della societ\u00e0 in cui vivono.\nIl paragone fra corpo sociale e corpo organico, inoltre, porta talvolta a individuare negli individui dai comportamenti antisociali una forma di \"malattia sociale\": i criminali sono cos\u00ec considerati come \"il cancro della societ\u00e0\", una visione che - soprattutto nel XIX secolo - si \u00e8 andata sommando a considerazioni analoghe nei confronti dei malati di mente, dei vagabondi e in generale degli individui non produttivi. \nLa concezione razzista della societ\u00e0 nazionale ha poi spinto all'estremo questa ipotesi, suggerendo che le minoranze allogene interne ad un corpo nazionale possano essere considerate a loro volta come \"tumori\" da estirpare nelle pi\u00f9 disparate maniere. Il colmo di questa concezione si \u00e8 raggiunta con la Germania nazista, mentre - \"mutatis mutandis\" - gli stessi concetti, applicati per\u00f2 su base classista anzich\u00e9 razziale, hanno mosso le azioni delle dittature comuniste in Unione Sovietica, Cina e in molti altri paesi marxisti.\nOrganicismo \"debole\" ed organicismo \"forte\".\n\u00c8 possibile individuare due forme sostanzialmente differenti di organicismo: una prima, \"debole\", basata su una visione metaforica della societ\u00e0 come organismo, che mutua dalla biologia modelli ed espressioni per comodit\u00e0 di teorizzazione, ed una, \"forte\", invece, che sostiene l'effettiva \"biologicit\u00e0\" della societ\u00e0 e dello stato concepito come un vero e proprio organismo vivente ed agente secondo le medesime leggi che regolano i corpi degli individui:"}
{"id": "1507905", "revid": "1573940", "url": "https://it.wikipedia.org/wiki?curid=1507905", "title": "Distretto di Hayami", "text": "Il \u00e8 uno dei distretti della prefettura di \u014cita, in Giappone.\nAttualmente fa parte del distretto solo il comune di Hiji."}
{"id": "1507908", "revid": "124942173", "url": "https://it.wikipedia.org/wiki?curid=1507908", "title": "Cotnari", "text": "Cotnari \u00e8 un comune della Romania di 7.874 abitanti, ubicato nel distretto di Ia\u0219i, nella regione storica della Moldavia.\nIl comune \u00e8 formato dall'unione di 11 villaggi: Bahluiu, C\u00e2rjoaia, Cire\u0219eni, Cotnari, F\u0103g\u0103t, Hodora, Horodi\u0219tea, Iosupeni, Lup\u0103ria, Valea Racului, Zbereni.\nLa zona di Cotnari \u00e8 assai conosciuta per la sua produzione vinicola, in particolare del \"Grasa de Cotnari\", un vino passito molto apprezzato.\nStoria.\nLe testimonianze di un insediamento nell'area di Cotnari sono molto antiche, essendo stati trovati resti di una fortificazione risalenti al VI o V secolo a.C. sulla collina di C\u0103t\u0103lina, oggi riserva naturale.\nCitata per la prima volta in un documento del 1448, la localit\u00e0 vide lo stabilirsi di una grande colonia di cattolici, soprattutto tedeschi e ungheresi. L'avvio della coltivazione della vite viene storicamente attribuito ad un'iniziativa del Principe \u0218tefan cel Mare, sotto il cui dominio Cotnari divenne una residenza secondaria della corte e venne arricchita di edifici e dotata di una rete stradale per facilitare il commercio dei vini.\nLe sue tradizioni cattoliche ne fecero un obiettivo per i paladini della Riforma protestante attorno al 1560, sotto il dominio del Principe protestante Ioan Iacob Heraclid, detto \"Despot Vod\u0103\": questi avvi\u00f2 nel luogo un'accademia latina (\"Schola Latina\") e fece costruire un tempio protestante che per\u00f2, dopo la sua morte, venne trasformato in una chiesa cattolica, distrutta da un incendio nel 1873.\nA partire dal 1641 e per circa sessant'anni, Cotnari fu il centro dell'educazione cattolica della regione, finch\u00e9 non venne sostituita dalla scuola gesuita di Ia\u0219i.\nCotnari ha dato i natali allo scrittore Cezar Petrescu (1892-1961)."}
{"id": "1507909", "revid": "123882766", "url": "https://it.wikipedia.org/wiki?curid=1507909", "title": "Francesco Marino (calciatore 1970)", "text": "In Serie A ha vestito le maglie di , , e Brescia. Ha segnato in tutte le categorie dalla Serie C2 alla Serie A.\nCarriera.\nGiocatore.\nCresciuto nelle giovanili della Reggina.\nSi mette in luce con la segnando 19 reti portandola ai play-off per la Serie B.\nCon l' ottiene la promozione in Serie A nel 1995. Esordisce in serie A a S.Siro contro il Milan di Franco Baresi e Paolo Maldini. Nel 1996 partecipa con la Juventus (fresca campione d'Europa) a una tourn\u00e9e estiva in Corea e Vietnam (con Lippi allenatore e campioni come Vialli in attacco).\nNella sua carriera gioca in coppia con gente del calibro di Carnevale, Bierhoof, Hubner e Roberto Baggio. Segna in tutte le categorie professionistiche e a Pescara riesce a segnare 4 reti in una partita, finisce la carriera giocando in Belgio (Oostende), chiudendola con oltre 70 gol tra i professionisti.\nDirigente.\nDal 2008 al 2012 ha ricoperto l'incarico di osservatore del , Nel 2012 passa al Palermo Calcio ricoprendo lo stesso incarico.\nNel novembre 2012 ottiene l'abilitazione a direttore sportivo con indirizzo tecnico-sportivo e amministrativo a Coverciano.\nNella stagione 2016-2017 e 2017-2018 ha ricoperto il ruolo di dirigente del settore giovanile della Reggina."}
{"id": "1507911", "revid": "1573940", "url": "https://it.wikipedia.org/wiki?curid=1507911", "title": "Distretto di Higashikunisaki", "text": "Il \u00e8 uno dei distretti della prefettura di \u014cita, in Giappone.\nAttualmente fa parte del distretto solo il comune di Himeshima."}
{"id": "1507912", "revid": "130040", "url": "https://it.wikipedia.org/wiki?curid=1507912", "title": "Principato di Orange", "text": "Il Principato d'Orange venne costituito nel 1163 dall'Imperatore Federico I quando diede la propria garanzia d'indipendenza alla Contea d'Orange dal Sacro Romano Impero. Il Principato divenne parte del patrimonio della Casa d'Orange-Nassau quando Guglielmo I \"il Taciturno\" eredit\u00f2 il titolo di Principe d'Orange nel 1544, sin quando non venne ceduto alla Francia nel 1713 con il Trattato di Utrecht.\nStoria.\nL'insediamento celtico di Arausio (il locale dio celtico dell'acqua), era presente su questo sito gi\u00e0 in epoche anteriori alla nascita di Cristo; una grande battaglia, generalmente conosciuta con il nome di Battaglia di Arausio, venne qui combattuta nel 105 a.C. tra l'esercito romano e le armate dei Cimbri e dei Teutoni, nell'ambito delle guerre cimbriche.\nAd Arausio, nel 35 a.C., si insediarono veterani dell'esercito romano, dopo la vittoria di Ottaviano, il futuro Augusto, contro il rivale Marco Emilio Lepido: lo conferma il nome della colonia romana, \"Colonia Julia Firma Secundanorum\", cio\u00e8 \"Colonia degli uomini della Seconda, fedelissimi alla gens Giulia\". Il nome fa quindi pensare ad un legame con i veterani di una Legio II: in base a un'iscrizione trovata nel 1953, la denominazione andrebbe completata in Legio II Gallica, un epiteto che suggerisce, prima dell'insediamento, un probabile impiego anche in Gallia.\nArausio copriva un'area di circa 690\u00a0000 m\u00b2 ed era adornata, secondo le fonti d'epoca, da numerosi monumenti - come un teatro e un arco di trionfo, oltre a un monumentale complesso di templi.\nEssa fu poi capitale dell'area a nord della Provenza.\nLa citt\u00e0 fu prospera sin quando non venne saccheggiata dai Visigoti nel 412. Esso divenne in seguito un vescovato nel IV secolo, e il forte celtico sulla collina della citt\u00e0 prese il nome da Sant'Eutropio, primo vescovo di Saintes. Cristiano d'Orange convoc\u00f2 due sinodi, nel 441 e nel 529 (quest'ultimo per combattere l'eresia del pelagianesimo). I conti sovrani carolingi di Orange ebbero origine nell'VIII secolo e confluirono poi nella famiglia dei Signori di Baux.\nCon i Conti di Baux l'Orange divenne completamente indipendente dal Regno di Arles, dopo il 1033. Dal XII secolo, Orange venne elevata a principato minore, come feudo del Sacro Romano Impero.\nNel 1431 il Principato di Orange riguadagn\u00f2 la propria indipendenza, quando i conti di Provenza concessero il Principato di Orange a Maria di Baux ed a Giovanni di Ch\u00e2lons di Borgogna in cambio di denaro liquido. Esso continu\u00f2 ad esistere come stato indipendente sino al 1703, compreso nei confini del Contado Venassino papale che a sua volta era totalmente circondato dal Regno di Francia, .\nNel 1544, Guglielmo I \"il Taciturno\", Conte di Nassau (in Germania), eredit\u00f2 il titolo di \"Principe di Orange\". Guglielmo, che all'epoca aveva appena 11 anni, era cugino di Renato di Nassau che mor\u00ec senza eredi, caduto in battaglia a San Dizier nel 1544 durante le guerre franco-imperiali. Renato lasci\u00f2 la sua intera fortuna al giovane parente, tra i cui domini vi era anche quello del Principato d'Orange. La madre di Renato, Claudia, aveva chiesto invece che il titolo, prima che a Guglielmo, spettasse a Filiperto di Ch\u00e2lons, il di lei fratello.\nQuando Guglielmo eredit\u00f2 il principato, esso venne compreso nei possedimenti della Casa d'Orange. Questo lo pose tra le schiere degli stati protestanti durante le guerre di religione in Francia e per questo venne seriamente danneggiato dagli eventi bellici. Nel 1568 la Guerra degli ottant'anni port\u00f2 Guglielmo ad essere eletto statolder d'Olanda, guidando la regione alla rivolta. Guglielmo venne per\u00f2 assassinato a Delft nel 1584. Fu suo figlio, Maurizio di Nassau (Principe di Orange alla morte del fratello maggiore nel 1618), che aiut\u00f2 Johan van Oldenbarnevelt, a solidificare l'indipendenza della Repubblica delle Sette Province Unite, quella che in seguito divennero i Paesi Bassi, che continuarono ad essere governati dalla Casa d'Orange-Nassau.\nCome enclave indipendente nella Francia, l'Orange divenne un luogo di protezione per protestanti ed ugonotti. Guglielmo III d'Orange, che sal\u00ec al trono d'Inghilterra con il nome di Guglielmo III d'Inghilterra, fu l'ultimo Principe d'Orange a reggere direttamente il principato. Dal momento che Guglielmo III mor\u00ec senza eredi nel 1702 il principato divenne materia di disputa tra Federico I di Prussia e Giovanni Guglielmo Friso di Nassau-Dietz, entrambi pretendenti al titolo di Principe d'Orange. Il principato venne conquistato dalle forze di Luigi XIV nel 1672 nel corso della Guerra Franco-Olandese, e nuovamente nell'agosto del 1682. Il territorio venne infine ceduto alla Francia da Federico I di Prussia nel 1713 per via del Trattato di Utrecht che pose fine alle guerre di Luigi XIV.\nFederico I, ad ogni modo, non rinunci\u00f2 al proprio titolo.\nFormalmente Giovanni Guglielmo Friso di Nassau-Dietz, l'altro pretendente del principato, non cedette il territorio nel 1713. Solo nel 1732, con il Trattato di Parit\u00e0, il suo successore Guglielmo IV rinunci\u00f2 ogni sua pretesa sul territorio, ma non al suo titolo (come aveva fatto Federico I). Nello stesso trattato venne realizzata una clausola tra i due pretendenti, consentendo ad entrambe le casate di usufruire del titolo.\nA seguito della Rivoluzione francese del 1789, Orange venne compreso nei \"d\u00e9partement\" di Dr\u00f4me, poi Bouches-du-Rh\u00f4ne, e infine Vaucluse.\nNel 1815, il Congresso di Vienna, ispirato da una linea anti-francese, stabil\u00ec infine che la Casa d'Orange-Nassau avrebbe regnato sulla sola Olanda.\nAttualmente, sia il Principe Giorgio Federico di Prussia che il Principe della corona olandese Guglielmo Alessandro hanno diritto di portare il titolo di \"Principe di Orange\".\nPrincipi di Orange (1171-oggi).\nCome stato sovrano d'Orange (1171-1702).\nSino al 1340, era eredit\u00e0 consueta per tutti i figli del Principe di Orange ereditare questo titolo.\nI Principi d'Orange e la Casa di Orange-Nassau.\nScenario storico tra XVI e XVII secolo.\nGuglielmo \"il Taciturno\" fu il primo Statolder della Repubblica delle Sette Province Unite e il pi\u00f9 importante rappresentante della Casata d'Orange nei Paesi Bassi. Egli era Conte di una piccola contea tedesca, parte del Ducato di Nassau ed erede di numerosi feudi in Olanda, lasciatigli in eredit\u00e0 dal padre. Guglielmo ottenne molte altre terre nei Paesi Bassi (la Signoria di Breda e molte altre dipendenze) come eredit\u00e0 dal cugino Renato, Principe di Orange, quando Guglielmo aveva appena 11 anni. All'assassinio di Guglielmo nel 1584, il titolo pass\u00f2 a suo figlio Filippo Guglielmo (che era stato ostaggio in Spagna sino al 1596), e dopo la sua morte, nel 1618, pass\u00f2 al secondo figlio Maurizio, ed infine al figlio pi\u00f9 giovane, Federico Enrico.\nIl titolo di Principe d'Orange venne cos\u00ec unito a quello di Statolder d'Olanda.\nGuglielmo III (Willem III) divenne anche Re d'Inghilterra, Scozia ed Irlanda, e la sua elezione viene annualmente commemorata dall'Ordine protestante d'Orange.\nPretendenti al trono di Orange.\nIl trono di Orange include anche moltissimi altri pretendenti, tra cui:"}
{"id": "1507913", "revid": "116912682", "url": "https://it.wikipedia.org/wiki?curid=1507913", "title": "Rorate c\u0153li desuper", "text": "Il Rorate c\u0153li desuper \u00e8 l'Introito della messa della quarta domenica di Avvento e del comune della beata vergine Maria. \u00c8 presente nel repertorio del canto gregoriano.\nIl ritornello \u00e8 tratto dal libro di Isaia (45,8): \"Stillate, cieli, dall'alto e le nubi facciano piovere la giustizia; si apra la terra e produca la salvezza e germogli insieme la giustizia.\"\nTesto originale.\nRorate C\u0153li des\u00faper,\nEt nubes pl\u00faant justum.\nNe irasc\u00e1ris D\u00f3mine, ne ultra mem\u00edneris iniquit\u00e1tis:\nEcce c\u00edvitas Sancti facta est des\u00e9rta:\nSion des\u00e9rta facta est: Jer\u00fasalem desol\u00e1ta est:\nDomus sanctificati\u00f3nis tuae et gloriae tuae,\nUbi laudav\u00e9runt Te patres nostri.\nRorate C\u0153li des\u00faper,\nEt nubes pl\u00faant justum.\nPecc\u00e1vimus et facti sumus quam imm\u00fandus nos,\nEt cec\u00eddimus quasi f\u00f3lium univ\u00e9rsi:\nEt iniquit\u00e1tes nostrae quasi ventus abstul\u00e9runt nos:\nAbscond\u00edsti f\u00e1ciem tuam a nobis,\nEt allis\u00edsti nos in m\u00e1nu iniquit\u00e1tis nostrae.\nRorate C\u0153li des\u00faper,\nEt nubes pl\u00faant justum.\nV\u00edde, D\u00f3mine, afflicti\u00f3nem p\u00f3puli tui,\nEt mitte quem miss\u00farus es:\nEm\u00edtte Agnum dominat\u00f3rem terrae,\nDe p\u00e9tra des\u00e9rti ad montem f\u00edliae Sion:\nUt \u00e1uferat ipse jugum captivit\u00e1tis nostrae.\nRorate C\u0153li des\u00faper,\nEt nubes pl\u00faant justum.\nConsol\u00e1mini, consol\u00e1mini, p\u00f3pule meus:\nCito v\u00e9niet salus tua:\nQuare moer\u00f3re cons\u00fameris, quia innov\u00e1vit te dolor?\nSalv\u00e1bo te, noli tim\u00e9re,\nEgo \u00e9nim sum D\u00f3minus Deus t\u00faus S\u00e1nctus Isra\u00ebl, Red\u00e9mptor t\u00faus.\nRorate C\u0153li des\u00faper,\nEt nubes pl\u00faant justum.\nTraduzione italiana.\nStillate rugiada, o cieli, dall'alto,\nE dalle nubi piova chi rende giustizia.\nNon adirarti, o Signore, non ricordarti pi\u00f9\ndell'iniquit\u00e0:\nEcco che la citt\u00e0 del Santo \u00e8 divenuta deserta:\nSion \u00e8 divenuta deserta: Gerusalemme \u00e8 desolata:\nLa casa della tua santificazione e della tua gloria,\nDove i nostri padri Ti lodarono.\nStillate rugiada, o cieli, dall'alto,\nE dalle nubi piova chi rende giustizia.\nPeccammo, e siamo divenuti come gli immondi,\nE siamo caduti tutti come foglie:\nE le nostre iniquit\u00e0 ci hanno dispersi come il vento:\nCi hai nascosto il tuo volto.\nE ci hai schiacciati per mano delle nostre iniquit\u00e0.\nStillate rugiada, o cieli, dall'alto,\nE dalle nubi piova chi rende giustizia.\nGuarda, o Signore, l'afflizione del tuo popolo,\nE manda Colui che deve essere mandato:\nManda l'Agnello dominatore della terra,\nDalla pietra del deserto al monte della figlia di Sion:\nAffinch\u00e9 Egli tolga il giogo della nostra schiavit\u00f9.\nStillate rugiada, o cieli, dall'alto,\nE dalle nubi piova chi rende giustizia.\nConsolati, consolati, o popolo mio:\nPresto verr\u00e0 la tua salvezza:\nPerch\u00e9 ti consumi nella mestizia, perch\u00e9 il tuo dolore si \u00e8 rinnovato?\nTi salver\u00f2, non temere,\nPerch\u00e9 io sono il Signore Dio tuo,\nil Santo d'Israele, il tuo Redentore\nStillate rugiada, o cieli, dall'alto,\nE dalle nubi prova chi rende giustizia."}
{"id": "1507914", "revid": "1568601", "url": "https://it.wikipedia.org/wiki?curid=1507914", "title": "Ghiacciaio di Montandayn\u00e9", "text": "Il ghiacciaio di Montandayn\u00e9 si trova sul versante nord-ovest del massiccio del Gran Paradiso, nell'alta Valsavarenche, in territorio valdostano. \u00c8 contornato in alto dalle vette della becca di Montandayn\u00e9 (3838\u00a0m), della punta Budden (3683\u00a0m) e del Piccolo Paradiso (3923\u00a0m).\nLa sua estensione misura 160 ettari. Le sue caratteristiche principali sono: lunghezza 1,3\u00a0km., larghezza 1,5\u00a0km., esposizione nord-ovest, inclinazione media 23\u00b0, quota massima 3800 metri, quota minima 3100 metri."}
{"id": "1507915", "revid": "156618", "url": "https://it.wikipedia.org/wiki?curid=1507915", "title": "Rorate coeli", "text": ""}
{"id": "1507916", "revid": "144796", "url": "https://it.wikipedia.org/wiki?curid=1507916", "title": "Casata di Orange-Nassau", "text": ""}
{"id": "1507917", "revid": "287204", "url": "https://it.wikipedia.org/wiki?curid=1507917", "title": "Rorate coeli desuper", "text": ""}
{"id": "1507918", "revid": "144796", "url": "https://it.wikipedia.org/wiki?curid=1507918", "title": "Principato d'Orange", "text": ""}
{"id": "1507919", "revid": "1573940", "url": "https://it.wikipedia.org/wiki?curid=1507919", "title": "Distretto di Kusu", "text": "Il \u00e8 uno dei distretti della prefettura di \u014cita, in Giappone.\nAttualmente fanno parte del distretto i comuni di Kokonoe e Kusu."}
{"id": "1507920", "revid": "1573940", "url": "https://it.wikipedia.org/wiki?curid=1507920", "title": "Badia e chiesa di Santa Maria a Morrona", "text": "La badia e chiesa di Santa Maria a Morrona \u00e8 un'antica abbazia situata in localit\u00e0 Badia a Morrona, nel comune di Terricciola.\nStoria e descrizione.\nFondata (in sede diversa dall'attuale) nell'XI secolo dai Cadolingi, conti di Pistoia e Fucecchio insieme ad altre tre badie, venne gestita inizialmente dai Benedettini Cluniacensi per poi passare nelle mani dei monaci Camaldolesi. Il monastero ha subito numerosi ampliamenti nel corso della sua storia grazie a donazioni nobiliari: nel 1089 ad opera del conte Uguccione, figlio del conte Guglielmo Bulgaro, e negli anni 1098 e 1109 grazie ai figli del Conte Bulgaro. Le propriet\u00e0 vennero convalidate dai Pontefici Celestino II nel 1121, Innocenzo II nel 1141 ed Eugenio III nel 1148.\nLa chiesa attuale fu costruita attorno al 1152, quando si decise di trasferire l'antico monastero.\nNel 1482 il vescovo di Volterra si impadron\u00ec con la forza della badia, trasformandola nella propria residenza estiva.\nL'edificio romanico adotta una singolare planimetria a unica navata absidata che, a partire da circa met\u00e0 della lunghezza, viene affiancata da due navate laterali, articolate su due campate quasi a formare un transetto dilatato. Gli ambienti del monastero sono stati trasformati in villa privata. Le pareti interne della chiesa presentano affreschi settecenteschi raffiguranti \"Apostoli\" entro nicchie.\nNel 1870, con la nascita dello Stato italiano, le propriet\u00e0 vennero confiscate e rivendute come azienda agricola.\nAttualmente la tenuta, dell'estensione di circa 500 ettari, comprende vigneti, oliveti e altre coltivazioni, racchiuse da una cornice boscosa utilizzata principalmente per la caccia al cinghiale. Dell'antica struttura religiosa rimangono il chiostro, il campanile e la barricaia. \u00c8 stato creato anche uno spazio dedicato all'agriturismo."}
{"id": "1507922", "revid": "47767", "url": "https://it.wikipedia.org/wiki?curid=1507922", "title": "Serpentine Lake", "text": "Il Serpentine Lake \u00e8 un lago artificiale e si trova ad Hyde Park, uno dei Parchi Reali della citt\u00e0 di Londra. Copre 28 acri ed \u00e8 stato costruito nel 1730 su ordine della regina Carolina. Il nome gli \u00e8 stato dato vista la grande somiglianza nella forma con un serpente. \u00c8 stato utilizzato per i Giochi Olimpici di Londra 2012.\nNel senso stretto, il nome \"Serpentine\" riferisce solo alla sezione orientale del lago, al est del Ponte di Serpentine, che lo traversa; la sezione occidentale, al nord-ovest, \u00e8 chiamata \"The Long Water\" (inglese: L'acqua lunga).\nIl lago divide in due Hyde Park. Ogni anno, e precisamente nel giorno di Natale, vi si organizza una singolare gara di nuoto ad iscrizione libera, la Peter Pan Cup, che va menzionata non solo per il coraggio dei partecipanti (il Serpentine d'inverno \u00e8 quasi sempre ghiacciato in buona parte), ma per il fatto che la maggior parte di essi sia di et\u00e0 superiore ai 60 anni."}
{"id": "1507924", "revid": "144796", "url": "https://it.wikipedia.org/wiki?curid=1507924", "title": "Guglielmo V d'Orange-Nassau", "text": ""}
{"id": "1507926", "revid": "298229", "url": "https://it.wikipedia.org/wiki?curid=1507926", "title": "Velocista (atletica leggera)", "text": "Il velocista \u00e8 un atleta specializzato nelle discipline di corsa di atletica leggera che si corrono sulle brevi distanze (100, 200 e 400 metri piani; nelle competizioni indoor 60 metri piani al posto dei 100 metri piani).\nCaratteristiche.\nTratti caratteristici dei velocisti sono la presenza nei muscoli di \"fibre bianche\" ed una propensione al lavoro anaerobico, cio\u00e8 ad uno sforzo intenso limitato nel tempo, che si svolge senza l'impiego di ossigeno da parte della muscolatura. Sono richieste infatti doti di esplosivit\u00e0 ed elasticit\u00e0 muscolare.\nGrandi velocisti del passato sono stati Jesse Owens, Pietro Mennea, Carl Lewis, Maurice Greene, Asafa Powell; attualmente si ricorda il giamaicano Usain Bolt (che detiene il record mondiale nei 100\u00a0m con 9\"58 e il record nei 200\u00a0m con 19\"19)."}
{"id": "1507929", "revid": "1305772", "url": "https://it.wikipedia.org/wiki?curid=1507929", "title": "Tha Blue Carpet Treatment", "text": "Tha Blue Carpet Treatment \u00e8 l'ottavo disco registrato in studio dal rapper californiano Snoop Dogg pubblicato il 21 novembre del 2006 dalla Doggystyle Records e dalla Geffen Records. Questo album in Italia \u00e8 arrivato alla posizione numero 56 mentre nella classifica statunitense di Billboard 200 alla 5\u00aa. Nella prima settimana ha venduto copie ricevendo buone critiche dai critici musicali."}
{"id": "1507932", "revid": "838137", "url": "https://it.wikipedia.org/wiki?curid=1507932", "title": "Great Falls", "text": "Great Falls \u00e8 il nome di diverse citt\u00e0 degli Stati Uniti d'America:"}
{"id": "1507934", "revid": "1543377", "url": "https://it.wikipedia.org/wiki?curid=1507934", "title": "Great Falls (Montana)", "text": "Great Falls \u00e8 una citt\u00e0 degli Stati Uniti d'America, capoluogo della Contea di Cascade nello Stato del Montana. In base al censimento del 2000, la citt\u00e0 aveva abitanti, passati a nel 2010. Sorge sulle pendici orientali delle Montagne Rocciose, sul fiume Missouri. Si estende su una superficie di con una densit\u00e0 media di abitanti per km\u00b2.\nFondata nel 1883, \u00e8 un notevole centro industriale. Vi ha sede un'importante base militare. \u00c8 sede della diocesi di Great Falls-Billings, vi sorge la cattedrale di Sant'Anna (St Ann Cathedral)."}
{"id": "1507935", "revid": "1745361", "url": "https://it.wikipedia.org/wiki?curid=1507935", "title": "Baobham Sith", "text": "La Baobham Sith \u00e8 una creatura malvagia della mitologia scozzese. Appartiene al mondo delle fate. \u00c8 diventata una malvagia non morta che si nutre di sangue. Di solito si veste di verde, per questo \u00e8 chiamata anche Dama verde. Appare sotto le sembianze di una bellissima fanciulla che danza con ignari malcapitati che poi uccide lentamente. Pu\u00f2 essere uccisa con l'acciaio freddo."}
{"id": "1507940", "revid": "156746", "url": "https://it.wikipedia.org/wiki?curid=1507940", "title": "Baobhan Sith", "text": ""}
{"id": "1507941", "revid": "1573940", "url": "https://it.wikipedia.org/wiki?curid=1507941", "title": "Chiesa di San Bartolomeo a Casanova", "text": "La chiesa di San Bartolomeo a Casanova si trova presso la frazione di Selvatelle, nel comune di Terricciola.\nStoria e descrizione.\nIl suo aspetto attuale \u00e8 il risultato di rifacimenti ottocenteschi. In origine la chiesa era costruita in laterizi, con una semplice facciata a capanna, oggi impreziosita dal grande frontone.\nL'interno \u00e8 ad unica navata absidata, con la zona presbiteriale rialzata e separata da una balaustra e da due coppie di colonne; la copertura \u00e8 a botte con cupola e conserva ancora le decorazioni ottocentesche. Sopra l'altare maggiore, tre statue in terracotta dipinta, raffiguranti la \"Madonna con Bambino tra i santi Giovanni e Bartolomeo\", attribuite a Giovanni Gonnelli detto il Cieco di Gambassi (met\u00e0 del XVII secolo). Il fonte battesimale a forma di tempietto \u00e8 realizzato in marmo. In controfacciata si trova la cantoria di legno con l'organo originale."}
{"id": "1507944", "revid": "1714743", "url": "https://it.wikipedia.org/wiki?curid=1507944", "title": "Guglielmo IV di Orange-Nassau", "text": "Biografia.\nInfanzia ed educazione.\nGuglielmo era figlio di Giovanni Guglielmo Friso d'Orange, capo della linea di Frisia della Casa di Orange-Nassau, e di sua moglie Maria Luisa d'Assia-Kassel. Egli nacque sei settimane dopo la morte del padre.\nStudi\u00f2 presso l'Universit\u00e0 di Franeker e presso l'Universit\u00e0 di Utrecht. Parlava diverse lingue ed era interessato alla storia.\nSuccessione.\nGuglielmo succedette pertanto al padre come Statolder di Frisia e in seguito, sotto la reggenza della madre sino al 1731, come Statolder di Groninga. Nel 1722 venne eletto Statolder di Gheldria.\nMatrimonio.\nNel 1721 iniziarono le trattative del suo matrimonio con la principessa reale Anna di Gran Bretagna. L'ambasciatore inglese William Cadogan, I conte Cadogan, che era sposato con Margaret Cecilia Munter, pu\u00f2 aver giocato un ruolo importante. Le trattative per il matrimonio della principessa Anna con il monarca olandese durarono dodici anni. La causa era soprattutto la scena politica internazionale.\nIl matrimonio, che era in programma nel mese di novembre 1733, venne rinviato a causa dell'ostilit\u00e0 del suo futuro suocero Giorgio II alla Repubblica.\nLe nozze vennero celebrate il 25 marzo 1734 a St. James's Palace. \nL'8 maggio giunsero ad Amsterdam, dove vennero ricevuti dal sindaco, dopodich\u00e9 continuarono il loro viaggio verso Leeuwarden.\nUltimi anni e morte.\nNel 1739 Guglielmo eredit\u00f2 anche gli stati formalmente propriet\u00e0 del ramo della famiglia di Nassau-Dillenburg, e nel 1743 eredit\u00f2 anche i possedimenti del ramo di Nassau-Siegen.\nNel 1740 scoppi\u00f2 la guerra di successione austriaca, che vide lo scontro tra l'Austria e la Francia. La repubblica scelse di stare al fianco dell'Austria.\nNell'aprile del 1747 le armate francesi irruppero nelle Fiandre. Per placare i contrasti interni tra le varie fazioni, gli Stati Generali nominarono Guglielmo alla posizione di Generale Statolder ereditario della Repubblica delle Sette Province. Per questo motivo Guglielmo e tutta la sua famiglia si spostarono da Leeuwarden a L'Aia. Guglielmo incontr\u00f2 Luigi Ernesto di Brunswick-L\u00fcneburg-Bevern nel 1747, e due anni dopo lo nomin\u00f2 Feldmaresciallo delle armate olandesi, il che gli permise poi di divenire reggente per l'erede di Guglielmo.\nAnche se dovette spendere parecchio per il mantenimento dello stato, Guglielmo era estremamente popolare. Egli blocc\u00f2 la tradizione della tassa indiretta dalla quale dipendevano gran parte delle tasse del governo. Ad ogni modo, egli fu anche Direttore-Generale della Compagnia Olandese delle Indie Orientali, e la sua alleanza con la classe dei commercianti permise di arricchire il paese, diminuendo le disparit\u00e0 tra ricchi e poveri.\nGuglielmo prest\u00f2 servizio come Generale Statolder dei Paesi Bassi sino alla propria morte, avvenuta nel 1751 a L'Aia.\nDiscendenza.\nDal matrimonio tra Guglielmo e Anna di Hannover nacquero cinque figli:"}
{"id": "1507945", "revid": "478814", "url": "https://it.wikipedia.org/wiki?curid=1507945", "title": "Monti della Moma", "text": "I Monti della Moma (in russo \u041c\u043e\u043c\u0441\u043a\u0438\u0439 \u0445\u0440\u0435\u0431\u0435\u0442, \"Momskij chrebet\") sono una catena montuosa della Russia siberiana orientale, compresa totalmente entro il territorio della Repubblica Autonoma della Sacha-Jacuzia.\nSono una catena parallela ad est al sistema dei monti \u010cerskij, lungo il medio corso dell'Indigirka. Si allungano per 470 km in direzione nord-ovest/sud-est; la valle del Moma e del Selennjach li divide dalla catena degli Ulachan-\u010cistaj (che fanno parte dei \u010cerskij) e culminano a una quota di 2\u00a0533 metri. Prevalgono i rilievi di tipo alpino, sono presenti boschi di larice, boschetti di pino nano siberiano, oltre i 1\u00a0500\u00a0m la tundra di montagna."}
{"id": "1507947", "revid": "110157", "url": "https://it.wikipedia.org/wiki?curid=1507947", "title": "Santuario dell'Immacolata Concezione (Terricciola)", "text": "Il santuario dell'Immacolata Concezione si trova in localit\u00e0 Castelvecchio nel comune di Terricciola.\nStoria e descrizione.\nL'aspetto attuale del santuario \u00e8 il frutto di un rifacimento settecentesco che ha modificato il preesistente edificio ampliandolo notevolmente. L'esterno \u00e8 caratterizzato da un elegante porticato, in parte manomesso da incauti restauri; sull'architrave del portale campeggia l'antico stemma di Terricciola.\nL'interno, ad unica navata con copertura a botte, colpisce per la ricercatezza delle decorazioni musive, eseguite dopo che l'edificio era stato restaurato nel 1850, in seguito ai danni del sisma del 1846. Gli affreschi della cupola, realizzati nel 1875, raffigurano l'Immacolata Concezione, mentre lungo le pareti, intervallate dalle colonne in finto marmo, si ripete lo stemma di Pisa. Da notare il ricco altare in marmi policromi."}
{"id": "1507948", "revid": "729019", "url": "https://it.wikipedia.org/wiki?curid=1507948", "title": "Bombardier Q-Series", "text": "De Havilland Canada Dash 8 (DHC-8), o, come commercializzato dal 1996 al 2019, Bombardier Q-Series (o Dash 8) \u00e8 il nome commerciale di una famiglia di aeromobili bimotore di linea regionale turboelica prodotta dall'azienda canadese de Havilland Canada, che fu acquistata da Boeing nel 1988, poi da Bombardier nel 1992 ed infine da Longview Aviation Capital nel 2019, facendo rivivere il marchio de Havilland Canada.\nStoria del progetto.\nVenne progettato nel 1983 dalla de Havilland Canada per migliorare le prestazioni del Dash 7. Il Dash 8 ha cambiato nome nel 1996 in Q-Series, da Quiet (\"silenzioso\" in inglese), dopo che la Bombardier ha installato il sistema ANVS (Active Noise and Vibration Suppression) per ridurre i rumori e le vibrazioni in cabina.\nIl prototipo del DHC-8 effettu\u00f2 il suo primo volo il 20 giugno 1983. La sua entrata in servizio avvenne con la compagnia di lancio NorOntair il 23 ottobre 1984. Fino ad oggi sono stati consegnati circa 1\u00a0000 esemplari di Dash 8 in diverse varianti.\nTecnica.\nIl Dash 8 \u00e8 caratterizzato da ali in posizione alta sotto le quali \u00e8 montata una coppia di motori turboelica PW120A; ha un'ampia deriva verticale a T con ampi piani orizzontali.\nImpiego operativo.\nOltre ad essere impiegato in ambito civile nel suo primario ruolo di vettore per compagnie aeree regionali, il Dash 8 \u00e8 utilizzato anche in ambito militare come aereo da trasporto, come ad esempio nella Kenya Air Force, o adeguatamente attrezzato come aereo da pattugliamento marittimo nella Al Imarat al Arabiyah al Muttahidah, l'aeronautica militare degli Emirati Arabi Uniti.\nUtilizzatori.\nCivili.\nCompagnie aeree.\n\u2022 Tassili Airlines ha 8 Dash 8 (4 -200 e 4 -400).\nIncidenti.\nGli incidenti che vedono coinvolti i Bombardier Dash 8 sono in totale 28 di cui uno solo con vittime."}
{"id": "1507949", "revid": "108002", "url": "https://it.wikipedia.org/wiki?curid=1507949", "title": "De Havilland Canada Dash 8", "text": ""}
{"id": "1507958", "revid": "599013", "url": "https://it.wikipedia.org/wiki?curid=1507958", "title": "Michael Tarnat", "text": "Con il , in cui milit\u00f2 per sei anni, vinse quattro titoli di Bundesliga, tre Coppe di Germania, quattro Coppe di Lega tedesca, una UEFA Champions League e una Coppa Intercontinentale."}
{"id": "1507960", "revid": "2231812", "url": "https://it.wikipedia.org/wiki?curid=1507960", "title": "Sabbiera", "text": "La sabbiera \u00e8 un dispositivo usato nei mezzi di trazione su rotaia sia ferroviari che tranviari per aumentare l'aderenza delle ruote sui binari sia durante l'avviamento che durante una frenata di emergenza in particolari situazioni di potenziale pericolo.\nVengono chiamate sabbiere anche le vetture tramviarie adibite esclusivamente alla distribuzione di sabbia sulle rotaie e alla limatura del binario ferroviario.\nDescrizione.\nUna sabbiera \u00e8 costituita in genere da contenitori appositi posti al di sopra delle sale motrici di una locomotiva ferroviaria di qualunque tipo o di una motrice tranviaria. Su certi tipi di locomotiva a vapore era posta sulla sommit\u00e0 della caldaia in prossimit\u00e0 del duomo. Una conduttura apposita terminante a becco d'anatra fa cadere la sabbia sul binario stesso, al disotto delle ruote motrici, per creare maggiore aderenza in caso di pioggia, di fanghiglia o di foglie sulla rotaia. L'azionamento pu\u00f2 essere per gravit\u00e0 o mediante aria compressa. Il comando del dispositivo di lancio pu\u00f2 essere manuale, su comando del conducente, o automatico mediante dei sensori di slittamento delle ruote.\nLa sabbia serve soprattutto per le partenze da fermo in particolari situazioni di criticit\u00e0 di aderenza nel caso di salite, di treni o convogli pesanti e nelle frenate di emergenza per evitare il pattinamento delle ruote."}
{"id": "1507962", "revid": "1573940", "url": "https://it.wikipedia.org/wiki?curid=1507962", "title": "Chiesa di San Bartolomeo (Morrona)", "text": "La chiesa di San Bartolomeo si trova a Morrona nel comune di Terricciola.\nDescrizione.\nLa facciata mostra i segni dei rifacimenti ottocenteschi, cos\u00ec come l'interno, con l'insolita irregolare ampiezza delle due navate laterali, testimonianza degli ampliamenti della primitiva navata centrale. Restaurato negli anni Trenta, l'interno, malgrado le dimensioni ridotte, colpisce per la politezza delle forme.\nNella zona presbiteriale, rialzata e divisa dal resto dell'aula da due coppie di colonne, si conserva il \"Martirio di San Bartolomeo,\" di scuola toscana della prima met\u00e0 del Settecento. La cupola e le volte centrali mostrano le decorazioni musive ottocentesche in parte coperte da successive imbiancature. Nella navata destra si trova la \"Madonna con Bambino e santi\" di scuola toscana del XVII secolo."}
{"id": "1507963", "revid": "1564499", "url": "https://it.wikipedia.org/wiki?curid=1507963", "title": "Storia di Benevento", "text": "La storia di Benevento comprende una serie di eventi che hanno interessato la citt\u00e0 di Benevento dall'antichit\u00e0 ai giorni nostri.\nOrigine del nome.\nSecondo la teoria di Raffaele Garrucci pare che il primo nome della citt\u00e0 sia stato, in lingua osca, \"Malies\" o \"Malocis\", poi mutato in \"Maloenton\" (oppure \"Maloenta\" o \"Malowent\"). Questa tesi si fonda sul ritrovamento di una moneta bronzea del IV secolo a.C. riportante la scritta Malies sull'esergo, oltre ad una testa di donna con la capigliatura chiusa in un sakkos; sul rovescio sono raffigurati un bue con volto umano, e in alto una testa barbata. Un'altra moneta, coetanea, porta raffigurato nel rovescio un bue, ed in alto un elmo coi guanciali, e nel diritto una testa giovanile che si pu\u00f2 supporre essere quella di Apollo.\nSecondo un altro storico, Gianni Vergineo, il nome originario della citt\u00e0, \"Maloenton\", \u00e8 di genesi greca. \"Mal\u00f2eis\", da \"Malon\", variante dorica dell'attico \"M\u00e8lon\" (questo aspetto dorico si collega con la provenienza del mitico fondatore di Benevento, Diomede) che significa gregge di pecore o capre, \u00e8 una forma aggettivale il cui significato indica una zona piena di mandrie di pecore e di capre, con evidente riferimento all'attivit\u00e0 silvo-pastorale praticata largamente dai Sanniti. Vergineo, inoltre, non esclude la derivazione di \"Maloenton\" da \"mallos\" (vello di pecora).\nIl genitivo di \"Mal\u00f2eis\" esce in \"entos\", quindi \"Mal\u00f2entos\". A causa della somiglianza del morfema \"entos\" con \"iontos\" (genitivo del participio presente di \"i\u00e8nai\" = venire), i Romani coglievano nel nome originario di Benevento un \"malum eventum\". Solo con la vittoria di Pirro del 272 a.C. si ebbe la trasformazione in \"Beneventum\", ad indicare un buon auspicio.\nUn'ulteriore ipotesi vede l'origine del nome in un altro animale simbolo di Benevento, il toro, simbolo dei Sanniti. Il poeta greco Teocrito, infatti, chiama il toro \"Malon\".\nLa fondazione mitica.\nLa leggendaria fondazione di Benevento \u00e8 legata alla figura mitologica di Diomede, acheo ricordato nell'Odissea di Omero per la sua prodezza e celebrato da diversi storici che gli attribuiscono la fondazione di numerose citt\u00e0 della Daunia.\nStando al mito, Diomede, vittima dell'infedelt\u00e0 coniugale, \u00e8 costretto a lasciare la patria greca per venire in Italia, dove fonda Arpi e aiuta il re Dauno in una guerra contro i Messapi. Il re gli nega il premio promesso (una parte del regno) ma Diomede insiste, rivendicando il suo diritto. Interviene allora in veste di giudice un suo fratello naturale che gli d\u00e0 torto perch\u00e9 innamorato della figlia di Dauno, Evippe. L'eroe acheo si impadronisce di una parte del regno tracciando il confine con delle pietre. Dauno le fa togliere ma esse ritornano al loro posto.\nLa versione beneventana del mito \u00e8 data da Procopio di Cesarea (VI sec.) il quale afferma che \u00abla citt\u00e0 fu fondata da Diomede figlio di Tideo, respinto da Argo dopo la presa di Troia. Come segni di riconoscimento lasci\u00f2 alla citt\u00e0 le zanne del cinghiale caledonio che suo zio Meleagro aveva ucciso come trofeo di caccia: si trovano tuttora l\u00ec e sono uno spettacolo da vedere, con quella forma di mezza luna e con quella lunghezza di non meno di tre spanne\u00bb.\nIl cinghiale caledonio citato nella leggenda, in epoca medievale \u00e8 diventato il simbolo di Benevento tanto da essere raffigurato ancora oggi nello stemma comunale. A tal proposito uno storico beneventano del XIX secolo racconta che della nobile origine di Benevento \u00abfa piena testimonianza lo stemma di marmo greco incastonato nel campanile dell'arcivescovado, rappresentante il cinghiale caledonico ucciso da Meleagro, zio di Diomede, nei boschi dell'Etolia; e la stessa caccia si osserva in un bassorilievo esistente nel palazzo arcivescovile\u00bb.\nAll'eroe Diomede \u00e8 legata anche la fondazione di Argirippa (la citt\u00e0 del cavallo). In due antiche monete beneventane di epoca romana viene riprodotta la figura del cavallo con la scritta \"Malies\", nella pi\u00f9 antica (IV sec. a.C.), e \"Beneventod\", nella pi\u00f9 recente.\nL'epoca preromana.\nLa posizione strategica e le condizioni ambientali della zona hanno costituito un motivo di forte attrazione per le popolazioni di varie epoche. Durante il corso degli anni in vari scavi occasionali sono state trovate diverse tracce di insediamenti ascrivibili al periodo neolitico. Alcuni decenni fa \u00e8 stata rinvenuta nel corso di un'esplorazione archeologica nel giardino dell'ex-collegio La Salle in \"piazzetta Vari\" una necropoli dell'orientalizzante antico (fine VIII - inizi VII secolo a.C.).\nLa prima grande fase della storia di Benevento, di cui poco \u00e8 noto, \u00e8 legata alle vicende dei Sanniti. Il primitivo insediamento era collocato in contrada Cellarulo, alla confluenza dei fiumi Sabato e Calore, in una posizione di confine fra il Sannio caudino e il Sannio irpino. Esso sorgeva su aree piane e feconde, in terreni adatti alla pastorizia e all'agricoltura, in una posizione favorevole agli scambi commerciali.\nAl IV secolo a.C. sono datate due necropoli sannitiche venute alla luce poco distanti fra di loro, una ancora nei pressi dell'ex Collegio La Salle ed un'altra alla Rocca dei Rettori, caratterizzate dalla presenza di tumuli di terra di forma diverse che coprono una o pi\u00f9 sepolture. Notevole tra queste una tomba realizzata in blocchi di tufi giallo e grigio, squadrati e connessi tra di loro a formare una cassa chiusa da una copertura a baule; in essa \u00e8 stata rinvenuta una scala di accesso realizzata mediante la costipazione in gradini di scaglie di lavorazione dei blocchi. All'interno lo scheletro era fornito di un corredo non molto abbondante ma di gran pregio rappresentato da una patera bronzea che conteneva un coltello in ferro, due fibule in ferro e una fibbia in bronzo. Una necropoli coeva \u00e8 stata trovata poi alla periferia della citt\u00e0, in contrada \"Olivola\", dove sono venute alla luce tombe di guerrieri con cinturoni ed armi. Altri manufatti di ceramica e bronzo (VIII-VII a.C.), rinvenuti in diverse campagne di scavo, si conservano nel Museo del Sannio.\nLe guerre sannitiche e il periodo repubblicano.\nIl Sannio fu teatro di tre guerre contro i Romani. La \"Prima Guerra Sannitica\" (354 a.C. \u2013 330 a.C. circa) sanc\u00ec la definitiva sottomissione del Lazio al potere romano, ma non della zona sannitica.\nLa \"Seconda Guerra Sannitica\" (327 a.C. \u2013 304 a.C. circa) costitu\u00ec il primo vero scontro fra la nascente potenza e i Sanniti, che si risolse a favore di questi ultimi. I Romani tentarono di muovere guerra da Capua a Benevento, ma un astuto stratagemma sannita riusc\u00ec a bloccare presso \"Caudium\" le truppe romane. Una volta in trappola, i soldati romani furono costretti a passare sotto le \"Forche Caudine\", un arco composto dalle lance nemiche in maniera tale da costringere ogni soldato a piegare la schiena per poter passare. Durante il passaggio, i Romani furono costretti a subire ogni tipo di oltraggio, anche fisico e, infine, a lasciare in ostaggio tutta la loro cavalleria.\nI Sanniti, subito dopo la vittoria, aizzarono le altre popolazioni italiche del Centro e del Sud Italia (Etruschi in primis) contro i Romani, dando vita alla \"Terza Guerra Sannitica\" (298 a.C. - 290 a.C. circa). Stavolta per\u00f2 furono i Romani ad averla vinta, sconfiggendo uno ad uno tutti gli alleati dei Sanniti e costringendo infine questi ad un trattato di pace intorno al 290 a.C. Sembra che Maleventum fu presa dai Romani, anche se l'occasione precisa \u00e8 ignota, divenendo colonia romana nel 268. Di sicuro era nelle loro mani nel 275 a.C., quando essi domarono definitivamente i nemici a seguito della vittoria ottenuta su Pirro, re d'Epiro, proprio a Maleventum.\nNel 268 a.C., Benevento divent\u00f2 definitivamente una colonia romana con i diritti delle citt\u00e0 latine. Durante la seconda guerra punica fu ripetutamente utilizzata dai generali romani come postazione importante, vista la sua vicinanza alla Campania, e la sua resistenza come fortezza. Nelle sue immediate vicinanze si ebbero due delle azioni pi\u00f9 decisive della guerra: la \"battaglia di Benevento\" (214 a.C.), in cui il generale cartaginese Annone fu sconfitto da Tiberio Gracco; l'altra nel 212 a.C., quando l'accampamento di Annone, in cui aveva accumulato una grande quantit\u00e0 di grano e altre provviste, fu assaltato e preso dal console romano Quinto Fulvio Flacco. E nonostante il suo territorio fosse stato pi\u00f9 volte lasciato desolato dai Cartaginesi, Beneventum era ancora una delle 18 colonie latine che nel 209 a.C. poterono e vollero immediatamente fornire la quota di uomini e danaro richiesta per continuare la guerra.\n\u00c8 notevole che non ci sia menzione di Benevento durante la guerra sociale (91-88 a.C.); sembra che fosse scampata alle calamit\u00e0 che a quel tempo affliggevano molte citt\u00e0 del Sannio, e verso la fine della Repubblica romana se ne parlava come una citt\u00e0 piuttosto opulenta, situata all'incrocio tra la \"Via Appia\" e la \"Via Minucia\" (la futura \"Via Appia Traiana\").\nIl periodo imperiale.\nLa citt\u00e0 romana negli anni del massimo splendore.\nNel 42 a.C., sotto il secondo triumvirato, Lucio Munazio Planco dedusse a Benevento una colonia per i veterani (\"Iulia Concordia Felix Beneventum\"; si narra che a distribuire i lotti sia stato un rozzo centurione di nome \"Cafo\", da cui la parola cafone). Il territorio della citt\u00e0 fu parecchio allargato, aggiungendovi quello di Caudium; una terza colonia vi fu stabilita da Nerone. Nelle iscrizioni del regno di Settimio Severo, la citt\u00e0 portava il titolo di \"Colonia Julia Augusta Concordia Felix Beneventum\".\nDa un punto di vista amministrativo, in epoca imperiale la citt\u00e0 (unitamente alla vicina Irpinia) fu definitivamente staccata dal Sannio e aggregata dapprima alla \"regio II Apulia et Calabria\" (ossia alla Puglia) dall'imperatore Augusto, per poi passare alla Campania a seguito della riforma amministrativa operata da Adriano\nLo storico Mario Rotili cos\u00ec descrive la citt\u00e0 romana di Benevento nel suo periodo di massimo splendore: \u00abLa citt\u00e0 nel periodo di massimo fulgore, si estese dal Ponte Leproso e dal \"Pons Maior\" (ponte Fratto) ad occidente sino alla zona circostante all'Arco di Traiano ad oriente, mentre il confine settentrionale era dato dal Calore e quello meridionale dal Sabato. Nella estrema parte orientale sorsero il tempio di Iside costruito sotto Domiziano nell'88 d.C., il tempio di Minerva Berecinzia ed il grandioso Arco di Traiano eretto tra il 114 e il 117 d.C. all'inizio della nuova via che abbrevi\u00f2 il percorso dell'Appia e che prese il nome dal saggio imperatore. Nella parte centrale della citt\u00e0 c'erano il tempio di Giove ed il complesso di edifici sontuosi, dei quali doveva far parte l'arco ora detto del Sacramento; nella parte occidentale avevano posto il foro col sottostante criptoportico dei Santi Quaranta, la Basilica, i portici dei Sagittari, le terme dette Commodiane, le sedi di alcuni collegi, il portico di Diana, la basilica di Longino e il monumentale teatro in buona parte conservato\u00bb.\nL'importanza e la felice condizione di Beneventum sotto l'Impero romano \u00e8 sufficientemente attestata dalle numerose rovine e dalle iscrizioni. La sua ricchezza \u00e8 confermata anche dalla grande quantit\u00e0 di monete che coniava. Certamente doveva la sua prosperit\u00e0 alla sua posizione favorevole lungo la via Appia, proprio alla congiunzione delle due diramazioni principali di quell'importante strada (una delle quali chiamata poi via Traiana). \u00c8 famosa la tappa a \"Beneventum\" nel racconto di Orazio riguardante il suo viaggio da Roma a Brundisium. Sempre alla posizione favorevole doveva l'onore di ripetute visite degli imperatori, tra le quali sono ricordate in particolare quelle di Nerone, Traiano e Settimio Severo. Gli imperatori successivi conferirono alla citt\u00e0 altri territori ed eressero, o almeno diedero il nome a svariati edifici pubblici.\nPare inoltre che la Benevento romana sia stato luogo di grande attivit\u00e0 letteraria, a cominciare dal grammatico Orbilio Pupillo, che insegn\u00f2 a lungo nella citt\u00e0 nativa prima di trasferirsi a Roma, e fu onorato con una statua dai suoi concittadini; esistono iscrizioni che danno onori simili ad un altro grammatico, Rutilio Eliano, e a svariati oratori e poeti di celebrit\u00e0 locale.\nOrigini del cristianesimo.\nSecondo una leggenda priva di riscontri documentali il primo vescovo di Benevento sarebbe stato San Fotino, consacrato vescovo della citt\u00e0 da San Pietro nel 40 d.C.\nIl primo vescovo di cui si ha notizia certa \u00e8 San Gennaro, nato verso l'anno 272 a Benevento e martirizzato nell'anno 305 ai tempi della persecuzione dioclezianea contro i cristiani.\nNel 313 d.C. l'editto di tolleranza sanc\u00ec la libert\u00e0 di culto. Due secoli dopo, nel 526, fu eletto papa il cardinale presbitero San Felice del Sannio, primo beneventano a succedere all'apostolo Pietro.\nDalla caduta dell'Impero Romano alla venuta dei Longobardi.\nCaduto l'Impero Romano (476 d.C.), le popolazioni cosiddette barbariche irruppero in Italia, devastando le migliori terre ed occupando le principali citt\u00e0, che cadevano alla forza delle loro armi. Benevento non fece eccezione.\nI Goti guidati, da Teodorico, nel 490 molestarono la citt\u00e0, ma poi ne furono scacciati da Belisario, generale dell'Imperatore d'Oriente Giustiniano, tra il 536 ed il 537. Totila, approfittando delle discordie intestine, alimentate da lui medesimo, tra i partigiani dei Goti e quelli dell'imperatore d'Oriente, nel 545 la riprese, ne distrusse i migliori edifici e ne dirocc\u00f2 le mura.\nNarsete, altro generale dell'Imperatore d'Oriente, dopo aver sconfitto i Goti alle falde del Vesuvio, e respinti i Franchi fuori d'Italia (ragion per cui venne nominato Esarca), aggrega violentemente la citt\u00e0 al dominio bizantino. In seguito cadde in possesso dei Longobardi che, nell'anno 571, fondarono il celebre ducato di Benevento.\nLa citt\u00e0, all'arrivo dei Longobardi comandati da Zottone (570), versa in una situazione spaventosa. La popolazione, costituita da Sanniti originari, Romani delle varie deduzioni coloniali, Goti di recente aggregazione, Bizantini di diversa estrazione, vive allo stremo, fra carestie e pestilenze, in un tessuto urbanistico lacerato da decenni di eventi bellici.\nIl periodo longobardo.\nIl ducato.\nZottone e Arechi I.\nGli storici usano suddividere il periodo di dominazione longobarda in tre distinte fasi. La prima, chiamata ascendente (570-774), \u00e8 caratterizzata dal contrasto con i Bizantini e dalla vittoriosa conquista di nuove terre. La seconda, detta culminante (774-849), ha come inizio la caduta del regno longobardo di Pavia ad opera dei Franchi. Questo evento non si ripercuote negativamente su Benevento ma, al contrario, permette ai longobardi locali di agire liberamente, senza influenze superiori, e di trasformare il ducato in principato. La terza fase, discendente (849-1077), fotografa il lento declino del principato, continuamente minacciato dagli invasori musulmani.\nI Longobardi fecero di Benevento la capitale di un potente ducato longobardo che, pur essendo sostanzialmente indipendente, gravit\u00f2 nell'area di influenza del regno longobardo dell'Italia settentrionale. Primo duca fu Zottone che resse le sorti del feudo dal 570 fino alla sua morte avvenuta nel 590. Durante i venti anni di governo Zottone, bench\u00e9 \"ariano o pagano\", riusc\u00ec a stabilire delle relazioni con la popolazione locale e, forse, anche a riorganizzare il centro urbano e a gettare i primi fondamenti amministrativi.\nIl successore di Zottone fu Arechi I, designato dal re Agilulfo. Il secondo duca di Benevento govern\u00f2 per molti anni, estese i confini del ducato e consolid\u00f2 il suo potere interno sino a farne il centro di un dominio autonomo. Egli conquist\u00f2, tra l'altro, Capua e Salerno. Una lettera inviatagli da papa Gregorio I, nella quale il pontefice rende omaggio alla sua gloria di uomo d'armi chiamandolo \"gloriose fili\", fa intuire che Arechi professava gi\u00e0 da allora la religione cattolica.\nArechi I in punto di morte raccomanda come suoi successori i fedelissimi Rodoaldo e Grimoaldo, ed esclude dalla successione suo figlio Aione, ritenendolo inadatto a guidare il ducato. Alla sua morte tuttavia gli succede proprio il figlio Aione che riceve l'ubbidienza dei notabili longobardi, compresi Rodoaldo e Grimoaldo. Dopo un anno e cinque mesi un esercito di \"Schiavoni\" minaccia i confini del ducato e Aione, nell'assenza dei suoi fedeli militi, marcia verso i nemici per catturarli ma cade da cavallo in una fossa scavata nel terreno. Aione viene quindi assalito e brutalmente ucciso ma la sua morte viene vendicata da Rodoaldo, che assume la guida del ducato nel 642. Nel 647 gli succedette Grimoaldo, che govern\u00f2 il ducato per ben venticinque anni in maniera energica ma illuminata allo stesso tempo.\nGrimoaldo, Romualdo I e l'assedio di Benevento del 663.\nNel 662 Grimoaldo intervenne nella lotta per la successione del regno longobardo scatenatasi tra Godeperto e Pertarito, i due figli di Ariperto I tra i quali il testamento del sovrano aveva ripartito il regno. Grimoaldo, nel tentativo di imporsi su entrambi e salire al trono, approfitt\u00f2 della richiesta di aiuto rivoltagli da Godeperto, che gli offr\u00ec la sorella in moglie. Sentendosi legittimato nella sua pretesa proprio in virt\u00f9 di questo matrimonio, affid\u00f2 al figlio Romualdo il ducato e marci\u00f2 verso nord con truppe, oltre che del suo ducato, anche di quelli di Spoleto e della Tuscia. Giunto a Pavia, eletta da Godeperto a capitale della sua porzione di regno, uccise il sovrano legittimo; a Milano Pertarito, consapevole della sua evidente inferiorit\u00e0, abbandon\u00f2 a sua volta il regno e ripar\u00f2 presso gli Avari. Grimoaldo divenne pertanto re dei Longobardi.\nA Grimoaldo succede nella guida del ducato Romualdo I che deve affrontare l'avanzata dell'esercito bizantino guidato dall'imperatore Costante II. Dopo essere sbarcato a Taranto, Costante muove vittorioso verso Benevento col proposito di liberare l'Italia dai Longobardi. Arrivato nei pressi della citt\u00e0 la circonda e la assedia con tutto il suo esercito. A Romualdo non resta altro da fare che chiedere l'aiuto del padre, aiuto che non tarder\u00e0 a venire anche se con non poche difficolt\u00e0 dovute alle numerose diserzioni. Frattanto Sessualdo (o Gesualdo), figlio di Grimoaldo, viene catturato dai nemici. Questi, interrogato sulla sua provenienza, spaventa Costante, dicendogli che \u00e8 in arrivo un grande esercito guidato dal padre. Costante adotta uno stratagemma: mentre tratta con Romualdo per poter raggiungere Napoli, fa condurre Sessualdo presso le mura di Benevento, sotto minaccia di morte, perch\u00e9 dica agli assediati di non sperare nell'aiuto di Grimoaldo, trattenuto lontano. Sessualdo, una volta sotto le mura, dice la verit\u00e0 e quest'atto di patriottismo gli costa la vita: decapitato, la testa \u00e8 gettata da una catapulta nella citt\u00e0, dove Romualdo la bacia in lacrime. Costante \u00e8 costretto a togliere l'assedio per dirigersi a Napoli ma a Capua viene fermato dai locali Longobardi e sconfitto duramente. Romualdo per celebrare le eroiche gesta di Sessualdo (o Gesualdo) fece dono alla sua discendenza di un feudo posto lungo i confini meridionali del Ducato.\nSan Barbato, la conversione dei Longobardi e la storia delle streghe.\nLa figura di San Barbato, vescovo di Benevento, ha un alone di leggenda. Nel racconto di uno storico del Seicento \u00e8 scritto che Barbato ridusse al vero culto cristiano i Longobardi, con il loro duca, i quali erano ancora legati all'idolatria mediante il culto della vipera e \"altre indegnit\u00e0\". Divenuto vescovo per uno spazio di ben diciannove anni, govern\u00f2 santissimamente la diocesi invitando i Longobardi ad abbandonare le superstizioni e a concedersi interamente alla vera fede. L'assedio di Costante II e i patimenti della guerra costrinsero i Longobardi ad abbandonare i culti idolatrici e ad abbattere il noce, albero demoniaco attorno al quale avvenivano strani rituali.\nSecondo la leggenda mentre si estirpava l'albero \u00abdalle sconvolte radici venne fuori uno squamoso ed arido serpente, il diavolo\u00bb.\nAttorno all'albero avevano luogo ricorrenti riunioni durante le quali i partecipanti solevano saettare una pelle di caprone sospesa ad un ramo, per poi masticarne alcune parti al fine di impossessarsi della forza in essa contenuta. Questo rito, di natura omofagica, non era altro che un banchetto totemico in cui si mangiavano le carni crude dell'animale sacrificato.\nDa questa pratica primitiva, in uso presso i primi Longobardi, \u00e8 nata la leggenda delle streghe, che ha avuto origine nei secoli XII e XIII. Secondo la leggenda le streghe solevano riunirsi attorno al noce per fare strane danze e magici rituali. Il protomedico Pietro Piperno in un suo libro illustra minuziosamente una di queste adunanze: \u00abUn certo Lamberto Alotario [...] alla vigilia del SS. Corpo di Ges\u00f9 Cristo, a tarda ora, sotto la luce dell'umida luna, si allontan\u00f2 dalla nostra citt\u00e0. Appena lontano due miglia, vide nella pianura presso il fiume Sabato, nel territorio del fertile fondo dell'illustrissimo patrizio beneventano Francesco Ianuario, uomo adorno di ogni virt\u00f9, una grande turba di uomini e donne tripudianti e cantanti: \"ben venga il giuved\u00ec e venerd\u00ec\", e credendo che fossero mietitori e spigolatrici, avvicinatosi ad essi, con ritmica e canora voce, aggiunse in replica: \"e lo sabbato e la domenica\". Questa facezia, bench\u00e9 egli fosse gobboso e forestiero, piacque a tutti ed egli si lasci\u00f2 andare al tripudio. Ma, compiute le danze, sino all'esaurimento, sotto un alto, spazioso e grande noce, si avvicinarono a un luogo non lontano dal fiume, dove molte mense di cibi succulenti erano pronte. Egli forse per fame o per ambizioso gusto di gioco, prestando fede agli ospiti, si adagia per primo a tavola. Quand'ecco un demonio, da tergo, con forza e arte ineffabili, con intenso ma temporaneo dolore e mirabile celerit\u00e0, adeguando, dislocate le vertebre, la protuberanza gibbosa sugli omeri, la fece uscire davanti al petto. E mentre egli esclamava: \"O Ges\u00f9! O Vergine Maria!\", tutti d'isparvero d'incanto con le vivande e i lumi. Poi, toccandosi con la mano il tergo, non trov\u00f2 pi\u00f9 la gobba. E la elevazione gibbosa che gli occhi prima non vedevano, ora vedono davanti come un terribile e lamentevole impedimento. Lamberto, dunque, fattosi coraggio, comprende che quelle donne erano streghe\u00bb.\nI successori di Romualdo I.\nI successori di Romualdo dopo la sua morte (687) continuano l'opera di governo e di miglioramento del ducato. In particolare essi, convertiti pienamente al culto cristiano, patrocinano l'edificazione di chiese e santuari come il monastero di San Pietro, al quale furono destinate delle vergini consacrate a Dio, e i monasteri di Santa Maria in Locosano e Santa Maria in Castagneto.\nDopo il breve periodo di Grimoaldo II la corona passa al fratello Gisulfo I che, approfittando della lotta tra il papato e l'imperatore d'Oriente, annette Sora, Arpino, Arce e Aquino. Il successore Romualdo II riceve da papa Sisinnio doni e concessioni e strappa al duca di Napoli la citt\u00e0 di Cuma.\nNel 732, dopo la morte di Romualdo II (sposato ad una nipote del re Liutprando, dalla quale aveva avuto un figlio, Gisulfo, ancora minorenne), una fazione autonomista, capeggiata dal gastaldo Audelais si oppose alla successione. Il re Liutprando, intervenuto nella vicenda, depose l'usurpatore e insedi\u00f2 come duca, in attesa della maggiore et\u00e0 di Gisulfo, un altro suo nipote (Gregorio, gi\u00e0 duca di Chiusi), portando il ducato sotto il suo pieno controllo.\nA Gisulfo II succede il figlio Liutprando di Benevento che appoggia la politica antipapale del nuovo re longobardo Astolfo partecipando persino all'assedio di Roma del 756. Con la morte di Astolfo e l'ascesa al trono di Desiderio, Liutprando si distacca dall'area di influenza della corte reale longobarda intrecciando relazioni con i Franchi. In conseguenza, re Desiderio marcia su Benevento e sostituisce a Liutprando, fuggito a Otranto, Arechi II, il quale aveva sposato la figlia del re, Adelperga.\nIl principato.\nArechi II e i suoi successori.\nDopo la caduta della \"Langobardia Maior\" ad opera dei Franchi (774), il duca Arechi II diventa vassallo di Carlo Magno. Il riconoscimento della sovranit\u00e0 franca, imposto dalle circostanze, perde ogni valore appena il pericolo franco \u00e8 lontano. Infatti dopo alcuni anni Arechi si autoproclama \"dux et princeps samnitium\" aggiungendo cos\u00ec al titolo di duca, cio\u00e8 di signore dipendente dal re d'Italia Pipino, il titolo di principe, cio\u00e8 di sovrano indipendente. A tal proposito il cronista cassinese attesta che \u00abArechi, per primo, comand\u00f2 di essere chiamato principe. Per dare effetto a questa autoproclamazione, si fece consacrare dai vescovi e si orn\u00f2 di corona e nei suoi atti pubblici ordin\u00f2 che si aggiungesse questa formula: \"scritto dal nostro sacratissimo palazzo\"\u00bb.\nArechi fa di Benevento la seconda Pavia. Accoglie i profughi del disciolto regno longobardo e fa sistemare degnamente le reliquie della sua gente (\"reliquiae Langobardorum gentis\"). Costruisce la magnifica chiesa di Santa Sofia, a pianta stellare, e patrocina altri cantieri civili e religiosi.\nNel novembre 774, subito dopo essere stato solennemente incoronato principe, Arechi II decide di inviare membri delle famiglie Cortisani e Baccari da Benevento ad occupare la zona mediana del fiume Biferno.\nAlla morte di Arechi (787) diventa principe di Benevento il figlio Grimoaldo III che subito si mette all'opera per ridurre l'influenza bizantina nell'Italia meridionale. In una violenta battaglia, Grimoaldo sconfigge i Bizantini guadagnandosi l'ammirazione di Carlo Magno. Sotto il suo governo si rafforza il potere dell'aristocrazia, la quale sar\u00e0 decisiva per eleggere il suo successore, Grimoaldo IV. Costui faceva parte del corpo di guardia del predecessore e govern\u00f2 il principato per pochi anni a causa di una congiura di palazzo che lo vide vittima, architettata da Sicone, gastaldo di Acerenza.\nSicone I aggred\u00ec i ducati costieri (Napoli, Amalfi, Sorrento, ecc.) e spadroneggi\u00f2 sulla citt\u00e0 partenopea; impose pesanti tributi e ricatt\u00f2 i napoletani dopo aver preso in ostaggio il corpo di San Gennaro. Il figlio Sicardo I continu\u00f2 la politica espansionistica del padre ma i napoletani lo costrinsero a stipulare la pace il 4 luglio 836. A Lipari sottrae le preziose reliquie di San Bartolomeo ai Saraceni e le porta a Benevento dove tuttora vengono custodite. Muore nell'anno 839 a causa di una congiura.\nLa guerra civile tra Benevento e Salerno.\nQuando il tesoriere di Sicardo, Radelchi, riesce a conseguire la successione, i nobili di Salerno assieme ai gastaldi di Conza, Acerenza e Capua gli si ribellano ed eleggono Siconolfo come antiprincipe. Le due fazioni arrivano alla guerra e non esitano ad assoldare Saraceni marcenari, Libici, profughi orientali pur di prevalere sull'altra. Dopo dieci anni di guerra, nell'849, l'imperatore Ludovico II, preoccupato per l'apertura alle truppe mercenarie musulmane, scende in Italia e diventa arbitro delle contese locali. Egli divide il principato in due parti e le assegna ai rispettivi contendenti ottenendo in cambio l'impegno comune di guerra agli infedeli e ricevendo il giuramento dei due principi.\n\u00c8 l'inizio della parabola discendente del principato. L'atto di divisione, formalmente, \u00e8 un atto di donazione fatto da Radelchi a Siconolfo. Benevento cede a Salerno i gastaldati di Taranto, Cassano, Cosenza, Laino, Latiniano, Montella, Furculae, Acerenza (met\u00e0), oltre alla citt\u00e0 di Salerno. A Benevento restano i distretti di Brindisi, Bari, Canosa, Lucera, Siponto, Ascoli, Bovino, Sant'Agata, Telese, Alife, Isernia, Boiano, Larino, Biferno, Campobasso. Pochi anni dopo, nell'860, la secessione del gastaldato di Capua strappa altri territori a Benevento.\nI rapporti fra l'imperatore Ludovico II e i principi di Benevento si irrigidiscono. L'imperatore \u00e8 visto dai successori di Radelchi con sospetto e rancore. Il nuovo principe Adelchi manifesta apertamente la sua ostilit\u00e0 verso Ludovico, dando rifugio e protezione ai nemici dell'imperatore. Quest'ultimo, in segreto, si prepara ad aggredire Benevento. Adelchi lo sa e, in occasione di una visita di Ludovico II a Benevento, lo cattura e lo tiene prigioniero per poco pi\u00f9 di un mese. L'evento ha una forte eco in tutta Europa e viene visto come un azzardato affronto nei confronti del potente imperatore, \"santo e pio\", difensore del cristianesimo e delle pretese papali. Ludovico II viene liberato il 17 settembre 871 sotto giuramento di non entrare mai pi\u00f9 con le armi a Benevento. L'anno successivo papa Adriano II lo scioglie dal giuramento. L'imperatore, sceso a Capua, organizza un esercito per marciare contro Adelchi e vendicarsi dell'affronto subito. Fortunatamente il piano fallisce e Ludovico II \u00e8 costretto a tornare a Brescia dove muore nell'875.\nDa Adelchi a Pandolfo Capo di Ferro.\nTerminate le ingerenze da parte del potere imperiale, Adelchi pu\u00f2 dedicarsi al miglioramento delle difese del principato al fine di ostacolare l'avanzata dei Bizantini e, soprattutto, con l'obbiettivo di arginare le disastrose scorribande dei Saraceni. Dopo numerose vicende belliche, coronate da successi e insuccessi, Adelchi \u00e8 costretto ad arrivare a patti con Seodan, il terribile capo dei Saraceni, corrispondendogli una grossa somma di denaro e numerosi ostaggi in cambio dell'impegno a non aggredire il principato. Seodan si dirige allora verso Capua e Napoli, saccheggiandole. L'esercito saraceno decide poi di tornare a Bari, ma lungo la strada del ritorno, fra Dugenta e Telese, incontra l'esercito dei gastaldi di Telese e di Boiano. La feroce battaglia si concluse con l'ennesima vittoria degli infedeli i quali distrussero Telese, Benevento e altre terre vicine.\nAd Adelchi, morto nell'878 a causa di una congiura, succedono prima Gaideris e poi Aione II, i quali continuano la lotta contro Saraceni e Bizantini. Aione nell'884 riesce ad espugnare Bari e a cacciare i Saraceni ma, alla sua morte, i Bizantini approfittano della mancanza di un erede forte per assediare Benevento che, dopo una lunga ed eroica resistenza, \u00e8 costretta a capitolare. La corte longobarda viene cacciata dalla citt\u00e0 ma, Guido IV di Spoleto, la libera (885) e la assegna a Radelchi II di Benevento, figlio di Adelchi, tornato in patria dopo dodici anni di esilio. Il nuovo principe governa in maniera spietata e brutale. L'atteggiamento autoritario di Radelchi gli fa perdere consensi in ampi strati della nobilt\u00e0 e della chiesa che chiedono aiuto ai signori di Capua. Atenolfo I di Capua corre subito a Benevento, fa spodestare Radelchi e si fa proclamare principe di Benevento.\nI nobili beneventani ben presto si stancano del loro nuovo principe perch\u00e9 mal sopportano il declassamento della citt\u00e0 di fronte a Capua. Essi acclamano il vescovo Pietro e lo vogliono alla guida del principato, ma Atenolfo, al fine di sedare i ribelli, manda il vescovo in esilio a Salerno e introduce una nuova forma di governo. Il nuovo sistema, nato per scongiurare guerre dinastiche, vede la condivisione dell'opera di governo fra fratelli e figli. Atenolfo, inoltre, costituisce una lega militare e sconfigge una potente colonia saracena che aveva devastato abbazie e monasteri della Campania. Il figlio Landolfo I di Benevento chiede aiuto ai Bizantini per sconfiggere definitivamente i Saraceni. L'imperatore Leone VI il Saggio gli concede l'ambito titolo di \"imperiale patrizio\" ma, per non andare contro gli interessi dell'impero, rifiuta di concedergli aiuto. Landolfo per\u00f2 in pochi anni riesce a formare una grande lega militare di potenze locali patrocinata da papa Giovanni X. Nel 915 l'assalto concentrico delle forze della lega cristiana riesce a sterminare definitivamente gli invasori musulmani.\nLandolfo deve per\u00f2 affrontare i Bizantini che diventano sempre pi\u00f9 agguerriti. Nel 921 approfitta di una rivolta contro il governatore bizantino per conquistare parte della Puglia ma viene respinto. Gli succedono Landolfo II di Benevento e Pandolfo Testadiferro. Quest'ultimo riunisce Capua, Salerno e Benevento in un unico principato, aggiungendo anche altre terre. L'ostilit\u00e0 di Pandolfo alle pretese papali lo avvicina all'imperatore Ottone I di Sassonia che gli concede anche il governo di Spoleto e Camerino. Durante questo groviglio di interessi papali e imperiali, Benevento ottiene un importante riconoscimento allorch\u00e9 nel 969 papa Giovanni XIII eleva la diocesi locale a sede metropolitana.\nLa fine del principato.\nAlla morte di Pandolfo, Benevento passa al primogenito Landolfo IV che viene ben presto spodestato e successivamente ucciso assieme al fratello durante una battaglia nel 982. L'autore dello spodestamento di Landolfo, Pandolfo II, continua la politica filo-imperiale del predecessore e offre continua ospitalit\u00e0 a Ottone III di Sassonia. Nel 1002 respinge eroicamente un'aggressione saracena. A Pandolfo succede Landolfo V il quale deve combattere non solo i Bizantini ma anche i nuovi conquistatori del Sud Italia, i potenti Normanni.\nLa politica filo-imperiale termina con Pandolfo III il quale nel 1047 ha il coraggio di chiudere le porte della citt\u00e0 in faccia all'imperatore Enrico III il Nero e al papa Clemente II, che lo scomunica. Tale gesto clamoroso \u00e8 dovuto al fatto che la dinastia beneventana si sente ormai accerchiata su ogni fronte: da una parte l'imperatore dispone a favore dei Normanni di terre longobarde, dall'altra il papa rivendica il possesso di Benevento. Man mano che i Normanni dilagano il principato si stringe e ai principi beneventani non resta che assistere impotenti alla fine del loro dominio. La conferma della scomunica da parte Leone IX accentua la pressione sulla citt\u00e0 sino a creare profonde spaccature all'interno della nobilt\u00e0. La fazione filo-papale riesce a prevalere sulle altre e, dal 1050 al 1055, la citt\u00e0 resta nelle mani del pontefice. I beneventani si ribellano e richiamano i principi che tornano a governare Benevento dopo aver reso atto di vassallaggio alla Santa Sede, con il trasferimento effettivo della citt\u00e0 a dinastia finita. Morto (1077) l'ultimo principe longobardo della dinastia capuana, Landolfo VI, si conclude la dominazione longobarda e inizia quella pontificia.\nLa dominazione pontificia.\nDal 1077 agli statuti cittadini del 1202.\nNel 1077 inizia ufficialmente la dominazione pontificia. Il governo della citt\u00e0 viene affidato a due rettori, scelti dai notabili in seno al gruppo dei maggiorenti di corte, previa approvazione papale. I primi due rettori sono Stefano Sculdascio e Dacomario. Da un documento del 25 agosto 1082 (la cosiddetta \"Carta di Stefano Sculdascio\"), si apprende che i due rettori esercitavano i loro doveri collegialmente e godevano del diritto di veto reciproco, proprio come i consoli romani. I rettori assumono una duplice funzione di rappresentanza: sono i delegati del papa ma, per effetto della libera elezione, sono anche i portavoce della comunit\u00e0.\nMorti i due primi rettori, Anzone, figlio di Dacomario, assume il ruolo di rettore per investitura di papa Urbano II. Il giovane mette in atto un colpo di stato al fine di restaurare il principato assoluto ma, il celere intervento di papa Pasquale II, blocca l'azzardato tentativo di Anzone. Il papa affida il governo della citt\u00e0 a Rossemanno, uomo di sua stretta fiducia ed estraneo all'ambiente beneventano. Questa decisione mette in subbuglio i beneventani, i quali eleggono un loro rettore e mandano quasi cento nobili a Roma per convincere il papa. Il pontefice conferma Rossemanno e la citt\u00e0 si ribella aggredendo un rappresentante del papa. L'imminente assedio normanno (1112) divide Benevento in due fazioni: una, aristocratica, \u00e8 per la difesa della citt\u00e0; l'altra, popolare, vuole trattare con il nemico. Con quest'ultima sta anche l'arcivescovo, Landolfo di Gaderisio, il quale si trova impossibilitato a svolgere la sua funzione pastorale nei comuni della diocesi soggetti ai Normanni. Il papa interviene nuovamente con fermezza e nomina Landolfo Della Greca rettore con poteri eccezionali militari e giudiziari. Nuovi tumulti agitano la citt\u00e0 e il nuovo rettore, ferito gravemente, viene sostituito. Nel 1114 i cittadini, guidati dal vescovo Landolfo, arrivano alla pace con i Normanni.\nComincia un periodo cupo della storia di Benevento, fitto di stragi e di rivolte che culminano nel 1128 quando \u00e8 brutalmente ucciso il rettore Guglielmo, e il suo cadavere viene ripetutamente oltraggiato. Per due anni la citt\u00e0 si autogoverna in autonomia resistendo alle pressioni pontificie ma nel 1130 papa Onorio II spinge i normanni di Ruggero II a prendere la citt\u00e0 in suo nome. La restaurazione del governo pontificio avviene ad opera dell'antipapa Anacleto II in combutta con il re normanno e si conclude con un breve periodo di pacificazione al quale segue una nuova ribellione anti-normanna. La fazione popolare riesce a prevalere sugli aristocratici e si schiera con papa Innocenzo II, pontefice legittimo, al quale i Beneventani guardano con speranza e fiducia. Il papa ricambia la fiducia dando un ruolo di rilievo al capo della fazione popolare, Rolpotone, il quale avvia un'aspra lotta contro gli aristocratici che, sostenuti da re Ruggero, alla fine prevalgono e costringono Rolpotone all'esilio a Napoli assieme ad altri mille concittadini.\nCon il pontificato di Innocenzo III il potere della Santa Sede raggiunge l'apice. Questo lo si evince dagli Statuti cittadini del 1202, nei quali \"l'ispirazione ierocratica e monocratica ha il sopravvento sulla ispirazione popolare\". Gli statuti mirano al consolidamento del potere pontificio e si propongono di devitalizzare qualsiasi movimento democratico e di imbalsamare le istituzioni in modo che non diventino strumenti di manovre anti-pontificie. Significativo a tal fine \u00e8 sia l'uso della lingua, un latino aulico e ricercato, e sia il lungo procedimento di stesura e di approvazione che si risolse solo nel 1230 quando papa Gregorio IX li ratific\u00f2.\nIl documento inizia con una premessa nella quale viene narrata l'origine degli statuti e la necessit\u00e0 degli stessi. Seguono le varie norme procedurali divise in pi\u00f9 parti. La \"prima constitutio\" stabilisce che ogni giudizio doveva avvenire secondo le consuetudini e la legge longobarda o, in mancanza di queste, secondo la legge romana. I giudici non potevano decidere nulla senza prima aver consultato i consoli, e qualsiasi nuova decisione di interesse comune, doveva essere presa dal consiglio dei notabili che riuniva i vari rappresentanti delle contrade cittadine. Seguono delle norme di natura moralistica: gli avvocati dovevano giurare di portare avanti le cause in maniera fedele e di non farle protendere a lungo con malizia; i magistrati dovevano onorare e amare il popolo, e viceversa; gli atti giudiziari e notarili dovevano essere redatti in buona fede ecc. La prima \"constitutio\" \u00e8 firmata da 24 giurati e 12 giudici. Segue la seconda \"constitutio\" che contiene norme di diritto costituzionale.\nDall'assedio di Federico II alla battaglia di Benevento.\nIl nuovo pontefice Gregorio IX, uomo rigido e inflessibile, intima all'imperatore svevo Federico II di Svevia di partire per una crociata in Terra Santa. L'imperatore, a causa di motivi di salute, non pu\u00f2 partire. Il pontefice, senza sentire ragioni, il 29 settembre 1227 lo scomunica. Inizia cos\u00ec un decennio di tensione tra gli Svevi e il Papato che culmina nel 1241 quando la citt\u00e0, ridotta alla fame, viene saccheggiata e distrutta dalle truppe di Federico II.\nSi inaugura in questo modo il breve periodo della dominazione sveva di Benevento. Le magistrature civiche sono abolite e i funzionari regi assumono tutti i poteri. I cittadini, ridotti allo stremo a causa dell'assedio, supplicano il sovrano di poter emigrare altrove. La risposta dell'imperatore \u00e8 dura e non lascia adito a speranze: \u00abPoich\u00e9 la citt\u00e0 beneventana \u00e8 pietra di inciampo e di scandalo del nostro Regno, non vogliamo che i suoi abitanti escano fuori da essa, ora che sembrano pi\u00f9 interessati a provvedere alla loro incolumit\u00e0 piuttosto che a dare soddisfazione alla nostra maest\u00e0. Perci\u00f2 vogliamo che tutti inaridiscano dentro per lo squallore della fame, finch\u00e9 siano costretti, per l'asprezza dell'inedia e la privazione di altri beni, tutti indiscriminatamente ad obbedire ai nostri comandi e mandati\u00bb.\nIl successore di Gregorio IX, papa Innocenzo IV, nel 1245 convoca un apposito concilio ecumenico nel quale scomunica nuovamente e depone Federico II. Il pontefice in una lettera del 18 luglio 1247 rivolta a frate Bonafede, francescano di fiducia, ammette l'esistenza di una forte fazione filo-sveva e invita il destinatario a prendere in esame i casi di tradimento, e a liberare i cittadini filo-svevi dal peso della scomunica previo loro pentimento. La fazione filo-papale segretamente avanza e acquista sostenitori ma le autorit\u00e0 sveve reprimono duramente un tentativo di sommossa il 1\u00ba gennaio 1250. Federico II muore poco dopo e Innocenzo tenta di assoggettarsi il Regno di Sicilia finanziando la ricostruzione di Benevento che nel frattempo si era ripopolata. Ma presto il figlio di Federico, Corrado IV, riprende possesso del regno e con questo anche di Benevento, che non ha possibilit\u00e0 di difendersi. Con la morte prematura di Corrado (1254), la Chiesa tiene la parte settentrionale del regno e concede quella meridionale a Manfredi di Svevia in qualit\u00e0 di vicario papale; ma presto Manfredi riottiene la totalit\u00e0 dei territori.\nIl nuovo papa Clemente IV intanto si accorda con Carlo d'Angi\u00f2: rinunciato al dominio nel Mezzogiorno, viene garantito solo il ritorno di Benevento al dominio pontificio, con la reintegrazione dei diritti della citt\u00e0. Manfredi decide di affrontare in battaglia Carlo d'Angi\u00f2. La battaglia di Benevento avviene il 12 febbraio 1266 proprio presso la citt\u00e0. Manfredi, complici anche le diserzioni e i tradimenti, perde e muore. Con lui cade la casata imperiale degli Hohenstaufen. Il suo corpo viene disperso nel fiume Calore:\nA tal proposito lo storico Gianni Vergineo annota: \"\u00e8 la soluzione pi\u00f9 logica, perch\u00e9 pi\u00f9 coerente con il senso di quella battaglia: non si consente neppure la conservazione delle reliquie. Una tomba pu\u00f2 essere un tempio. E un tempio significa un culto. Di Manfredi non si vuole che resti neppure il ricordo, perch\u00e9 nessuno tenti di ripercorrere la stessa via. La dispersione delle spoglie mortali alla pioggia e al vento \u00e8 dunque nell'ordine naturale degli eventi. Ma non \u00e8 nella logica del destino storico del biondo imperatore. Perci\u00f2 quanto pi\u00f9 i persecutori delle memorie sveve si affannano a cancellare ogni relitto sepolcrale, tanto pi\u00f9 la luce della gloria, che \u00e8 il sole dei morti, riempie quel vuoto di un fulgore intemerato, che rende la figura di Manfredi sempre pi\u00f9 pura e grande. Ed \u00e8 in questa luce che continuano a vederlo i posteri, mentre il suo vincitore appare in un velo fosco d'infamia...\"\nCarlo d'Angi\u00f2 lascia libere le sue truppe di saccheggiare la citt\u00e0. Per ben otto giorni l'esercito mette Benevento a ferro e fuoco ed opera omicidi, rapine e stupri. In un atto del notaio Marino de Maurellis si legge: \u00abL'esercito di Carlo inebriato dalla vittoria, devasta crudelmente Benevento senza risparmiare n\u00e9 vecchi n\u00e9 fanciulli n\u00e9 sacerdoti. Cos\u00ec l'intera citt\u00e0, bench\u00e9 docilmente sottomessa al nuovo re non riesce ad ottenere il bench\u00e9 minimo riguardo: molte case distrutte, le mura della citt\u00e0 rase al suolo, le vergini violate pubblicamente\u00bb.\nDal privilegio di Clemente IV agli statuti di Eugenio IV.\nLa ricostruzione viene patrocinata da papa Clemente IV il quale in data 29 giugno 1266 concede un privilegio in cui promette protezione e aiuto. Nel documento, inoltre, comunica che il re di Sicilia metter\u00e0 a disposizione i boschi del regno e tutto il materiale necessario all'attivit\u00e0 edilizia. L'atto di magnanimit\u00e0 del pontefice verso i Beneventani contrasta con l'attivit\u00e0 dei procuratori e dei giudici, che sopprimono ogni manifestazione di dissenso e danno la caccia alle personalit\u00e0 che avevano appoggiato gli Svevi. Il Tribunale dell'Inquisizione nel solo 1276 condanna a morte e brucia tre persone. Simone Delli Sorci, inquisitore dell'Ordine di San Domenico, \"estirpa le ultime radici lasciate della dominazione sveva\".\nL'accordo del 1265 tra il re angioino e il pontefice prevedeva la riserva del papa a tracciare, a tempo debito, i confini antecedenti gli eventi bellici. Di fatto i confini non vengono tracciati a causa di contrasti fra le due parti, e questo provoca il blocco economico del ducato (1269). La citt\u00e0, privata dei rifornimenti essenziali, vive sotto l'incubo della fame. Il papa Gregorio X tenta di riprendere la questione dei confini durante un incontro con il re angioino tenutosi a Benevento nel 1271, ma inutilmente. La materia del contendere viene meno con papa Martino IV il quale asseconda gli Angioini e tende ad evitare frizioni. La politica autoritaria di quest'ultimo pontefice lo porta ad abrogare l'ordinamento cittadino mediante la bolla papale del 9 ottobre 1281. Questa drastica decisione provoca la dura reazione dei due partiti politici Beneventani tanto che papa Onorio IV si vede costretto a inviare un suo delegato al fine di pacificare gli animi. La materia alla base della contesa non solo non viene affrontata ma il pontefice statuisce che anche il solo nominare i partiti \u00e8 reato. L'agitazione raggiunge il culmine nel 1289 allorquando l'arcivescovo Giovanni Castroceli effettua un vero e proprio colpo di stato, esautorando il rettore Giovanni Boccadiporco e i suoi collaboratori. Castroceli fonda un governo composto per met\u00e0 da sacerdoti e per l'altra met\u00e0 da laici, blocca le entrate dirette alla Santa Sede, riforma l'amministrazione cittadina in senso democratico.\nFinalmente nel 1304 papa Benedetto XI riconosce che \u00e8 la tracotanza dei rettori pontifici a scatenare la reazione del popolo e concede il consenso all'elezione di magistrature civiche e alla redazione di nuovi statuti, previa approvazione di Roma. Sostanzialmente, per\u00f2, non cambia molto. Il rettore continua a giudicare e a governare contemporaneamente, facendo il bello e il cattivo tempo. La carestia del 1316 \u00e8 la goccia che fa traboccare il vaso: i Beneventani, capeggiati da Simone Mascambruno, assaltano la sede del rettore Ugo de Laysac, travolgono le difese, incendiano i documenti di archivio e l'edificio. Papa Giovanni XXII reagisce duramente: scomunica Simone fino alla terza generazione, lo fa squartare e poi decapitare in pubblica piazza davanti ai suoi concittadini. Il pontefice ordina di costruire una nuova sede per i rettori in una posizione meglio difendibile: nasce la Rocca dei Rettori che sostituisce la precedente residenza di Piano di Corte.\nI rapporti fra i Beneventani e la Santa Sede restano tesi. Nel 1385 alcuni cittadini tentano di impedire a papa Urbano VI di entrare nella citt\u00e0. La persistenza dei contrasti dimostra che il popolo non si lascia emarginare, partecipa attivamente alle adunanze e finisce sempre col restare un interlocutore obbligato. Le assemblee cittadine si tengono nella Cattedrale e vi partecipano tutti i cittadini aventi diritto al voto: militi, giudici, notai, pubblici mercanti, capi di arti, ecc. La convocazione avviene mediante il suono di un'apposita campana, la \"Scarana\", e alle adunanze intervengono anche il rettore e il vescovo.\nSotto il pontificato di papa Eugenio IV la citt\u00e0 si dota di nuovi statuti, approvati fra il 1431 e il 1440. La ragione di questa generosa concessione \u00e8 oscura; forse va ricercata nella guerra di successione per il regno di Napoli, scoppiata alla morte della regina Giovanna II fra Angioini e Aragonesi. Infatti il pontefice, onde evitare il coinvolgimento volontario dei Beneventani nel conflitto, elargisce nuove concessioni alla citt\u00e0. L'ordinamento civico eugeniano si basa su un consiglio composto da dodici consiglieri, tre per ognuna delle quattro classi in cui \u00e8 divisa Benevento (\"nobiles\", \"mercatores\", \"artifices\" o \"ministeriales\", \"massarii\"). Le riunioni si tengono ogni settimana e sono previste delle pene pecuniarie per coloro che non vi partecipano o che abbandonano la seduta prima della sua legale chiusura. Due dei dodici consiglieri sono delegati a giudicare i ricorsi contro gli abusi dei funzionari pubblici. Non \u00e8 obbligatoria la partecipazione del rettore alle riunioni consiliari, ma nessuna deliberazione \u00e8 valida senza il suo nulla-osta. Il rettore, scelto dal pontefice fra persone di sua fiducia, non pu\u00f2 assentarsi dalla citt\u00e0 senza l'autorizzazione del consiglio e, al termine del suo mandato, deve essere sottoposto a sindacato e deve rispondere di quello che ha fatto. Altra figura prevista dagli statuti \u00e8 quella del castellano che, oltre a curare la sicurezza e la vigilanza della residenza del rettore, sovrintende anche all'apertura e alla chiusura delle porte, operazioni che devono avvenire la mattina e la sera dopo il suono di un'apposita campana del castello. Gode di numerose attribuzioni il tesoriere cittadino, eletto dai cittadini aventi diritto al voto: esegue e cura l'inventario del dare e dell'avere, cura la manutenzione degli edifici pubblici, esamina i ricorsi in materia fiscale, paga gli stipendi ai funzionari pubblici, appalta le gabelle, ecc. Il sindaco, invece, rappresenta la civica amministrazione nelle liti e cura la manutenzione di strade, ponti e mura.\nNegli statuti eugeniani la posizione della donna continua a rimanere in uno stato di inferiorit\u00e0 nei confronti dell'uomo. La donna non ha capacit\u00e0 giuridica e non ha diritti; essa non pu\u00f2 acquistare, dare, ricevere, amministrare o curare la dote. Il marito la rappresenta in tutto, come, prima del matrimonio, il padre. Viceversa le pene previste per l'uomo sono molto pi\u00f9 severe di quelle previste per la donna, e vanno dal carcere alla pubblica fustigazione, dalla relegazione al taglio del naso (quest'ultima pena riguarda gli stupratori). La donna invece \u00e8 soggetta per lo pi\u00f9 a sanzioni pecuniarie. Unica eccezione \u00e8 quella dell'abbandono del neonato: \u00abQualunque donna abbia esposto o fatto esporre il figlio in chiesa, in ospedale o in altro luogo, \u00e8 punita con la pena dell'omicidio. Se il figlio sopravvive, la donna sia fustigata e resti esposta per l'intero giorno sulla scalinata della chiesa maggiore\u00bb. Il regime sanzionatorio nel suo complesso ha il fine di \"preservare la famiglia da tutti i possibili fattori di disgregazione\". La donna prostituta non ha tutela legale e il suo violentatore resta impunito. La prostituzione \u00e8 tollerata fuori dalle mura ma, all'interno della citt\u00e0, \u00e8 severamente vietata. Il capo famiglia ha il diritto di punire a suo piacimento i membri della sua famiglia ma non pu\u00f2 infliggere gravi lesioni. Per quanto riguarda le norme economiche esse sono chiaramente influenzate dal diritto romano.\nDalla met\u00e0 del Quattrocento alla met\u00e0 del Seicento.\nNella met\u00e0 del Quattrocento Benevento conserva ancora la struttura urbana longobarda. La citt\u00e0 \u00e8 divisa in contrade che portano il nome delle rispettive porte: Somma, Aurea, San Lorenzo, Rufina, Nova, Gloriosa, Foliarola, Biscarda. L'edificio pi\u00f9 prestigioso \u00e8 senza dubbio la basilica di San Bartolomeo, meta di numerosi pellegrini che vi giungono da ogni dove per venerare le prodigiose reliquie del Santo. La basilica (rovinata a causa dei terremoti del giugno 1688 e del marzo 1702) si presentava con tre grandi cupole erette nel XIV secolo. Le attivit\u00e0 economiche e mercantili sono floride anche se la ricchezza resta accentrata nelle mani dei monasteri e di poche famiglie. I prodotti agricoli arrivano dalle campagne circostanti; la farina viene prodotta nei mulini situati lungo i due fiumi che lambiscono il centro urbano; numerose sono le attivit\u00e0 artigianali. La presenza degli Ebrei \u00e8 testimoniata innanzitutto dall'esistenza di un ghetto, chiamato \"Giudecca\". Nel 1374 il vescovo Ugo Guilardi ordina ai suoi sacerdoti di non usare mezzi di coercizione o di ricatto per indurre gli Ebrei Beneventani al battesimo.\nNella guerra di successione del regno di Napoli, il papato resta fedele agli Angioini ma gli Aragonesi hanno la meglio. Il 18 dicembre 1440 Alfonso d'Aragona, grazie alla complicit\u00e0 del castellano, si impadronisce della citt\u00e0 e vi pone il suo stato maggiore in attesa della conquista di Napoli. A Benevento egli convoca il suo primo parlamento nel quale i nobili del reame sono chiamati a giurare fedelt\u00e0 a lui e al figlio Ferrante d'Aragona. Papa Eugenio IV, abbandonato al suo destino Renato d'Angi\u00f2, passa dalla parte dei vincitori e conferisce al nuovo sovrano Alfonso non solo l'incoronazione del regno napoletano, ma anche il titolo di vicario nella citt\u00e0 di Benevento. Alla morte di Alfonso (1458) papa Callisto III si affretta a nominare rettore di Benevento un suo nipote, Pietro Ludovico Borgia. Re Ferrante risponde alla bolla papale con l'occupazione della citt\u00e0. Le due parti dopo pochi mesi arrivano ad un accordo: in cambio dell'investitura al regno Ferrante abbandona Benevento e la restituisce al delegato papale (12 marzo 1459).\nGli anni che seguono sono fitti di furenti litigi fra la fazione filo-pontificia e quella anti-pontificia. Non mancano omicidi, sommosse, tentativi di colpo di stato, occupazioni militari e svariati altri crimini. Il rettore Mario De' Marii il 12 aprile 1525 indusse le due fazioni rivali a stipulare la pace, con tanto di atto notarile stipulato nella Cattedrale, davanti all'altare maggiore, dove i rappresentanti dei due partiti, Antonio Pesce e Alfonso Colluccella, giurarono sull'ostia consacrata di rinunciare ad ogni ostilit\u00e0. Lo storico Gianni Vergineo cos\u00ec commenta l'\"istrumento della concordia\": \"Non c'\u00e8 Cristo che basti a contenere gli odi o a disinnescare le micce della discordia. Il terreno \u00e8 troppo minato per essere bonificato del tutto. I giuramenti saltano in aria per un nonnulla come i propositi di pace\".\nUn duro colpo alla citt\u00e0 avviene nel 1528 quando le truppe di Carlo V d'Asburgo sostano per tre mesi a Benevento, dimorando, mangiando e bevendo gratis, spogliando i Beneventani di ogni sostanza. Con la nomina a governatore di Ferrante I Gonzaga per la citt\u00e0 inizia un periodo di prosperit\u00e0 e di crescita economica. Il Gonzaga e i rettori che gli succedono non governano in maniera oppressiva e lasciano alla civica amministrazione ampi spazi di manovra. Il nuovo corso di concordia e di collaborazione fra i governatori pontifici e la popolazione \u00e8 solido a prova di sommosse: quando un certo Fracasso, di origine plebea, entra in citt\u00e0 con alcuni ribelli per occuparla, sono gli stessi Beneventani a far fallire il suo tentativo di sovvertimento e a consegnarlo all'autorit\u00e0 giudiziaria.\nPapa Paolo III (gi\u00e0 arcivescovo di Benevento) concede numerosi privilegi alla citt\u00e0 e incarica l'arcidiacono della Cattedrale, assieme ad altri probiviri, di redigere i nuovi statuti cittadini, ratificati con breve apostolico di papa Sisto V nel 1588. Nei nuovi statuti vi \u00e8 una dilatazione della rappresentanza, dovuta al forte incremento demografico. Il consiglio consta di ben quarantotto membri, nove per ciascuno dei ceti cittadini. Le elezioni avvengono ogni due anni in occasione della festa di San Michele, nel mese di maggio. Il potere esecutivo \u00e8 affidato a otto consoli (due per ogni ceto), eletti ogni quattro mesi fra i membri del consiglio al fine di favorire l'alternanza al governo di tutti i consiglieri. Il consiglio elegge i funzionari pubblici: due maestri per curare l'ospedale dell'Annunziata; dodici capitani; il sindaco; il tesoriere; il procuratore fiscale; gli ambasciatori.\nLa decisione di papa Pio V di cacciare tutti gli Ebrei dai territori dello Stato della Chiesa, eccetto Roma e Ancona, viene applicata anche a Benevento dove tutti i cittadini di fede ebraica sono costretti ad abbandonare il ghetto, che si trovava fra Piano di Corte e Porta Somma. Il 22 maggio 1617 i consoli della citt\u00e0 propongono al consiglio cittadino di inviare una supplica a papa Paolo V per chiedere il ritorno dei Giudei emigrati altrove, perch\u00e9 utili alla cittadinanza. Il consiglio approva la mozione con 27 voti a favore e 5 contrari, ma del ritorno degli Ebrei non vi \u00e8 nessuna traccia nei documenti di archivio.\nDopo l'anno degli statuti (1588) la citt\u00e0 continua a crescere e a prosperare fino a ricevere due brutti colpi con le epidemie di peste del 1630 e del 1656.\nIl periodo orsiniano.\nNel 1686, con la nomina alla cattedra diocesana di Vincenzo Maria Orsini (poi papa con il nome di papa Benedetto XIII), Benevento conosce un nuovo periodo di equilibrio e di serenit\u00e0. Orsini \u00e8 \"insonne, instancabile, irresistibile, egli mette a soqquadro la diocesi, svegliando i dormienti, stimolando i pigri, riscaldando i tiepidi\". Da buon domenicano ripudia il fasto barocco e gli ornamenti pomposi, riforma la liturgia, i canti, i riti, la catechesi. Convoca annualmente sinodi diocesani dove discute di tutto (prima di lui l'ultimo sinodo si era tenuto diversi decenni addietro).\nLo sforzo del cardinale Orsini \u00e8 rivolto in particolare alla catechesi. Egli concepisce una serie di precetti didattici sul modo di come insegnare il catechismo; da essi si evince uno zelo straordinario ma, al contempo, una mentalit\u00e0 rigida, autoritaria. Egli condanna duramente qualsiasi pratica di magia o di superstizione considerandole come forme di devianze dalla retta via, quella della fede religiosa. Crea, riforma, rivede e riorganizza ospizi, ospedali e monti frumentari. Quest'ultima istituzione ha l'obbiettivo di sottrarre i contadini alla piaga dell'usura, di effettuare prestiti in denaro su pegno, e di compensare gli effetti negativi di un sistema nel quale la maggior parte delle terre appartengono a pochi, ricchi, nobili. Orsini, inoltre, tra il 1705 e il 1715 provvede alla compilazione di platee e inventari, al fine di conoscere le propriet\u00e0 della diocesi e di evitare usurpazioni. Grazie a queste misure le entrate annuali passano dai del 1715.\nDurante il suo episcopato, il 5 giugno 1688, un terribile terremoto si abbatte sulla citt\u00e0. I morti sono milletrecentosessantasette. Il problema pi\u00f9 grave \u00e8 quello della rimozione dei cadaveri dato che le chiese, quasi tutte rase al suolo, non possono accoglierli. Orsini a tal fine sceglie un terreno, lo fa recintare e lo benedice. Contemporaneamente egli cerca di affrontare il problema dei senzatetto e avvia immediatamente la ricostruzione, invogliando i Beneventani a non perdersi d'animo. L'8 settembre 1694 e il 14 marzo 1702 altri due terremoti scuotono Benevento ma l'arcivescovo procede secondo la rotta fissata e sovrintende tutti i cantieri religiosi della citt\u00e0.\nOrsini anche da pontefice continua a conservare il titolo e la dignit\u00e0 di arcivescovo di Benevento, dove ritorna nel 1727 e nel 1729.\nConcili tenuti a Benevento.\nIl primo concilio in citt\u00e0 risale al 1059; il canonico Stefano Borgia, autore di monografie locali, lo vuole presieduto da Papa Niccol\u00f2 II nella estinta chiesa di San Pietro. Il concilio fu tenuto nell'interesse dell'abbazia di San Vincenzo al Volturno (fondata da tre fratelli beneventani, Paldo, Tato e Taso), occupata da Liutfredo abate.\nDi seguito le date degli altri:\nBenedetto XIII, nel suo \"synodicon\" pubblicato nel 1693, ne enumera ventuno.\nDall'et\u00e0 napoleonica all'unit\u00e0 d'Italia.\nNel 1798 Ferdinando IV di Borbone, re di Napoli, preoccupato dall'occupazione di Roma da parte delle truppe napoleoniche, decise di prendere Benevento prima che nascesse anche l\u00ec un governo filofrancese, pericoloso per la stabilit\u00e0 del dominio borbonico. Effettuata l'operazione, tent\u00f2 lo scontro con la Repubblica Romana, ma dovette presto arrendersi; con l'armistizio di Sparanise, lasci\u00f2 Benevento e Capua ai francesi.\nQuesti attirarono presto l'antipatia popolare saccheggiando il tesoro del duomo. Govern\u00f2 la citt\u00e0 prima Andrea Valiante, poi Carlo Popp, che la dichiar\u00f2 annessa alla Francia e vi import\u00f2 le leggi francesi post-rivoluzionarie, come l'abolizione della nobilt\u00e0 e dei privilegi del clero. Procedette inoltre a una raffica di arresti, seminando il terrore. Il malcontento popolare esplose in rivolta il 24 maggio 1799, approfittando dell'arrivo di truppe partenopee: a capo della citt\u00e0 sedette il cardinale Ruffo, riportando la citt\u00e0 sotto il dominio pontificio.\nNonostante le trattative della Santa Sede con Napoleone, questi di nuovo occup\u00f2 i territori pontifici (1802). Nel 1806 fece di Benevento un principato indipendente, capeggiato dal marchese Talleyrand. Fu nominato governatore della citt\u00e0 Louis De Beer, che introdusse notevoli novit\u00e0 legislative ed amministrative, che ricalcavano quelle applicate in Francia. A gennaio 1814 Gioacchino Murat, re di Napoli, occup\u00f2 il principato e lo tenne fino alla fine dell'epopea napoleonica.\nCon il Congresso di Vienna (1815), nella seduta del 4 giugno, a norma dell'articolo 103 si stabil\u00ec che Benevento fosse restituita alla Santa Sede, insieme all'altro principato napoleonico di Pontecorvo. In questo periodo il castello e la citt\u00e0 furono presidiati dalle truppe austriache (23 maggio- 18 giugno 1815), e successivamente la citt\u00e0 fu governata dall'intendente di Avellino \"Carlo Ungaro\", duca di Monteiasi, dall'11 giugno al 15 luglio 1815.\nIl Risorgimento.\nAnche in citt\u00e0 nel 1820 si costituirono un \"bosco\" e una \"vendita\", e quando, nel luglio 1820, giunse la notizia che in Napoli era scoppiata la rivoluzione ed era stata proclamata la Costituzione, anche i Carbonari beneventani insorsero, chiedendo le medesime garanzie di libert\u00e0.\nIl 3 settembre 1860, ancora prima che Garibaldi giungesse a Napoli, si ebbe una singolare \"rivoluzione\", che non incontr\u00f2 alcuna resistenza pontificia. Il beneventano \"Salvatore Rampone\", senza scorta, vestito in camicia rossa da colonnello dei garibaldini, si rec\u00f2 al castello per comunicare all'ultimo delegato apostolico, Edoardo Agnelli, l'ordine di lasciare la citt\u00e0 entro tre ore. Il dominio papale era finito.\nDal 1860 ad oggi.\nIn cambio dell'incorporazione nel regno sabaudo, Salvatore Rampone ottenne che a Benevento fosse creata una Provincia \"ad hoc\" che comprendeva anche alcuni territori dalle province del Regno delle Due Sicilie pi\u00f9 prossime (Principato Ultra, Molise, Terra di Lavoro, in minor misura Capitanata).\nA causa della sua centralit\u00e0 nelle comunicazioni ferroviarie fra Roma e Puglia, la citt\u00e0 venne colpita in maniera durissima dai bombardamenti angloamericani nel 1943.\nIl 21 agosto gli Alleati cominciarono a bombardare la citt\u00e0 per stanare i tedeschi e spingerli a risalire la Penisola: il primo obiettivo centrato fu la stazione ferroviaria.\nL'8 settembre 1943 venne firmato l'armistizio di Cassibile, ma per la citt\u00e0 non ci fu tregua: arriv\u00f2 un nuovo bombardamento degli angloamericani, questa volta nella zona intorno al Ponte Vanvitelli. I bombardamenti continuarono nei giorni 11 e 12 settembre. Il 15 fu il giorno pi\u00f9 funesto per la citt\u00e0: cinque ondate di bombardamenti spianarono per intero Piazza Duomo e Piazza Orsini.\nDuemila morti tra la popolazione civile, l'apparato industriale della zona ferrovia quasi annientato, 5.000 vani distrutti, quasi 4.000 fortemente danneggiati, fu il risultato delle incursioni aeree. Qualche settimana dopo, il 2 ottobre 1943, i tedeschi lasciarono la citt\u00e0. Nel complesso i morti furono centinaia, i vani distrutti il 38% di quelli esistenti. Gli sfollati, all'indomani della liberazione, erano 17.000, alloggiati in parte nelle baracche e in parte nei paesi circostanti. Per il comportamento della cittadinanza in queste difficili circostanze, nel 1967 la citt\u00e0 fu insignita della medaglia d'oro al valor civile.\nLa vita politica riprese sulla base di due gruppi politici, uno liberale, guidato da Raffaele De Caro, e uno democratico cristiano, del quale era leader Giambattista Bosco Lucarelli. I due gruppi si contesero l'amministrazione di Benevento per alcuni anni.\nPochi anni dopo la guerra, la terribile piena del fiume Calore del 2 ottobre 1949 port\u00f2 ancora vittime e distruzione.\nNegli anni '50 la citt\u00e0 fu amministrata da sindaci della destra monarchica o missina. In seguito si afferm\u00f2 un predominio della Democrazia Cristiana, durato fino agli anni '90.\nL'economia della citt\u00e0, tradizionalmente agricola, nel secondo dopoguerra si \u00e8 poggiata prevalentemente sul settore pubblico: i numerosi impieghi nelle pubbliche amministrazioni e, comunque, le maggiori possibilit\u00e0 di lavoro hanno indotto molti degli abitanti dei comuni della Provincia ad inurbarsi.\nL'ampliamento della citt\u00e0, almeno sino agli anni settanta, non \u00e8 stato governato efficacemente dai pubblici poteri; una prima inversione di tendenza si \u00e8 osservata negli anni ottanta, ma \u00e8 negli ultimi anni che Benevento \u00e8 cambiata radicalmente. Da un lato sono sorti l'universit\u00e0 e centri di ricerca come il MARSec, dall'altro i numerosi interventi di riqualificazione e restauro del centro storico hanno reso la citt\u00e0 pi\u00f9 ospitale.\nAttuale sindaco \u00e8 Clemente Mastella, eletto a giugno 2016."}
{"id": "1507964", "revid": "156746", "url": "https://it.wikipedia.org/wiki?curid=1507964", "title": "Bruxsa", "text": ""}
{"id": "1507972", "revid": "1573940", "url": "https://it.wikipedia.org/wiki?curid=1507972", "title": "Chiesa di San Martino (Selvatelle)", "text": "La chiesa di San Martino si trova a Selvatelle, nel comune di Terricciola.\nStoria.\nLa chiesa di San Martino a Monsolazzo, o Monteculaccio, \u00e8 documentata sin dal 721 come possedimento dei vescovi di Lucca. Su questa chiesa si trovano numerose testimonianze in documenti altomedievali, anche se l'attuale aspetto \u00e8 frutto di ristrutturazioni successive. \u00c8 stata la chiesa ufficiale di Selvatelle fino agli anni sessanta del XX secolo, quando la nuova chiesa, sempre dedicata a san Martino, \u00e8 stata costruita nel 1965 poco distante; da quel momento la chiesa \u00e8 stata chiusa al pubblico ed oggi \u00e8 utilizzata, in quanto sconsacrata, come magazzino, sebbene annualmente o biannualmente venga celebrata una messa nella vecchia chiesa. Le dimensioni non sono particolarmente ampie, si trova compresa tra due case e non \u00e8 facilmente visibile dall'esterno anche perch\u00e9 la sua funzione, prima della nascita del paese di Selvatelle, era un luogo di ritrovo dei contadini che lavoravano nei campi circostanti. La chiesa \"ufficiale\" del tempo era la chiesa dedicata a san Bartolomeo, nel paese ormai quasi disabitato di Casanova."}
{"id": "1507980", "revid": "15756", "url": "https://it.wikipedia.org/wiki?curid=1507980", "title": "Cardiopatia", "text": "Per cardiopatia si intende qualsiasi malattia che interessi il cuore, sia che essa sia di tipo organico che funzionale.\nLe cardiopatie si dividono in due macro-aree: congenite, se presenti dalla nascita, o acquisite, quando insorgono successivamente.\nEziologia.\nLe cause per le varie patologie sono molteplici, dall'invecchiamento, congenite, infettive, ma possono essere causate anche dall'alimentazione.\nUno studio del 2014 ha posto in risalto gli zuccheri (in particolar modo il fruttosio) assieme ai carboidrati altamente raffinati, evidenziando come essi siano causa di, aumento della pressione sanguigna e della sua variabilit\u00e0, aumento della frequenza cardiaca, maggiore consumo di ossigeno del miocardio e contribuire all'infiammazione, oltre alla resistenza all'insulina e alla pi\u00f9 ampia disfunzione metabolica.\nStudi del 2021 dimostrano che anche le persone con diabete di tipo 1, analogamente a quelle con diabete di tipo 2, presentano un rischio cardiovascolare alto o molto alto in una vasta percentuale di casi. Le terapie volte a riequilibrare l'assetto lipidico (ipolipemizzanti) e a controllare l'ipertensione (antipertensive) sarebbero particolarmente utili a contenere questo rischio. \nClassificazione.\nCardiopatie congenite.\nLe cardiopatie congenite sono malformazioni della struttura cardiaca, o della funzione cardiocircolatoria, presentie fin dalla nascita.\nPatologie valvolari e vascolari.\nCardiopatia valvolare.\nPossono colpire un'unica valvola cardiaca, oppure pi\u00f9 valvole contemporaneamente:\nEndocardite infettiva.\nL'endocardite infettiva \u00e8 un'infezione batterica che coinvolge il cuore e nello specifico interessa l'endocardio.\nCardiomiopatie.\nLe miocardiopatie o cardiomiopatie sono l'insieme di disordini che interessano soprattutto il muscolo cardiaco; esse vengono denominate primitive quando non sono secondarie a altre patologie, altrimenti vengono definite secondarie se seguono eventi precedenti. Esse si distinguono in:"}
{"id": "1507986", "revid": "729019", "url": "https://it.wikipedia.org/wiki?curid=1507986", "title": "Adelaide Nicastro Calcio", "text": "L'Adelaide Nicastro Calcio fu una societ\u00e0 calcistica che nacque e concluse la sua esistenza nella citt\u00e0 di Lamezia Terme. Nel suo periodo migliore raggiunse la Serie C2, il quarto livello del campionato italiano di calcio.\nStoria.\nLe origini e gli anni ottanta.\nL\"'Adelaide Nicastro\" venne fondata nel 1975 a Lamezia Terme, nei primi anni della sua storia partecip\u00f2 ai vari campionati regionali. Nella stagione 1985-1986 vinse il girone B di Prima Categoria passando in Promozione. Nel 1986-1987 sfior\u00f2 la vittoria del campionato piazzandosi al secondo posto, mentre nel 1987-1988 vinse il girone A calabrese, ottenendo la promozione al Campionato Interregionale. Al primo anno di permanenza nella massima serie dilettantistica vinse il campionato 1988-1989, ottenendo la promozione in Serie C2. Di quella formazione facevano parte giocatori del calibro di Massimiliano Mirabelli, ex ds del Milan; di Gaetano Di Maria centrocampista con trascorsi in B ed in C con la maglia del Barletta; di Leonardo Vanzetto, giocatore che ha scritto pagine storiche in tantissime societ\u00e0 dilettantistiche e professionistiche della Calabria e della Sicilia; di Francesco Marino, che poi giocher\u00e0 con l'Udinese in sere A; di Domenico Toscano, ex centrocampista di Cosenza, Reggina e Rende ed ex allenatore della Reggina; di Consolato Scevola, altro giocatore che ha fatto la storia del calcio dilettantistico calabrese; e di Francesco Parisi, ex centrocampista di A.C.R. Messina. Giarre, Acri e Gangi. Nella stagione 1989-1990 l'Adelaide trasfer\u00ec la sede del campo di gioco a Chiaravalle Centrale, perch\u00e9 i suoi dirigenti decisero di passare nei ranghi della Vigor Lamezia. Concluse il suo unico campionato professionistico finendo penultima nel girone D di Serie C2 e retrocedendo nel Campionato Interregionale.\nGli anni novanta e lo scioglimento.\nDisput\u00f2 ancora le stagioni 1990-1991 e 1991-1992 nel Campionato Interregionale, concluse rispettivamente in sesta e terza posizione. Nel 1992 l'Adelaide Nicastro si sciolse e vendette il titolo sportivo al Real Catanzaro che disput\u00f2 altre tre stagioni nel Campionato Nazionale Dilettanti. Nell'estate del 1995 il titolo venne acquistato dalla nuova societ\u00e0, che si venne a creare a Lamezia Terme, per rifondare la Vigor Lamezia, e disput\u00f2 il campionato con la denominazione di Comprensorio Vigor Lamezia.\nColori e simboli.\nColori.\nL'Adelaide Nicastro ha storicamente usato i colori bianco e azzurro, e dopo il trasferimento della sede del campo di gioco a Chiaravalle, la societ\u00e0 ha optato per quelli giallo e nero, che erano i colori sociali della storica societ\u00e0 di quel comune.\nStrutture.\nStadio.\nDal 1975 al 1989 gioc\u00f2 le partite casalinghe allo stadio Guido D'Ippolito di Lamezia Terme, mentre dal 1989 al 1992 la sede del campo di gioco fu lo stadio Foresta di Chiaravalle Centrale."}
{"id": "1507987", "revid": "1573940", "url": "https://it.wikipedia.org/wiki?curid=1507987", "title": "Chiesa di Sant'Andrea (Soiana)", "text": "La chiesa di Sant'Andrea si trova a Soiana, nel comune di Terricciola.\nStoria.\nFu costruita a partire dal 1852, dopo che il terremoto del 1846 aveva gravemente danneggiato la preesistente chiesa sorta nel XIII secolo, e fu conclusa nel 1897, quando fu terminato l'imponente campanile progettato di Luigi Bellincioni.\nDescrizione.\nL'interno, ad unica aula, ha un aspetto sobrio animato solo da due semplici altari a muro. L'altare destro ospita la \"Madonna del Rosario\"; quello di fronte, un dipinto con i \"Santi Giovanni Battista e Andrea\", includente una recente statua di \"Santa Lucia.\" La parte absidale \u00e8 stata affrescata con\" Scene dal Vangelo di San Giovanni\" di Paolo Graziani (1994). Il fonte battesimale in marmo bianco \u00e8 completato da un affresco con il \"Battesimo di Ges\u00f9\". Da notare il grande organo del 1862 di Ditta Nicomede Agati."}
{"id": "1507989", "revid": "197761", "url": "https://it.wikipedia.org/wiki?curid=1507989", "title": "Ciappina", "text": ""}
{"id": "1507992", "revid": "1573940", "url": "https://it.wikipedia.org/wiki?curid=1507992", "title": "Chiesa di San Donato (Terricciola)", "text": "La chiesa di San Donato si trova a Terricciola.\nSorge nella parte pi\u00f9 alta del paese, preceduta da una doppia rampa e da una scalinata; la facciata si presenta con i rifacimenti ottocenteschi che modificarono l'aspetto medievale dell'edificio.\nL'interno, a croce latina, \u00e8 diviso in tre navate da robusti pilastri e le superfici sono sottolineate da cornici e paraste in muratura, secondo il gusto neoclassico di met\u00e0 Ottocento. In controfacciata, la settecentesca \"Madonna con Bambino e santi\" attribuita a Anton Domenico Bamberini. Particolare, per la ricchezza delle decorazioni, \u00e8 la cappella del Santissimo Sacramento in cui \u00e8 esposta la seicentesca \"Flagellazione di Cristo\". Il fonte battesimale fu realizzato nel 1807. In sagrestia si conserva una \"Madonna con Bambino\", su tavola, datata 1409."}
{"id": "1508002", "revid": "842", "url": "https://it.wikipedia.org/wiki?curid=1508002", "title": "GBA", "text": ""}
{"id": "1508004", "revid": "72396", "url": "https://it.wikipedia.org/wiki?curid=1508004", "title": "L\u00e9gende Entreprises", "text": "La L\u00e9gende Entreprises \u00e8 una compagnia di produzione cinematografica francese. Il primo film prodotto fu \"1492 - La conquista del paradiso\" di Ridley Scott, cui segu\u00ec \"Casin\u00f2\" di Martin Scorsese. Dopo aver guadagnato i capitali pi\u00f9 ingenti producendo in piccola parte i due colossal precedenti, la L\u00e9gende si \u00e8 dedicata interamente a film di nicchia, come \"Il patto del silenzio\" di Graham Guit e \"Vatel\" di Roland Joff\u00e9.\nHa prodotto anche il cortometraggio \"Suzy vend des sushis\"."}
{"id": "1508009", "revid": "1543377", "url": "https://it.wikipedia.org/wiki?curid=1508009", "title": "World Series of Poker 1983", "text": "Le World Series of Poker 1983 furono la quattordicesima edizione della manifestazione. Si tennero dal 3 al 21 maggio presso il casin\u00f2 Binion's Horseshoe di Las Vegas.\nIl vincitore del Main Event fu Tom McEvoy.\nMain Event.\nI partecipanti al Main Event furono 108. Ciascuno di essi pag\u00f2 un buy-in di 10.000 dollari.\nDoyle Brunson, che giocava per il terzo titolo mondiale, si classific\u00f2 per la terza volta al terzo posto. Rod Peate e Tom McEvoy continuarono il testa a testa finale per sette ore: l'\"heads-up\" pi\u00f9 lungo della storia sino al 2006.\nMcEvoy \u00e8 divenuto il primo giocatore nella storia delle WSOP a vincere il Main Event per mezzo di un torneo satellite di qualificazione."}
{"id": "1508014", "revid": "57342", "url": "https://it.wikipedia.org/wiki?curid=1508014", "title": "Ivo Mej", "text": "All'ottobre 2021 \u00e8 curatore del talk show di attualit\u00e0 politica de LA7 \"Coffee Break\", in onda dal luned\u00ec al sabato alle 9:40, condotto da Andrea Pancani. \u00c8 tra i collaboratori del Blog de \"il Fatto Quotidiano\"; dal 2018 official host del \"TEDXROMA\".\nDivulgatore di nuove tecnologie, teorie della sostenibilit\u00e0 e scettico riguardo lo sbarco sulla luna, \u00e8 stato ideatore, autore e conduttore del programma de LA7 \"Innovation\", in onda dal 2009 al 2012. Precedentemente \u00e8 stato caposervizio del settore cultura e spettacoli del TG LA7.\nBiografia.\nGiornalista.\nInizia la sua carriera giornalistica nel 1981 presso Novaradio Roma e Radio Citt\u00e0 Futura.\nNel 1983 si diploma al Centro sperimentale di cinematografia con una tesi sul rapimento di Aldo Moro. Nello stesso anno inizia a lavorare alla Rai: \u00e8 programmista regista per \"Linea verde\" (con Federico Fazzuoli), \"Italia Mia\" (con Jocelyn e Gigi Marzullo), \"30 anni della nostra storia\" (con Paolo Frajese) e \"Almanacco del giorno dopo\", per il quale redige i testi.\nNel 1986 comincia a collaborare con Telemontecarlo dove viene assunto nel 1987. Qui cura le rubriche \"Oggi Musica\", \"Attualit\u00e0\", \"Ivo fallo tu\", sia per TMC News che per \"TV Donna\" (con Carla Urban).\nNel 1990 gli viene affidato il programma \"Domenica Montecarlo\", una diretta di sette ore che collega i vari appuntamenti della giornata televisiva ed \u00e8 inviato ai Mondiali di calcio di quell'anno, nell'ambito dei quali si occupa dei servizi \"di colore\", inventando il personaggio del Tirolese in occasione della partita inaugurale Italia-Austria e le interviste citofoniche.\nNel 1991 passa stabilmente a Telemontecarlo per la quale realizza, come autore e conduttore, diversi programmi: \"Ivo a Rio\", \"Carnevale '91\", \"Cosa far\u00f2 da grande\", \"P...assaggio\" e cura tre edizioni de \"La pi\u00f9 bella sei tu\" (con Luciano Rispoli).\nNel 1994 \u00e8 di nuovo inviato per i Mondiali di calcio negli Stati Uniti. Nello stesso anno \u00e8 inviato per il programma \"Domino\" (con Corrado Augias) e curatore della serie su Gino Bramieri, \"Applausi\".\nNel 1995 inventa e scrive la sitcom \"Sole!\" e cura una serie di programmi: \"Per chi suona la campanella\", \"Non \u00e8 mai troppo presto\", \"Casa, Cosa\".\nNel 1996 realizza, tra gli altri, gli speciali \"Io, Evita\" (sul film con Madonna dedicato alla vita della first lady argentina), \"Il nostro West\" (sul film con Leonardo Pieraccioni \"Il mio West\"), \"Moda a Go Go\" (sulla Settimana della moda di Milano).\nNel 1997 inizia la prima serie di \"Altromondo\", programma da lui creato, scritto e condotto insieme a Verena Buratti e Gabriele Gresta, alias Bibop. Si tratta del primo campionato italiano televisivo di videogiochi con concorrenti in studio: qui, per la prima e unica volta in tv, compare Luther Blissett. Negli anni successivi Altromondo avr\u00e0 diverse altre edizioni e speciali che culmineranno nel reportage in 65 puntate sull'Expo 2000 di Hannover.\nDal 2000 al 2001 diventa responsabile dello sviluppo online dei programmi della neonata LA7, il nuovo direttore di Rete Roberto Giovalli ne interrompe la sperimentazione.\nDal 2001 diventa conduttore e inviato del telegiornale di MTV, del quale diventa caposervizio nel 2003.\nDal 2004 \u00e8 al TG LA7, inizialmente in cronaca e a ottobre 2021 nella redazione spettacoli e cultura. \u00c8 autore della rubrica del telegiornale della domenica \"Cose dell'altro mondo\", dedicata a video insoliti o bizzarri presenti su internet.\nNel 2005, 2006 e 2007 ha realizzato alcune rubriche per il programma \"Niente di personale\" di Antonello Piroso, tra le quali \"Lapidi\", che presentava le pi\u00f9 belle tombe e iscrizioni di tutta Italia.\nScrittore.\nTra i suoi libri, \"Melassa P. le acrobazie sessuali di un'adolescente appiccicosa\" (solo E-book) e \"Le nuove Mille e una notte\", (Barbera Editore).\nIl suo ultimo libro, sempre per Barbera Editore, \u00e8 un saggio sul comportamento dei media il giorno del rapimento di Aldo Moro dal titolo \"Moro Rapito!\".\nImpegno in politica.\nAlle elezioni comunali a Roma del 2016 si candida all'Assemblea Capitolina in lista col Movimento 5 Stelle: le 257 preferenze da lui ottenute non saranno sufficienti per l'elezione. Nel 2021, dopo la nomina di Giuseppe Conte a capo del Movimento e della sua trasformazione in Movimento 5 Stelle 2050, abbandona la nuova formazione politica."}
{"id": "1508015", "revid": "110157", "url": "https://it.wikipedia.org/wiki?curid=1508015", "title": "Nitrato reduttasi", "text": "La ossido nitroso reduttasi \u00e8 un enzima appartenente alla classe delle ossidoreduttasi, che catalizza la seguente reazione:\nL'enzima di \"Pseudomonas\" \u00e8 un citocromo, ma l'enzima di \"Micrococcus halodenitrificans\" \u00e8 una proteina contenente ferro e molibdeno."}
{"id": "1508016", "revid": "84184", "url": "https://it.wikipedia.org/wiki?curid=1508016", "title": "Martin Myst\u00e8re (serie animata)", "text": "Martin Myst\u00e8re, \u00e8 una serie animata televisiva italo-franco-canadese prodotta da\nRai Fiction, Marathon Animation e Image Entertainment Corporation nel 2003. La serie \u00e8 liberamente ispirata al fumetto \"Martin Myst\u00e8re\" creato da Alfredo Castelli e Giancarlo Alessandrini, sebbene rispetto all'originale questa serie presenti un tono molto pi\u00f9 scanzonato e semplice, considerando soprattutto il target giovanile a cui \u00e8 rivolto.\nTrama.\nLa serie reinventa i personaggi di \"Martin Mystere\" e \"Diana Lombard\", come studenti presso la \"Torrington Academy\", un college di Sherbrooke, Qu\u00e9bec; oltre alla loro normale vita da studenti, i due lavorano per \"Il Centro\", una organizzazione segreta che protegge la gente da alieni e forze soprannaturali. Non tutti coloro che lavorano per \"Il Centro\", tuttavia sono umani, come il piccolo alieno verde \"Billy\" o \"Java\", uomo delle caverne di 200.000 anni prima, e guardia del corpo personale di Martin e Diana. Cos\u00ec formato, il team affronta una serie di missioni per svelare misteri affrontando mostri e creature sovrannaturali.\nRiferimenti nel fumetto.\nLa serie animata esiste anche nell'universo narrativo di Martin Myst\u00e8re, e nello Speciale n 25 \"I misteri di Torrington\" si scopre che in questo \u00e8 stata ispirata da alcuni avvenimenti risalenti agli anni cinquanta che avevano riguardato il giovane Martin e un suo amico divenuto poi sceneggiatore della serie."}
{"id": "1508017", "revid": "31886", "url": "https://it.wikipedia.org/wiki?curid=1508017", "title": "Storia di Marino nel Medioevo", "text": "La storia di Marino nel Medioevo inizia con l'esistenza del castello, che fu dominato a turno dai Conti di Tuscolo, dai Frangipane, dagli Orsini, dai Caetani, dalla Camera Apostolica e infine dai Colonna. Per tutto il periodo medioevale, il castello ebbe un'importanza strategica sempre crescente, grazie alla sua posizione sulla via postale per Napoli ed alla sua natura di avamposto sull'Agro Romano: cos\u00ec Marino in questo periodo storico fu teatro di numerosi assedi (1267, 1347, 1379, 1385, 1405, 1408, 1413, 1482), distruzioni (1501) e della battaglia di Marino (1379). Nel territorio gli unici insediamenti furono castelli e fortificazioni per il controllo del territorio, come Castel de' Paolis, Castelluccia, Palaverta, Torre Messer Paoli, Tor Leonardo: di contro scomparvero quasi senza lasciar traccia antichi insediamenti come \"Bovillae\" e \"Castrimoenium\".\nIl castello di Marino conobbe un certo sviluppo demografico ed economico: riscontrabile sia dall'andamento della crescita della cerchia muraria sia dalle tasse sul sale. Dal punto di vista artistico, nel Duecento la feudataria Giacoma de Settesoli finanzi\u00f2 la ricostruzione della chiesa di Santa Lucia, tra i rari esempi di architettura gotica sui Colli Albani: nello stesso periodo l'influenza francescana determin\u00f2 la nascita della confraternita del Gonfalone di Marino, prima al mondo con questa denominazione. Nel periodo medioevale inizi\u00f2 anche la venerazione del santuario di Santa Maria dell'Acquasanta.\nL'alto Medioevo.\nDalla caduta dell'Impero romano al IX secolo.\nLa caduta dell'Impero romano d'Occidente (476) trov\u00f2 l'antico \"municipium\" latino di \"Bovillae\", un tempo frequentata localit\u00e0 di attraversamento lungo la via Appia Antica situata in prossimit\u00e0 delle attuali frazioni di Due Santi e Frattocchie, gi\u00e0 in avanzato stato di decadenza: se gi\u00e0 Marco Tullio Cicerone ebbe a dire che nel I secolo a.C. difficilmente si riusciva a trovare qualcuno che rappresentasse \"Bovillae\" alle riunioni della Lega Latina, l'assenza di menzioni classiche del luogo posteriori al I secolo lascia supporre una decadenza abbastanza precoce della citt\u00e0. Inoltre l'abbandono della via Appia a causa dell'impaludamento costante nell'area dell'Agro Pontino, fenomeno contro il quale intervenne per l'ultima volta Teodorico il Grande nel VI secolo, segn\u00f2 il pressoch\u00e9 totale abbandono della zona: nel 1024 una grotta o cripta di \"Buella\" era probabilmente l'unico ricordo dell'antica citt\u00e0 latina ancora esistente.\nOrmai \u00e8 pacificamente accertato che l'evangelizzazione dell'area albana e tuscolana \u00e8 stata molto antica ed \u00e8 stata probabilmente condotta personalmente da san Pietro apostolo e san Paolo di Tarso. Se il passaggio nel territorio marinese dell'\"apostolo delle genti\" \u00e8 attestato dagli Atti degli Apostoli, che descrivono l'itinerario del viaggio della prigionia paolino lungo la via Appia, per quanto riguarda la presenza del \"principe degli apostoli\" la tradizione afferma che nella vicina Ariccia si svolse l'episodio narrato dagli Atti degli Apostoli dello scontro tra san Pietro e Simon Mago. Del resto, diversi toponimi medioevali nella zona facevano riferimento ai due apostoli: dalle \"sella Petri\" e \"prata Pauli\" menzionate nel VII secolo come dipendenze della \"basilica Sancti Petri\" situata presso l'attuale Grottaferrata al XII miglio della via Latina ad una \"massa Pauli ex corpore patrimonii Appiae\" menzionata nell'VIII secolo lungo la via Castrimeniense, fino ad un \"mons Paulelli\" citato nel X secolo nel luogo dell'attuale Castel de' Paolis.\nUna catacomba venne rinvenuta nel 1712 presso la frazione di Due Santi lungo la via Appia in prossimit\u00e0 del tratto iniziale dell'attuale strada statale 140 del Lago Albano, tuttavia venne immediatamente interrata e ad oggi se ne \u00e8 persa l'esatta ubicazione: \u00e8 noto che vi fu rinvenuta un'epigrafe che faceva riferimento ad alcuni restauri intrapresi da un certo Crisogono, probabilmente il cardinale vescovo della diocesi suburbicaria di Albano all'inizio del VI secolo. Altre memorie paleocristiane nel territorio marinese furono rinvenute nel 1787 presso Frattocchie, durante i lavori di allargamento e bonifica della via Appia Nuova: si trovarono resti di un oratorio cristiano, subito dispersi dal cantiere. Nello stesso sito nel 1869 furono rinvenuti altri resti dello stesso oratorio, riconducibili ai frammenti di un ciborio, ed anch'essi sono attualmente dati per dispersi. Alla fine degli anni novanta \u00e8 stata rinvenuta al centro di Marino, sotto l'ex-chiesa di Santa Lucia, una cisterna romana riutilizzata in et\u00e0 cristiana come luogo di culto, come lasciano intendere i probabili gradini di un altare ed alcuni affreschi medioevali non databili.\nLa prima citazione di Marino potrebbe essere contenuta nel \"Liber Pontificalis\": infatti una \"possessio Marinas\" del valore di 50 \"solidi\" risulta tra i numerosi beni nel territorio della diocesi albanense donati dall'imperatore Costantino I (306-337) alla basilica cattedrale di San Giovanni Battista in Albano Laziale sotto il pontificato di papa Silvestro I (314-335).\nComunque a partire dall'VIII secolo la Chiesa cattolica decise di prendere in mano il governo temporale del Lazio e, al fine di garantire l'approvvigionamento agricolo ed il controllo del territorio, istitu\u00ec diversi \"patrimonia\" e \"domuscultae\" formati da \"massae\" e \"fundi\": una \"massa\" era un \"podere o insieme (pi\u00f9 o meno unitariamente organizzato) di poderi appartenenti ad un signore feudale, ad un monastero, ad una chiesa o ad altra istituzione ecclesiastica o comunque ad un magnate\" o al limite \"una tenuta con al pi\u00f9 qualche casupola di contadini\". Nel territorio marinese si trovavano alcuni fondi distaccati appartenenti al \"patrimonium Appiae\" ed alle \"massae\" \"Marulis\", il cui centro era situato probabilmente a Grottaferrata presso il XII miglio della via Latina, e \"Sulpiciana\", che si estendeva lungo la via Nettunense da Frattocchie a Castel Savello presso Albano e che fu fondata da papa Adriano I.\nIX, X ed XI secolo.\nNell'agosto 846 l'Agro Romano fu devastato da un'incursione dei Saraceni, che arrivarono al punto di saccheggiare la basilica di San Pietro in Vaticano e la basilica di San Paolo fuori le mura, prima di ripiegare lungo la via Appia \"tra indescrivibili guasti\": la distruzione di Albano ed Ariccia probabilmente spinse la popolazione a riparare in luoghi elevati pi\u00f9 facilmente difendibili, come il sito dell'attuale centro storico di Marino. I papi reagirono alle incursioni saracene fortificando alcuni punti strategici della citt\u00e0 e della campagna (la \"citt\u00e0 leonina\" attorno al colle Vaticano, \"Giovannipoli\" attorno alla basilica di San Paolo fuori le mura e \"Gregoriopoli\" a Ostia Antica), anche perch\u00e9 i maomettani tornarono all'assalto nell'876 e si fortificarono presso Minturno sul fiume Garigliano saccheggiando le regioni circostanti ed installandosi in localit\u00e0 appenniniche come Ciciliano e Saracinesco finch\u00e9 non furono sconfitti ed espulsi da un'armata confederata cristiana nel 916.\nLo studioso Gaetano Moroni ipotizza origini marinesi per la famiglia baronale romana dei Crescenzi, che esercit\u00f2 un potere incontrastato e tirannico su Roma e sul papato tra il 965 ed il 1012, in un triste periodo segnato dalla pornocrazia e dal malcostume denominato non a caso \"saeculum obscurum\". Bench\u00e9 Ferdinand Gregorovius ammetta di non conoscere l'origine di questa famiglia, il Moroni ricollega alla stessa un'epigrafe in lingua greca rinvenuta in localit\u00e0 Monte Crescenzo riferita ad un certo Lucio Postumio Crescenzio, che avrebbe caso mai lasciato ancora oggi il proprio nome alla localit\u00e0.\nUna bolla pontificia emanata da papa Agapito II nel 955 testimonia come la frazione di Castelluccia sulla via Nettunense fosse un possedimento agricolo dei monaci benedettini dell'abbazia di San Silvestro in Capite a Roma con il nome di \"casalis Zizzinni\", probabilmente derivante da un tale Sisinno fondatore del casale stesso. Tale stato di cose \u00e8 confermato da un'altra bolla redatta da papa Giovanni XII del 962.\nNell'XI secolo Marino entr\u00f2 nell'orbita della famiglia baronale romana dei Conti di Tuscolo, potente casata originaria che aveva la propria roccaforte presso la vicina \"Tusculum\" e che esercit\u00f2 il proprio strapotere su Roma tra il 999 ed il 1179 attraverso il \"papato di famiglia\". L'egemonia tuscolana inizi\u00f2 ad estendersi sui Colli Albani alla fine del X secolo, dato che nel 981 uno Stefano dei Conti di Tuscolo risulta gi\u00e0 esercitare la propria signor\u00eca su Ariccia e Velletri: a Marino i tuscolani eressero probabilmente una prima rudimentale fortificazione, collocata nel sito dell'attuale Palazzo Colonna.\nPapa Benedetto IX in una bolla del 1033 ratific\u00f2 il possesso di numerosi fondi donati da suo padre Alberico dei Conti di Tuscolo contestualmente alla fondazione dell'abbazia di Santa Maria di Grottaferrata nel 1004: tra questi fondi viene menzionato per la prima volta Castel de' Paolis.\nIl basso Medioevo.\nLa dominazione dei Frangipane (1090-1266).\nNel \"Chronicon Sublacense\", la cronaca anonima del monastero benedettino del Sacro Speco di Subiaco, Marino viene citato nel 1090, e per la prima volta nella sua storia viene chiamato castello (\"castrum\"): nel passo si parla di un matrimonio tra le due figlie di Agapito dei Conti di Tuscolo e due esponenti della nuova nobilt\u00e0 romana di estrazione borghese, Oddone Frangipane ed Annibaldo Annibaldi. Come dote, una figlia port\u00f2 ai Frangipane i feudi di Marino, Rocca di Papa e Monte Compatri, l'altra invece diede agli Annibaldi i feudi di Rocca Priora, Monte Porzio Catone e Molara. A tutti gli effetti comunque questa informazione potrebbe essere falsa ed il passo del \"Chronicon\" interpolato successivamente, almeno secondo l'illustre opinione dello storico Giuseppe Tomassetti, allo scopo di dare una validit\u00e0 legale ad un'occupazione indebita dei predetti feudi eseguita \"manu militari\" dai Frangipane e dagli Annibaldi sopo la decadenza dei Conti di Tuscolo e la distruzione della loro roccaforte (1191).\nLa prima citazione inattaccabilmente originale di Marino \u00e8 contenuta in un atto notarile siglato a Roma il 16 maggio 1114 riguardante la vendita di un'abitazione al rione Trastevere di propriet\u00e0 di un certo \"Tedemarius abitatori territorii Campaniae in castro qui vocatur Marino\". Nel 1122 papa Callisto II ordin\u00f2 di captare a Roma in un canale a cielo aperto le acque provenienti da Squarciarelli attraverso la marana dell'Acqua Mariana, che confluisce con la marana delle Pietrare poco dopo la localit\u00e0 Sassone: dopo gli interventi idraulici di et\u00e0 romana e prima degli interventi cinquecenteschi promossi da papa Paolo V questo fu l'unico intervento di adduzione delle acque a Roma in et\u00e0 medioevale.\nTornando ai Frangipane, essi fanno la loro prima comparsa nelle turbinose vicende romane nel 1014, e derivano il loro nome da una leggenda che narra come un loro antenato abbia nutrito il popolo romano affamato durante un'alluvione del Tevere: da qui il cognome \"frangere panem\", \"spezzare il pane\". Tra gli esponenti pi\u00f9 importanti del ramo della famiglia che govern\u00f2 Marino, denominato \"del Settizonio\" dalla loro residenza romana presso il Circo Massimo, c'\u00e8 senz'altro Giacoma de Settesoli, sorella del cardinale Stefano de' Normanni e giovane vedova di Graziano Frangipane, che conobbe e protesse san Francesco d'Assisi a partire dal suo primo viaggio a Roma nel 1210: a lei sono da attribuire la redazione dei primi \"statuti\" del feudo di Marino, promulgati coingiuntamente al figlio Giovanni il 31 maggio 1237, e probabilmente anche il rifacimento dell'ex-chiesa di Santa Lucia in architettura gotica.\nAlla morte di Giacoma de Settesoli avvenuta nel 1239 le successe il figlio Giovanni, ed in seguito alla morte di lui nel 1253, a causa della morte precoce e senza eredi dei suoi due figli Pietro e Filippa, si estinse il ramo della famiglia Frangipane del Settizonio. Per testamento si procedette alla spartizione di tutti i loro beni tra l'abbazia di San Saba a Roma e l'abbazia di Santa Maria di Grottaferrata: una quota spett\u00f2 anche ai poveri di Marino. Tuttavia la vedova di Giovanni Frangipane, Saracena, nel frattempo sposatasi in seconde nozze con Giovanni dei Conti di Poli, accamp\u00f2 pretese sull'eredit\u00e0 del marito defunto, ed usurp\u00f2 Marino. Papa Innocenzo IV nel 1254 invit\u00f2 gli usurpatori a restituire il feudo agli esecutori testamentari di Giovanni Frangipane, e perci\u00f2 Giovanni dei Conti di Poli lasci\u00f2 Marino \"in articulo mortis\" ad un tale Paolo vescovo Tripolitano. Questi non riusc\u00ec mai a prendere possesso del castello, che fu usurpato dal figlio di Giovanni, Niccol\u00f2 de Conti di Poli, che ne mantenne il possesso fino all'11 ottobre 1261, dopo che la matrigna Saracena aveva firmato sotto pena di scomunica un accordo il 12 giugno con gli esecutori testamentari del primo marito in cui si impegnava a rinunciare ad ogni pretesa sull'eredit\u00e0 Frangipane.\nL'accordo di rinuncia venne rinnovato da Saracena nel 1266, quando l'esecutore testamentario di parte dell'abbazia di Santa Maria di Grottaferrata, il cardinale Giovanni Orsini, vendette Marino \"et turrim cum ipsius tenimento suo\" al nipote cardinale Matteo Rubeo Orsini per 13.000 provisini.\nLa dominazione degli Orsini (1266-1379).\nPerfezionato l'acquisto del feudo, il 16 dicembre 1266 il cardinale Matteo Rubeo Orsini vendette met\u00e0 del feudo marinese agli zii Giordano, Rainaldo e Matteo Orsini. Il 13 gennaio 1263 le abbazie di San Saba e di Santa Maria di Grottaferrata ratificarono la vendita, e si procedette alla spartizione dei 13.000 provisini versati dagli Orsini per l'acquisto di Marino tra i due monasteri ed i poveri di Marino, nella misura di 10.080 provisini equamente ripartiti tra i monasteri e 2920 provisini ai poveri. Nel novembre 1267, in concomitanza con la discesa di Corradino di Svevia in Italia, il \"senator\" Arrigo di Castiglia, agguerrito ghibellino, diede ordine di catturare tutti i nobili romani vicini ai guelfi: caddero in sua mano tra gli altri Napoleone, Rainaldo e Matteo Orsini, Pandolfo e Giovanni Savelli, Riccardo Annibaldi e Pietro Colonna. Grazie ai buoni uffici di papa Clemente IV i prigionieri furono in seguito liberati, e gli Orsini si barricarono \"non sine promptitudine\" nel castello di Marino aspettando e respingendo vittoriosamente l'assalto del \"senatore\".\nIl santuario di Santa Maria dell'Acquasanta venne visitato nell'estate 1260 o comunque agli inizi degli anni settanta del Duecento da san Bonaventura da Bagnoregio, cardinale vescovo della diocesi suburbicaria di Albano dal 1270 al 1274, che secondo la tradizione assorto in preghiera presso l'immagine mariana ebbe l'ispirazione per fondare la confraternita del Gonfalone di Marino, la prima confraternita al mondo ad avere questo nome, tanto da essere per lungo tempo in lotta con l'omonima confraternita romana per stabilire la primazia dell'una sull'altra. La venerazione della Madonna dell'Acquasanta \u00e8 nata probabilmente attorno al VI secolo, e fino al Cinquecento non esisteva un edificio sacro attorno all'immagine ma solo un'edicola stradale.\nNel 1286 gli Orsini praticarono una delicata redistribuzione delle quote di propriet\u00e0 del feudo tra il cardinale Matteo Rubeo, gli eredi di Napoleone, Rainaldo e Matteo, la madre di questi Ocilenda ed i figli minori della stessa Orso e Giovanni. Un tale Paolo di Matteo nello stesso anno vendette il castello di Castelluccia agli Orsini: attorno allo stesso periodo veniva edificato poco distante, presso l'attuale frazione di Fontana Sala, il castello di Palaverta, a sorveglianza della via Nettunense; inoltre nel centro di Marino veniva edificata, nell'area dell'attuale palazzo Colonna, una nuova postazione fortificata chiamata rocca Orsini.\nDurante il conflitto tra papa Bonifacio VIII e Filippo IV di Francia \"il Bello\", che si risolse con l'episodio dello schiaffo di Anagni (7 settembre 1303), il cardinale Napoleone Orsini feudatario di Marino si schier\u00f2 con i francesi, ed ospit\u00f2 a Marino alcuni congiurati contro il papa tra cui Sciarra Colonna e Rainaldo da Supino, prima che questi raggiungessero il contingente francese guidato da Guglielmo di Nogaret che si andava radunando in un altro feudo degli Orsini sui monti Lepini, Sgurgola, per dare l'assalto al rifugio papale, Anagni, feudo della potente famiglia Caetani.\nOrso Orsini, figlio del summenzionato Matteo Orsini, nel 1312 vendette al cugino cardinale Napoleone Orsini le sue propriet\u00e0 nel feudo di Marino; nel 1332 fu il cardinale a stipulare con la zia Ocilenda Orsini una permuta del casale di Tor di Mezzavia. Il medesimo cardinale Orsini, che risiedeva ormai ad Avignone in seguito al trasferimento oltralpe della Curia romana voluto nel 1309 da papa Clemente V (iniziava il periodo della \"cattivit\u00e0 avignonese\"), eman\u00f2 il 20 maggio 1334 un editto sul governo del feudo di Marino ad istruzione del castellano Matteuccio di Poggio. In base alle disposizione dell'editto, il cardinale esigeva la vendita di grano e vino al miglior prezzo possibile, vietava l'ospitalit\u00e0 a sue spese senza che lui ne fosse informato, deprecava il cattivo comportamento del precedente vicario e l'aggressione fatta da alcuni suoi vassalli marinesi ad alcune donne della vicina Rocca di Papa che attingevano acqua al \"Caput Aquae Ferentinum\".\nNel 1347 il \"tribuno del popolo\" Cola di Rienzo, nella sua improba lotta contro le famiglie baronali romane, fece arrestare con l'inganno nel palazzo Senatorio in Campidoglio i principali esponenti delle medesime famiglie, e tra gli altri Stefano e Pietro Colonna, Orso Orsini ed il feudatario di Marino Rainaldo Orsini. Il fratello di quest'ultimo Giordano si salv\u00f2 invece riparando in tempo nel castello di Marino: grazie ai buoni uffici di prelati e nobili romani Cola alla fine decise di rilasciare tutti i prigionieri, i quali adontati dalla prigionia tornarono nelle loro roccaforti nell'Agro Romano e si prepararono alla resistenza armata contro il tribuno. Nel mese di novembre dello stesso anno Cola di Rienzo si diresse verso Marino per dare una lezione a tutti i baroni colpendo gli Orsini: tuttavia non riusc\u00ec ad espugnare il castello, e si sfog\u00f2 devastando le campagne marinesi (in tempo di vendemmia) e distruggendo il castello di Castelluccia. Fatto questo, la \"Cronica\" dell'Anonimo romano riferisce che il tribuno fece catturare due cani randagi e li fece affogare in un fosso che scorreva nei pressi, dicendo che uno era Giordano e l'altro Rainaldo Orsini. Una grande vittoria sui baroni Cola la consegu\u00ec il 20 novembre 1347 nella battaglia di Porta San Lorenzo: 80 nobili romani caddero, ma il tribuno sprovvedutamente non sfrutt\u00f2 il momento per dare l'assalto finale ai Colonna ed agli Orsini che si erano rifugiati a Marino e Palestrina.\nIl consumo di sale del castello nel 1347 ammontava a trenta rubbia, che ammonterebbero a circa 60 quintali: calcolando un consumo medio giornaliero \"pro capite\" di sale ad 8 grammi, la popolazione marinese si aggirava sui 750 individui. Nel 1372 Rainaldo Orsini lasci\u00f2 in eredit\u00e0 tutti i suoi beni al fratello Giordano, che cos\u00ec unific\u00f2 nuovamente l'intera propriet\u00e0 di Marino con le sue attinenze e dipendenze nelle sue mani.\nPapa Gregorio XI nel gennaio 1377 avvi\u00f2 il rientro da Avignone a Roma della Curia romana, salvo morire nel mese di marzo dell'anno successivo. Il 18 aprile 1378, dopo meno di un mese di tesissimo conclave, venne eletto papa Urbano VI: il popolo romano, che voleva un papa italiano, fu soddisfatto, ma non cos\u00ec i cardinali francesi, che il 20 settembre 1378 a Fondi elessero l'antipapa Clemente VII. Cos\u00ec inizi\u00f2 lo Scisma d'Occidente (1378-1417). Tra i due contendenti al soglio pontificio si arriv\u00f2 alla lotta armata: lo scontro decisivo fu la battaglia di Marino del 30 aprile 1379, combattuta nella vallata sottostante il castello ad est dal significativo nome di Valle dei Morti. Il feudatario di Marino Giordano Orsini si era schierato con l'antipapa, ed ospitava nel castello i mercenari francesi al soldo di Clemente VII guidati dal conte di Montoje: dall'altra parte, a Castel de' Paolis erano accampati i soldati italiani al soldi di Urbano VI guidati dal capitano di ventura Alberico da Barbiano e dal figlio di Giordano Orsini, Giacomo, schierato con il papa contro suo padre. La vittoria arrise agli italiani: Clemente VII dovette abbandonare il Lazio e riparare ad Avignone. La tragica lotta familiare tra padre e figlio si concluse invece con l'espugnazione di Marino da parte di Giacomo Orsini il 2 giugno 1379, con la fuga di Giordano a Torre Astura presso il nipote Onorato Caetani.\nLo Scisma d'Occidente e l'anarchia feudale (1379-1399).\nL'esule Giordano Orsini prese i suoi provvedimenti contro il figlio ostile: con due atti del 1383 lo disconobbe, sostenendo che fosse \"filius cuiusdam Siculi\", \"figlio di qualche siciliano\", e nel testamento del 1384 nomin\u00f2 suo erede universale il fedele nipote Onorato Caetani. Tuttavia, questi non pot\u00e9 prendere possesso dei feudi lasciatigli dallo zio che dopo il 14 giugno 1385, quando occup\u00f2 Marino obbligando \"Iacobum dundum occupatoris Castri Marini\" (ovvero Giacomo Orsini, si noti che non \u00e8 chiamato per cognome) a cedere i feudi da lui occupati. Marino entr\u00f2 cos\u00ec nell'orbita dei Caetani, potente famiglia che controllava gran parte dell'Agro Pontino; ma gi\u00e0 nel 1399 papa Bonifacio IX ordin\u00f2 una crociata contro i Caetani, poich\u00e9 aveva scoperto che Onorato era tra alcuni congiurati contro di lui: fu cos\u00ec che il 2 maggio di quell'anno Marino venne acquisita dalla Camera Apostolica assieme agli altri beni della famiglia.\nIl 18 ed il 19 maggio dello stesso anno Bonifacio IX invest\u00ec Oddone Arcioni e Giovanni Ceccarelli di case e vigne nel territorio marinese: quest'ultimo fu nominato governatore del castello il 22 maggio, mentre il 5 settembre il nobile napoletano Pietro Passerelli ebbe il titolo di capitano e castellano di Marino. Il 15 novembre 1399 infine il papa un\u00ec alla castellan\u00eca di Marino il castello di Genzano di Roma con l'allora sua dipendenza di Ariccia, feudo dei monaci cisterciensi dell'abbazia delle Tre Fontane a Roma, finora accorpato alla castellan\u00eca di Lariano. Il feudo genzanese era stata fino ad allora usurpato e retto tirannicamente da Nicola Colonna, che per\u00f2 dovette fuggire essendo anch'egli colluso nella congiura contro Bonifacio IX.\nIl XV secolo.\nL'anarchia feudale continua (1399-1419).\nNell'ottobre 1404 il castellano di Marino Pietro Passarelli e suo fratello Marino, che si spacciava per sacerdote pur non essendolo, si ribellarono al dominio diretto della Chiesa cattolica approfittando della morte del papa: tuttavia gi\u00e0 nel febbraio 1405 il castello era tornato sotto il controllo pontificio, ed i due fratelli ribelli erano stati incarcerati. Papa Innocenzo VII nomin\u00f2 castellano di Marino il castellano di Ardea Giacomo Tedallini, figlio del diarista Branca.\nA questo punto Giacomo Orsini, il figlio disconosciuto di Giordano Orsini, occup\u00f2 il castello il 13 marzo 1405, dopo un assedio alla rocca durato tre giorni. Innocenzo VII incaric\u00f2 il vescovo di Montefeltro Benedetto di Salnucio di riconquistare il feudo, nominalmente ancora propriet\u00e0 della Camera Apostolica, ma pare che questi non ci riusc\u00ec o si cur\u00f2 poco dell'impresa se Giacomo Orsini continu\u00f2 ad occupare Marino indisturbato per alcuni anni.\nNel 1408 Ladislao I di Napoli invase lo Stato Pontificio ed il 23 giugno, recatosi in visita a Marino, la concesse a Giordano e Niccol\u00f2 Colonna, suoi alleati nella guerra contro l'antipapa Alessandro V, che all'epoca occupava Roma dopo averne scacciato papa Gregorio XII.\nDopo la ritirata dell'esercito napoletano, nel 1409 il castello torn\u00f2 al diretto dominio della Camera Apostolica, e ne venne nominato castellano Niccol\u00f2 da Fabriano. Tuttavia, un nuovo conflitto scoppi\u00f2 tra Ladislao I di Napoli ed il neoeletto antipapa Giovanni XXIII, tanto che nell'estate 1413 i napoletani invasero nuovamente lo Stato Pontificio: tra il 22 luglio ed il 12 agosto Giacomo Orsini assedi\u00f2 un'ennesima volta Marino, stavolta in nome del Regno di Napoli, e riusc\u00ec ad entrarvi vincitore salvo riuscirne nell'agosto 1414, dopo la morte di Ladislao e la definitiva ritirata dei napoletani.\nLo Scisma d'Occidente si chiuse con il Concilio di Costanza, che elesse l'11 novembre 1417 papa Martino V, esponente della famiglia Colonna: questa scelta fu dettata dalla possibilit\u00e0 per un Colonna di controllare al meglio il tormentato clima romano, dominato dalle tensioni tra le famiglie baronali per il controllo del papato. E di conseguenza subito i Colonna si diedero da fare per estendere il proprio potere anche sui Colli Albani: nel 1422 acquistarono Frascati, nel 1423 Genzano di Roma e Nemi, nel 1425 Rocca di Papa e nel 1427 Molara, nel 1428 ottennero la commenda dell'abbazia di Santa Maria di Grottaferrata. Giordano Colonna acquist\u00f2 Marino da Cristoforo Caetani nel 1419, per la somma di 12.000 fiorini.\nLa dominazione dei Colonna tra Martino V ed Eugenio IV (1419-1448).\nMartino V, dopo aver esentato Marino ed altri feudi di propriet\u00e0 dei suoi parenti dal pagamento delle tasse sul sale e del focatico, il 18 marzo 1423 rinunci\u00f2 ufficialmente ad ogni diritto della Chiesa cattolica sul feudo di Marino e sulle sue dipendenze ed attinenze. Il 16 giugno 1424 il papa si rec\u00f2 a Marino, al capezzale del fratello Giordano moribondo.\nCon la morte di Giordano, Martino V prese decisamente in mano il governo della famiglia ed il 1\u00ba febbraio 1427 eman\u00f2 la bolla pontificia \"Etsi Prudens\", con la quale spartiva una trentina di feudi laziali ed abruzzesi tra i nipoti Antonio, Prospero ed Odoardo Colonna e dichiarava un'altra dozzina di feudi \"pro indiviso\" (Capranica, Cave, Ciciliano, Genazzano, Olevano Romano, Palestrina, Pisoniano, Rocca di Cave, San Vito Romano e Serrone). Marino fu assegnata a Prospero Colonna, assieme ad Ardea, Frascati, Molara, Monte Compatri e Rocca di Papa.\nAlla morte di Martino V nel 1431, fu eletto papa Eugenio IV, che assunse un atteggiamento decisamente avverso ai Colonna, spinto dalle molte voci ostili a questi sollevate dagli ambienti della Curia romana: l'11 aprile 1431 furono arrestati alcuni familiari colonnesi, ed alla reazione violenta dei Colonna il 18 maggio l'\"improba domus sive progenies de Columna\" venne scomunicata ed i beni colonnesi avocati alla Camera Apostolica. Tuttavia Eugenio IV il 16 febbraio 1432 propose ad Antonio Colonna il versamento di 35.000 fiorini in cambio della pace, e quello accetto: ma non ci fu largo margine per una pace, perch\u00e9 il 9 ottobre 1433 il papa torn\u00f2 a scomunicare i Colonna, rei di fortificare e guarnire Marino in segreto mentre gli promettevano di smilitarizzare quel feudo. Il 15 ottobre il papa invi\u00f2 un esercito contro i feudi colonnesi, ma il 14 dicembre il Concilio di Basilea, in aperto contrasto con il papa, reintegr\u00f2 i Colonna di tutti i loro beni e dichiar\u00f2 decaduta la scomunica: nel maggio 1434 Eugenio IV fu costretto ad una rocambolesca fuga da Roma per Firenze, incalzato da una rivolta popolare sobillata dai Prefetti di Vico e dai Colonna.\nNell'ottobre 1434 il comandante pontificio Orsino Orsini incalz\u00f2 l'esercito ribelle guidato dal capitano di ventura Antonio da Pontedera fin sotto al Borghetto di Grottaferrata, a Marino e ad Albano Laziale, il primo e l'ultimo castelli ospitali per i ribelli perch\u00e9 appartenenti alla famiglia Savelli, alleata dei Colonna: il cardinale Giovanni Maria Vitelleschi, comandante in capo dell'esercito pontificio, riconquist\u00f2 Roma il 25 ottobre, ed il 31 marzo 1436 arriv\u00f2 al Borghetto di Grottaferrata che fu distrutto: Quindi, il cardinale pass\u00f2 presso Marino senza assaltarla e si gett\u00f2 sui feudi dei Savelli lungo la direttrice Appia, Castel Gandolfo, Albano e Castel Savello, radendoli al suolo: passando per Rocca Priora poi ruppe gli indugi e colp\u00ec i Colonna direttamente nella valle del Sacco. La guerra termin\u00f2 con la conquista di Palestrina il 18 agosto 1436 e la sua selvaggia distruzione ad opera dello stesso cardinale Vitelleschi.\nI Colonna fuggirono nel Regno di Napoli, ed i loro feudi furono incamerati dalla Camera Apostolica: non si hanno pi\u00f9 notizie di Marino fino al 13 agosto 1446, quando viene firmata una concordia tra Antonio ed Odoardo Colonna che stabilisce come le rendite di Marino spettino ad Odoardo. Questa concordia sar\u00e0 rinnovata nel 1462. Fu il neoeletto papa Niccol\u00f2 V a confermare ai Colonna i loro diritti e le loro propriet\u00e0 nel Lazio il 26 giugno 1448, alla morte di Eugenio IV.\nDal ritorno dei Colonna a Sisto IV (1448-1484).\nNel 1453 insorse una controversia tra l'abbazia di Santa Maria di Grottaferrata ed Antonio, Prospero ed Odoardo Colonna sul confine tra i territori del monastero ed i feudi di Marino e Rocca di Papa: il 26 ottobre di quell'anno il papa nomin\u00f2 un commissario \"ad acta\" per risolvere la diatriba. Lo storico marinese Girolamo Torquati asserisce che la localit\u00e0 di Castel de' Paolis, facente parte del territorio marinese ma fin dall'XI secolo propriet\u00e0 dell'abbazia di Grottaferrata, fu definitivamente accorpata al territorio criptense in forza di una concordia dell'inizio del Seicento: da un punto di vista ecclesiastico, la localit\u00e0 fin dal Duecento \u00e8 scorporata dalla giurisdizione della diocesi suburbicaria di Albano alla quale spetterebbe e sottoposta alla giurisdizione dell'abbazia territoriale di Santa Maria di Grottaferrata, oggi della diocesi suburbicaria di Frascati.\nPapa Pio II nel 1459 accondiscese alla supplica del cardinale Prospero Colonna di condonare il pagamento di 10 rubbia di sale al feudo di Marino: lo stesso papa nel corso di un giro turistico dei Colli Albani nel maggio 1462 salut\u00f2 Marino da Monte Cavo definendolo \"Marianum quod Marinum appellant, Columnensis familiae oppidum\". L'anno successivo mor\u00ec Odoardo Colonna: nel suo testamento rogato in Roma il 9 settembre 1463 lasci\u00f2 un legato di 10 Scudi pontifici per la fondazione a Marino di un convento di monache clarisse che ospitasse la figlia Paola e le sue compagnie. Ci\u00f2 nonostante, non si ha notizia di un convento di clarisse aperto a Marino.\nFerdinando I di Napoli soggiorn\u00f2 a Marino nel febbraio 1475, ospite del suo amico Fabrizio I Colonna, figlio del defunto Odoardo: in questa circostanza il sovrano concesse al feudo il privilegio di esenzione perpetua da ogni tassa, gabella e prestazione. L'amicizia di Fabrizio Colonna con il re di Napoli fu causa di molte sofferenze per i marinesi nella guerra che si stava preparando tra papa Sisto IV e lo stesso Ferdinando, come ebbe a notare lo storico Giuseppe Tomassetti. Il conflitto inizi\u00f2 nel maggio 1482, quando l'esercito napoletano invase lo Stato Pontificio: il 5 giugno i napoletani occuparono il Borghetto di Grottaferrata e da quella postazione iniziarono a saccheggiare l'Agro Romano assieme alle truppe mobilitate dai Colonna e dai Savelli. Tredici soldati marinesi al soldo dei Colonna furono cos\u00ec catturati mentre guastavano l'Agro il 13 giugno e furono rinchiusi nelle prigioni pontificie di Tor di Nona, e successivamente riscattati per 110 ducati. Il duca di Calabria Alfonso d'Aragona, comandante in capo dell'esercito napoletano, decise di \"scaricare\" gli ingombranti alleati e con una repentina giravolta fece occupare i feudi dei Colonna: Marino cadde il 16 luglio. Tuttavia il comandante in capo pontificio Roberto Malatesta riusc\u00ec a sbaragliare i napoletani nella battaglia di Campomorto del 21 aprile 1482: rapidamente lo schieramento napoletano si sfald\u00f2 ed il 26 agosto Sisto IV pot\u00e9 celebrare la riconquista pontificia di Marino. Poco pi\u00f9 tardi, l'11 settembre, il papa nomin\u00f2 governatore di Marino ed Albano Innocenzo della Rovere.\nIl 24 dicembre 1482 il papa concesse il perdono ai Colonna, ed il 3 gennaio 1483 restitu\u00ec loro tutti i feudi tranne Marino: per la restituzione di questo feudo infatti Sisto IV pretendeva la cessione dei ducati abruzzesi di Albe e Celano pi\u00f9 14.000 ducati, cose che aveva promesso agli Orsini in cambio del loro appoggio nella guerra appena terminata. Proprio per questo i Colonna rifiutarono decisamente, e nel gennaio 1484 scoppi\u00f2 una nuova feroce guerra che vedeva contrapposti gli Orsini appoggiati dal papa da una parte, ed i Colonna ed i Savelli dall'altra. I Colonna occuparono Marino; il 30 maggio 1484 gli Orsini rasero al suolo il quartiere colonnese presso il Quirinale e fecero prigioniero il fratello di Fabrizio Colonna, il protonotario Lorenzo Colonna; il 2 giugno i Colonna risposero assaltando l'abbazia di Santa Maria di Grottaferrata, all'interno della quale era riparato l'esercito pontificio che doveva assaltare Marino, facendo prigioniero il legato pontificio Sinolfo Ottieri, in seguito rilasciato; il 25 giugno Fabrizio Colonna si dichiar\u00f2 disposto a cedere Marino alle condizioni di Sisto IV in cambio della liberazione del fratello: il castello venne cos\u00ec ceduto nelle mani dei papalini, ma Lorenzo Colonna verr\u00e0 decapitato a Castel Sant'Angelo il 30 giugno. Nonostante questo colpo basso, la guerra prosegu\u00ec violentissima; il 2 luglio l'esercito pontificio comandato da Virginio Orsini e Girolamo Riario si accamp\u00f2 sotto le mura di Marino, prima di proseguire verso Capranica e Paliano: durante l'assedio di quest'ultima localit\u00e0, il 12 agosto 1484, papa Sisto IV mor\u00ec. La guerra si concluse con un ennesimo nulla di fatto, e la pace fu siglata dal neoeletto papa Innocenzo VIII il 2 gennaio 1485.\nDa Innocenzo VIII ad Alessandro VI (1484-1501).\nMentre i Colonna erano bramosi di vendetta sugli Orsini, e gli Orsini bramosi di impossessarsi dei feudi abruzzesi dei Colonna, Innocenzo VIII pens\u00f2 bene di dare fuoco alle polveri rispedendo a Napoli alcuni ambasciatori inviatigli da Ferdinando I di Napoli. Un nuovo esercito napoletano invase lo Stato Pontificio, ed una nuova guerra scoppi\u00f2 nel giugno 1485. Gli Orsini stavolta abbandonarono il loro tradizionale schieramento filo-pontificio ed abbracciarono la causa napoletana, mentre i Colonna si mobilitarono in difesa del papa. La guerra conobbe asprezze accese gi\u00e0 dal precedente conflitto: ad esempio sulla via Appia Antica presso Frattocchie alcuni partigiani colonnesi vennero fatti a pezzi da alcuni partigiani degli Orsini. L'11 luglio Paolo Orsini si dispose per due ore in ordine da battaglia davanti a Marino, prima di abbandonare la postazione diretto ad un'incursione su Nettuno. L'Orsini torner\u00e0 davanti a Marino, stavolta tentando un assedio non riuscito, il 14 luglio. La guerra cess\u00f2 l'11 agosto 1486 con il riconoscimento sostanziale dello \"status quo ante bellum\".\nIl 20 gennaio 1489 Agnese di Montefeltro, figlia di Federico da Montefeltro, entr\u00f2 solennemente nel castello di Marino dopo essersi sposata ad Urbino con Fabrizio I Colonna: port\u00f2 con s\u00e9 dodici casse di corredo e 12.000 fiorini di dote. La nobildonna urbinate visse quasi sempre a Marino, dove nacquero la poetessa Vittoria Colonna (1490 o 1492) ed il primogenito maschio Federico Colonna (1497), precocemente morto a soli diciannove anni e sepolto presso il vicino convento di Santa Maria \"ad Nives\" di Palazzolo sul lago Albano. Agnese di Montefeltro fu la prima a dedicarsi alla risistemazione urbanistica del feudo, e probabilmente chiam\u00f2 il suo conterraneo Bramante, all'epoca impegnato presso la basilica di San Pietro in Vaticano, a compiere alcuni lavori a palazzo Colonna: un tratto delle mura trecentesche del palazzo in largo Guglielmo Oberdan infatti viene ancora chiamato popolarmente in modo improprio \"mura bramantesche\".\nPapa Alessandro VI venne eletto al soglio pontificio nella notte tra il 10 e l'11 ottobre 1492, ed entr\u00f2 quasi subito in conflitto con i Colonna. Nel 1494 Carlo VIII di Francia scese in Italia diretto alla conquista del Regno di Napoli, ed i Colonna si schierarono in appoggio ai francesi mentre il papa appoggiava i napoletani: il 18 settembre Fabrizio Colonna occup\u00f2 Ostia Antica, allo scopo di controllare l'accesso navale di Roma e di consegnarlo ai francesi; il 6 ottobre Alessandro VI chiese al fratello di Fabrizio, il cardinale Pompeo Colonna, un incontro privato in Vaticano. Tuttavia il cardinale chiese garanzie, ed il papa fu costretto ad inviare suo figlio Cesare Borgia in ostaggio dei Colonna a Marino per tutto il tempo che il cardinale Colonna rimase all'interno delle mura aureliane. Carlo VIII entr\u00f2 a Roma il 31 dicembre, accolto trionfalmente dal papa esibitosi in uno dei suoi clamorosi voltafaccia diplomatici, e gi\u00e0 il 28 gennaio 1495 90.000 soldati francesi marciavano verso Napoli sulla via Anagnina, mentre il sovrano francese assieme ad un distaccamento percorse la pi\u00f9 rapida via postale attraversando Marino e Velletri (l'attuale tracciato della Strada statale 217 Via dei Laghi). L'invasione francese termin\u00f2 con l'occupazione francese di Napoli e con la creazione di una lega anti-francese di stati italiani che rischiava di imbottigliare Carlo VIII nella penisola italiana, e che and\u00f2 molto vicina a questo intento con la vittoriosa battaglia di Fornovo (6 luglio 1495): tuttavia i francesi riuscirono a valicare le Alpi.\nNel 1499 il nuovo sovrano francese, Luigi XII di Francia, invi\u00f2 il maresciallo di Francia Robert Stuart d'Aubigny in Italia per conquistare nuovamente Napoli, contesa dalla Spagna di Ferdinando II di Aragona. Alessandro VI stavolta si schier\u00f2 subito con i francesi, mentre i Colonna abbracciarono la causa spagnola: all'arrivo dello Stuart d'Aubugny a Roma nel giugno 1501, il papa pens\u00f2 bene di prendersi una rivincita sui Colonna e l'8 luglio fece decretare dal senato romano la distruzione del castello di Marino: \"propositum obtentum est quod Marinum deberent solo aequarii\". L'ordine venne eseguito dal maresciallo di Francia: Giuseppe Tomassetti chiude con questo tragico episodio il periodo medioevale di Marino."}
{"id": "1508019", "revid": "125258056", "url": "https://it.wikipedia.org/wiki?curid=1508019", "title": "Giorgio Tuccinardi", "text": "Piazzamenti ai Campionati del Mondo.\nAssoluti.\nGiorgio Tuccinardi inoltre \u00e8 stato 5 volte campione italiano in diverse specialit\u00e0"}
{"id": "1508025", "revid": "713168", "url": "https://it.wikipedia.org/wiki?curid=1508025", "title": "Storia di Marino nell'et\u00e0 moderna", "text": "La storia di Marino nell'et\u00e0 moderna viene fatta incominciare dallo storico dell'Agro Romano Giuseppe Tomassetti con la distruzione del castello decretata per volere di papa Alessandro VI nel novembre 1501. A partire dalla prima met\u00e0 del Cinquecento Marino visse un periodo di rinascita sociale, demografica ed urbanistica promosso da vari esponenti della famiglia Colonna come Agnese di Montefeltro, Ascanio I Colonna, Marcantonio II Colonna, Filippo II Colonna, Girolamo Colonna e Lorenzo Onofrio Colonna.\nAttorno alla met\u00e0 del Seicento si delinea l'assetto urbanistico definitivo del centro storico, con il suo centro gravitante attorno al simbolo della citt\u00e0, la fontana dei Quattro Mori (1632), situata in posizione baricentrica rispetto ai nuovi edifici monumentali di palazzo Colonna (1532-1622) e della basilica di San Barnaba (1640-1662). La fine del periodo dell'et\u00e0 moderna si pu\u00f2 considerare chiuso con la proclamazione della Repubblica Romana (1798-1799) e con la successiva parentesi dell'occupazione napoleonica (1807-1814), eventi ai quali Marino sar\u00e0 attivamente partecipe.\nIl XVI secolo.\nDalla distruzione del 1501 agli interventi urbanistici di Ascanio I Colonna.\nIl 20 agosto 1501 papa Alessandro VI scagli\u00f2 il bando e la scomunica contro i Colonna ed i Savelli,e di conseguenza incamerava i loro beni alla Camera Apostolica. Tuttavia con \"Breve\" datato 1\u00ba ottobre 1501, il Papa don\u00f2 al nipote Giovanni Borgia, di tre anni, forse addirittura suo figlio, il feudo di Marino insieme a molti altri feudi laziali\nIl consumo di sale nel castello \u00e8 al 22 novembre 1503 di quaranta rubbia\nIl 18 agosto 1503 Alessandro VI mor\u00ec probabilmente avvelenato; suo figlio Cesare Borgia, allettato, verr\u00e0 in breve ridotto in prigionia in Spagna. Cos\u00ec il 22 agosto il cardinal Prospero Colonna pot\u00e9 rientrare a Marino da signore.\nFinita la minaccia borgiana, e tornata Marino ai Colonna, nel 1509 si ha un atto a firma del cardinal Prospero Colonna riguardante la donazione del castello oggi detto di Palaverta ad un tale Paolo Averta.\nIl nuovo Papa Giulio II si ripropose di scacciare i francesi dai loro restanti domini italiani, e costitu\u00ec la \"Santa Lega\" con la Spagna, il Sacro Romano Impero, la Repubblica di Venezia e lo Stato Pontificio. I francesi, guidati da Gastone de Foix, vennero alle armi con i soldati confederati, guidati invece da Raimondo de Cardona, vicer\u00e9 spagnolo di Napoli, l'11 aprile 1512 nella battaglia di Ravenna: i francesi otterranno una \"vittoria di Pirro\" sugli avversari, e cadranno prigionieri tra gli altri comandanti confederati Ferrante d'Avalos, marito di Vittoria Colonna, e Fabrizio I Colonna, suo genero. Quest'ultimo verr\u00e0 ospitato da Alfonso I d'Este, duca di Ferrara, e in seguito liberato. Il Colonna avr\u00e0 occasione di ricambiare il favore al duca estense il 19 luglio 1512, quando questi, braccato dagli uomini di Giulio II, trover\u00e0 sicuro rifugio a Marino.\nNel 1520 Fabrizio I Colonna mor\u00ec, lasciando i suoi beni al figlio Ascanio Colonna. A Marino rimase Agnese di Montefeltro, che fece testamento il 1\u00ba aprile 1523: lasci\u00f2 tra i mandati al figlio Ascanio quello di farsi erigere una cappella nella Parrocchiale di San Giovanni a Marino.\nNel 1526, nell'ambito della lotta tra l'imperatore Carlo V d'Asburgo e il re di Francia Francesco I di Valois, i Colonna si schierarono contro papa Clemente VII che a sua volta era schierato con la Francia. Perci\u00f2 il 20 agosto 1526 il vicer\u00e9 spagnolo di Napoli, don Ugo de Moncada, si alle\u00f2 con il cardinal Pompeo Colonna contro il Papa, siglando il patto in \"Mareni, XX Augusti MDXXVI\". Tra le alterne vicende, il 7 novembre 1526 il Papa scagli\u00f2 un monitorio contro i Colonna, e il 10 novembre li scomunic\u00f2 e scagli\u00f2 anche un esercito contro i medesimi, al comando di Vitellio Vitelli. Vennero occupati e rasi al suolo quattordici feudi dei Colonna, tra cui Marino, Zagarolo, Gallicano, Artena, Subiaco e Cave. Durante la distruzione di Marino furono particolarmente attivi soldati di Velletri, tanto che si ha il detto \"Velletrani, rubba Madonne e rubba campane\".\nNel periodo dopo il sacco di Roma del 7 maggio 1527, quando il Papa \u00e8 recluso in Castel Sant'Angelo, Ascanio Colonna costringe la Comunit\u00e0 di Velletri \"ad refectionem, reedificationem et restaurationem terrae Mareni\": i velletrani cos\u00ec dovranno fornire 15.000 scudi in terreni comunali, oltre a 12.600 scudi con pagamento rateizzato, e pi\u00f9 di 6000 rubbia di calce e 15.000 coppi.\nAttorno al 1532 inizi\u00f2 la prima fase di progettazione di Palazzo Colonna, attribuita ad Antonio da Sangallo il Giovane.\nNel maggio 1536 l'imperatore Carlo V d'Asburgo \u00e8 a Roma, e durante un banchetto regale beve il vino di Marino apprezzandolo. In occasione della permanenza a Roma di Carlo V, a Marino furono eseguiti alcuni lavori di riassetto urbanistico, di cui il frutto pi\u00f9 evidente fu la \"Strada Nuova\", oggi Via Roma.\nDalla \"guerra del sale\" alla morte di Marcantonio II Colonna.\nDurante la primavera 1539 scoppia un conflitto tra papa \"Paolo III\" e i Colonna: \u00e8 la \"guerra del sale\". Il Papa rivendica Rocca di Papa come pegno di fedelt\u00e0 da parte dei Colonna, ma questi si rifiutano e Ascanio Colonna il 12 marzo amnistia tutti i delinquenti fuoriusciti nelle sue terre, a patto che combattano per lui nella difesa dei suoi feudi: il 14 marzo tuttavia Pierluigi Farnese, nipote del Papa, occupa Marino conquistando successivamente Rocca di Papa e, il 26 maggio, Paliano. Allora i Colonna vengono banditi dallo Stato Pontificio e i loro trentacinque feudi laziali vengono il 27 maggio 1539 acquisiti dalla Camera Apostolica.\nNel 1539, al termine della \"guerra del sale\", Marino consuma 20 rubbia di sale, in calo rispetto alle 25 rubbia di prima della guerra.\nNel 1549 una mappa dell'Agro Romano indica Marino come \"Marin gi\u00e0 villa di Mario\".\nMentre nel novembre 1549 papa Paolo III stava morendo, Camillo e Ascanio Colonna fecero ingresso nello Stato Pontificio dal Viceregno di Napoli dove si erano rifugiati, rioccupando l'8 novembre Zagarolo, l'11 Paliano, il 14 Genazzano e, tra il 17 e il 22 novembre, Marino. Il 22 febbraio 1550 il neo-proclamato Papa Giulio III concesse ai Colonna il perdono e li riconfermava nei loro privilegi.\nIl 1\u00ba marzo 1552 Marcantonio Colonna, figlio di Ascanio Colonna, e Felice Orsini si sposarono a Marino.\nLo stesso Marcantonio Colonna, venuto in contrasto col padre Ascanio e istigato dalla madre separatasi dal padre, Giovanna d'Aragona, il 27 agosto 1554 usurp\u00f2 al genitore il feudo di Marino.\nIl 14 settembre 1554 invece Giulio III incaric\u00f2 Marcantonio Colonna prima di far istruire un processo, e poi, col breve del 6 novembre 1554, di portare a termine un processo penale contro due uomini di Nettuno, padre e figlio entrambi di nome Felice, reclusi nelle carceri di Marino \"ob diversa et enormissima crimina et delicta\".\nIl 2 giugno 1556, nell'ambito di una guerra tra papa Paolo IV e la Spagna, poich\u00e9 i Colonna si sono schierati con gli spagnoli, il Papa toglie ai Colonna tutti i loro feudi laziali, fra cui ovviamente Marino, unendoli nello \"Ducato di Paliano\", che affida al nipote fino al 1559, anno in cui Marcantonio Colonna torner\u00e0 al possesso dei suoi feudi.\nIl 27 dicembre 1564 in una procura di Marcantonio Colonna firmata a Marino e autenticata dai massari della terra, compare per la prima volta il timbro a secco della comunit\u00e0 marinese: un timbro tondo, con un diametro di circa 2.5\u00a0cm, raffigurante un cavaliere vessillifero sul cui sesso effettivo si \u00e8 molto discusso, ma che a noi sembra chiaro essere un uomo con una corazza di ferro pronunciata (che \u00e8 facilmente scambiabile con un petto femminile) che regge una piccola bandiera quadrata (che \u00e8 stata presa per una chioma al vento). Attorno al cavaliere vessillifero c'\u00e8 la scritta \"SIGILLUM TERRAE MARENI\".\nNel 1565 la Comunit\u00e0 di Marino versa 4 scudi per la manutenzione delle torri costiere laziali. Nello stesso anno un figlio di Marcantonio Colonna, Fabrizio, fidanzato di Anna Borromeo, nipote di san Carlo Borromeo, giace ammalato a Marino.\nNel 1566 Marcantonio Colonna concede i nuovi \"Statuti\" della terra marinese.\nNel 1571, Marcantonio Colonna \u00e8 ammiraglio della flotta pontificia nella vittoriosa battaglia di Lepanto del 7 ottobre, contro i Turchi. \"(Vedi Battaglia di Lepanto)\" Il signore vittorioso sbarc\u00f2 ad Anzio, di ritorno in Italia, il 4 novembre 1571. Si diresse a Marino, per ricongiungersi alla famiglia, dove arriv\u00f2 tra il 18 ed il 20 novembre.\nIl Papa non volle che Marcantonio entrasse subito a Roma, ma lo costrinse a restare a Marino finch\u00e9 non fosse preparato il suo ingresso trionfale, che avvenne il 4 dicembre 1571.\nIl 25 maggio 1572 il governatore di Marino e Rocca di Papa promulg\u00f2 dei \"Bandi, provisioni et ordinationi\" sul gioco, sulla bestemmia e sulle risse.\nI maestri di strada dello Stato Pontificio impongono alla Comunit\u00e0 di Marino, l'8 giugno 1573, una tassa di 27 scudi per la costruzione di Porta San Giovanni a Roma.\nIl 26 dicembre 1574 una patente di Marcantonio Colonna sancisce che qualunque forestiero che voglia diventare suo vassallo nella terra di Marino, \u00e8 esentato per quattro anni da ogni servizio reale e personale, a patto per\u00f2 di prestargli giuramento di fedelt\u00e0 e d'omaggio.\nQuando nel marzo 1577 un disastroso incendio devasta la vicina Rocca di Papa, i marinesi ospitano i rocchigiani sfollati.\nIn data 13 aprile 1580 la Chiesa ed il Convento di Santa Maria delle Grazie vengono acquisite dai PP. Agostiniani, che vi rimarranno fino al 1807. Dopo la sua elevazione al cardinalato, avvenuta nel 1583, il cardinal Giovanni Battista Castagna, futuro papa Urbano VII nonch\u00e9 amico di Marcantonio Colonna, si fece costruire un palazzo a Marino, sull'attuale Corso Trieste, che si chiama tuttora Palazzo Castagna.\nAl 1584 risale l'ampliamento dei Giardini Colonna, nell'attuale Borgo Garibaldi, sulla destra dell'attuale via Costa Batocchi venendo da Palazzo Colonna.\nIl 3 ottobre 1594 il cardinal Ascanio Colonna, succeduto il 1\u00ba agosto 1584 al padre Marcantonio Colonna, con un atto rinuncia allo \"ius super scadentiis\" sulla terra di Marino, il diritto sulle terre concesse ai vassalli, in cambio di un contributo di 2000 scudi versato dalla Comunit\u00e0.\nAl 1595 Marino era tassato per 120 scudi. L'11 maggio 1596 venne eseguita la stima del valore dei beni che furono di Marcantonio Colonna. Su un totale di 1.200.000 scudi, Marino e Rocca di Papa valgono assieme 472.727 scudi.\nNel 1599 Marino si ribell\u00f2 al cardinal Colonna. Tutto part\u00ec dalla contestazione fatta dai massari e dal camerario, Domenico Massi, ai gabellieri di casa Colonna, che imponevano le tasse e vietavano il legnatico. Cos\u00ec il popolo insorse e scacci\u00f2 i rappresentanti del potere del cardinal Colonna disponendo delle guardie agli ingressi dell'abitato: milizie inviate da Roma, Velletri e Frascati sedarono tuttavia il tumulto. Da Frascati il 2 ottobre 1599 il papa Clemente VIII invi\u00f2 ad ogni modo un suo uomo di fiducia, il sacerdote urbinate Pietro Cartulario, a Marino per indagare. Nel 1602 la controversia sui rapporti tra il cardinal Ascanio e i suoi sudditi di Marino, Rocca di Papa e Subiaco andr\u00e0 davanti ad un commissario pontificio.\nIl XVII secolo.\nDall'elevazione a Ducato alla fondazione della basilica di San Barnaba.\nIl 1\u00ba luglio 1606 papa Paolo V eleva Marino in Ducato, a favore del cardinal Ascanio Colonna vita sua natural durante, con trasmissibilit\u00e0 ai suoi eredi.\nUna leggenda narra che l'11 giugno 1615 si verific\u00f2 nel territorio di Marino una devastante grandinata. Lo stesso giorno dell'anno seguente se ne verific\u00f2 un'altra, che compromise nuovamente la vendemmia. Anche l'11 giugno del 1617 grandin\u00e0 ancora sulle campagne di Marino. Da secoli le grandinate sono per i marinesi una sciagura e un salasso economico, poich\u00e9 compromettono la vendemmia e il raccolto. Possiamo immaginare che tre grandinate abbiano portato sul lastrico la comunit\u00e0.\nIl 1\u00ba febbraio 1618, per risolvere il problema delle grandinate, in un'assemblea pubblica si decise di elevare a Santo Patrono il santo che si venera l'11 giugno, cio\u00e8 san Barnaba Apostolo, e si elabor\u00f2 una richiesta al cardinale vescovo di Albano.\nAl 4 giugno 1619 risale il rescritto del cardinale Sforza con cui risponde affermativamente alle richieste della comunit\u00e0. Da allora san Barnaba viene venerato a Marino.\nIl 24 ottobre 1627 a Castel Gandolfo si svolse il matrimonio tra Taddeo Barberini, nipote di papa Urbano VIII presente alla funzione, e Anna Colonna, figlia del Connestabile Filippo I Colonna. Gli sposi dopo la funzione si recarono a Marino, dove il Connestabile offr\u00ec un grande banchetto a Palazzo Colonna.\nIl 28 ottobre 1636 monsignor Giovanni Battista Altieri, vicario generale della Diocesi di Albano, con un atto di visitazione dichiara le due antiche Parrocchiali di Santa Lucia e San Giovanni inadatte al culto, e cos\u00ec Filippo I Colonna e il figlio Girolamo Colonna pensano di erigere una nuova Parrocchiale per Marino.\nIl 14 giugno 1637 una solenne processione muove da una cappella sopra al fontanile d'Ammonte, nella valle della Marrana sita sotto il castello, alla Chiesa della Santissima Trinit\u00e0, portando la miracolosa immagine di un Crocifisso, chE ancora oggi \u00e8 in quella chiesa.\nNel frattempo procedono i lavori per la nuova Parrocchiale: ma il Tomassetti riporta un documento del 1639 che condanna gli ufficiali della Comunit\u00e0, che attingevano dal fondo per la costruzione dell'edificio sacro per recarsi a Roma \"a pazzeggiare all'hosterie\". Nonostante ci\u00f2, il 10 giugno 1640 il cardinale Girolamo Colonna pos\u00f2 la prima pietra dell'attuale Basilica di San Barnaba Apostolo. Il 5 giugno 1642 l'ufficiale camerlengo di Marino comunicava al duca Filippo I Colonna che erano stati messi in opera tutti i pilastri della chiesa e le volte delle otto cappelle. Fino a quella data erano stati spesi 12.000 scudi per la costruzione, e altrettanti ne verranno spesi fino al completamento dell'opera. \"(Vedi Basilica di San Barnaba)\"\nIl 3 dicembre 1643 papa Urbano VIII eman\u00f2, su richiesta del cardinale Girolamo Colonna, la bolla \"Excelsa Merita Sanctorum\", con cui accorp\u00f2 le due vecchie parrocchie di Santa Lucia e San Giovanni nella nuova parrocchia di San Barnaba e dot\u00f2 l'erigenda chiesa del titolo di Collegiata, di un Capitolo di dodici canonici e di un abate parroco mitrato \"nullius\", coadiuvato da quattro cappellani. Il primo abate parroco fu il parroco di San Giovanni, don Girolamo Capozzuti.\nDalla peste del 1656 alla fine del Seicento.\nNel 1656 si diffuse in Italia e nel Lazio una grande pestilenza: Marino e Grottaferrata vennero colpite particolarmente da questa calamit\u00e0: secondo quanto riporta il Tomassetti, se prima della peste Marino contava 3000 o 4000 abitanti, subito dopo ne cont\u00f2 solo 900. Addirittura le autorit\u00e0 di Roma ordinarono di chiudere le porte della citt\u00e0 verso Marino, e le cronache raccontano che quando un commerciante marinese riusc\u00ec a intrufolarsi in citt\u00e0, venne linciato dalla folla. I monaci di Grottaferrata misero a disposizione un loro terreno sotto il castello per la sepoltura dei morti: da allora quella zona si chiama \"valle dei Morti\". Marino venne ripopolata con l'apporto di immigrati dai feudi abruzzesi dei Colonna.\nAl termine della peste, nel 1658, i superstiti vollero erigere una chiesa a san Rocco: cos\u00ec sorse la chiesina che denomina un'intera localit\u00e0, sulla via Maremmana verso Grottaferrata. Il giorno della festa del santo, il 16 agosto, si celebrava una grande festa in suo onore con la tradizionale festa del cocomero\nNel 1660 venne rinvenuta lungo la via Appia in territorio marinese la tavola dell\"'Apoteosi di Omero\", conservata oggi ai Musei Vaticani.\nIl 22 ottobre 1662 monsignor Carlo Taurigi, vicario generale della Diocesi di Albano, e l'abate parroco don Agostino Gagliardi celebrarono la prima messa cantata nella nuova Basilica di San Barnaba.\nIl 10 dicembre 1662 l'Immagine della Madonna del Rosario nuncupatam de Populo venne traslata dalla vecchia chiesa di Santa Lucia alla nuova Collegiata.\nNel 1669 il cardinal Ulderico Carpegna, cardinale vescovo di Albano, autorizz\u00f2 il principe Lorenzo Onofrio Colonna a ridurre ad uso profano le due vecchie chiese di Santa Lucia e San Giovanni.\nNel 1678 per devozione di Antonia e Lorenzo Onofrio Colonna viene fondato il Convento delle Suore Domenicane di Clausura, che ancora oggi sorge a Borgo Garibaldi. Il convento verr\u00e0 dotato di una chiesa nel 1712, intitolata al SS. Rosario e che \u00e8 un gioiellino rococ\u00f2.\nLorenzo Onofrio Colonna promulg\u00f2 in questo periodo gli \"Statuti dell'Illustrissima terra di Marino\".\nIl XVIII secolo.\nDall'inizio del secolo alla Rivoluzione francese.\nNel 1789 papa Pio VI ordin\u00f2 il completamento della bonifica dell'Agro Pontino e la sistemazione della via Appia: cos\u00ec Marino perse il suo ruolo di stazione di posta e di cambio sulla via postale per Napoli, in favore di Albano.\nLa proclamazione della prima Repubblica Romana all'occupazione napoletana.\nI francesi nel mese di febbraio 1797 invadono lo Stato Pontificio e molte statue e icone di Santi e Madonne pare siano scoppiate a piangere per la sacrilega invasione. Fra queste la cosiddetta \"Madonna di Giani\" a Marino, ora incastonata nella parete di una casa su Corso Vittoria Colonna.\nIl 9 febbraio 1798 i francesi entrano a Roma, e il 15 febbraio nel Foro Romano viene proclamata la Repubblica Romana. Il 18 febbraio Frascati, Albano e Velletri si autoproclamano repubbliche sorelle della Repubblica Romana, mentre Marino costituir\u00e0 un governo repubblicano solo il 14 ventoso, ovvero ai primi di marzo.\nQuando il 25 febbraio Trastevere insorse al grido di \"Viva il Papa! Viva Maria!\" contro i francesi, anche Albano, Castel Gandolfo e Velletri si unirono all'insurrezione. . Marino e Frascati rimasero fedeli ai francesi, e i marinesi comandati da un frascatano, Bartolomeo Bona, si unirono ai francesi guidati dal generale Gioacchino Murat contro i 2000 rivoltosi papalini. Lo scontro si svolse nella notte del 28 febbraio 1798 a Frattocchie: i reazionari furono dispersi dall'assalto di Murat che, guidato dai marinesi che conoscevano meglio il territorio, assal\u00ec da ogni lato i nemici. Questi, disfatti, si ritirarono verso i loro paesi, e la battaglia infuri\u00f2 tra le mura del Palazzo Pontificio di Castel Gandolfo e alle porte di Albano.\nIl generale Championnet il 10 marzo invi\u00f2 ai marinesi una lettera encomiandoli per la loro mirabile fedelt\u00e0 alla Repubblica. \"(Vedi Rivoluzione francese nei Castelli Romani e a Velletri)\"\nNel frattempo da Napoli l'armata di liberazione stava avanzando: il 10 luglio 1799 a Frattocchie si scontarono i napoletani con un \"commando\" rivoluzionario. Il bilancio fu di un morto ed un ferito. I napoletani si accamperanno nelle localit\u00e0 attorno a Roma, e a Marino celebreranno una solenne messa nella Basilica di San Barnaba in suffragio delle vittime.\nL'occupazione napoleonica.\nNel 1801, Napoleone Bonaparte invase lo Stato Pontificio annettendolo alla Francia, perci\u00f2 Marino divenne una municipalit\u00e0 capo-cantone. Nel 1808 a Marino venne accorpato il territorio di Grottaferrata, dato che con l'abolizione del feudalesimo (1807) il regime della Commenda dell'Abbazia venne abolito. Tutti i beni ecclesiastici dei conventi presenti in territorio marinese vennero espropriati e annessi dal pubblico Demanio."}
{"id": "1508026", "revid": "177744", "url": "https://it.wikipedia.org/wiki?curid=1508026", "title": "Davide Liani", "text": "Biografia.\nNasce a Camino al Tagliamento, piccolo paese friulano in provincia di Udine.\nInizia gli studi musicali nella scuola diocesana \"S.Cecilia\" di Udine e li continua per quattro anni a Roma. Si trasferisce quindi al conservatorio \"B.Marcello\" di Venezia dove, sotto la direzione di Gian Francesco Malipiero, si diploma in pianoforte, musica corale e composizione. Al termine degli studi veneziani la sua attivit\u00e0 di musicista si sposta all'estero.\nRientra a Venezia nel 1970 per ricoprire l'incarico di docente di canto corale al Conservatorio Benedetto Marcello e di maestro sostituto al Teatro La Fenice. Nel 1973 Liani d\u00e0 vita a Venezia ai \"Piccoli Cantori Veneziani\" Nell'anno successivo fonda la formazione dei \"Cantori Veneziani\" per dare compimento al suo progetto.\nTra gli anni ottanta e il 2000 dirige la \"Corale Caminese\" di Camino al Tagliamento (suo paese nativo) dove fonda anche una scuola di musica e organizza master di perfezionamento per musicisti. Dal 1981 al 1992 dirige vari conservatori d'Italia, tra cui Palermo e lo stesso Conservatorio \"B.Marcello\" di Venezia dal 1986 al 1992.\nMolteplici sono i suoi interessi musicali e socioculturali. \u00c8 attivo nel settore pedagogico musicale con corsi, composizioni didattiche e trascrizioni di opere in lingua straniera. In questo ambito, copre per quattro anni la carica elettiva di direttore ordinario della International Kodaly Society di Budapest. Si interessa di etnomusicologia organizzando e partecipando a vario titolo a rassegne di studio. Nel 1977 \u00e8 relatore al convegno internazionale di etnomusicologia di Halifax presentando la pubblicazione \"Polifonia Friulana\" come risultato di un'indagine comparata fra la musica aquileiese e il canto popolare friulano.\nMaestro di coro appassionato opera nei vari settori della pratica corale (oratoriale, lirica e spontanea) dirigendo concerti in Italia e all'estero. Numerose sono le sue composizioni e trascrizioni corali che vanno dalla cultura popolare a quella dotta.\nLe sue composizioni pi\u00f9 recenti si richiamano ad un'ispirazione arcaica e di contenuti biblici su testo latino per soli coro e orchestra, ove il coro \u00e8 quasi sempre il protagonista (\"Messa \"Hodie Christus Natus Est\", \"Oratorio Pasquale\", \"Le Sette Trombe Della Apocalisse\", \"Le Trombe Di Gerico\", \"I Sette Vizi Capitali\")"}
{"id": "1508030", "revid": "124475867", "url": "https://it.wikipedia.org/wiki?curid=1508030", "title": "Giovanni Guglielmo Friso d'Orange", "text": "Biografia.\nGiovanni Guglielmo Friso d'Orange fu Statolder di Frisia sino alla sua morte, nel 1711. Egli era figlio del Principe Enrico Casimiro II di Nassau-Dietz e della moglie Enrichetta Amalia di Anhalt-Dessau, ed era un membro del Casato di Nassau e per disposizioni testamentarie di Guglielmo III divenne il progenitore della nuova linea degli Orange-Nassau.\nAlla morte di Guglielmo III d'Orange, diretto discendente di Guglielmo \"il Taciturno\", la seconda linea di Orange si estinse e Giovanni Guglielmo Friso, discendente in linea maschile da Giovanni VI di Nassau-Dillenburg, fratello di Guglielmo \"il Taciturno\" e discendente per linea femminile da Federico Enrico, nonno di Guglielmo III, pretendente alla successione come Statolder in tutte le sue province. Questo gli fu proibito da una fazione pubblica dei Paesi Bassi.\nLe cinque province su cui govern\u00f2 Guglielmo III \u2014 Olanda, Zelanda, Utrecht, Gheldria e Overijssel \u2014 tutte sospendevano lo status di Statolder alla morte di Guglielmo III stesso. Le rimanenti due province \u2014 Frisia e Groninga \u2014 non vennero mai governate da Guglielmo III, e continuarono ad essere un'entit\u00e0 separata dal ruolo di Statolder, vennero governate da Giovanni Guglielmo Friso. Egli fond\u00f2 la terza Casa di Orange, che continua tutt'oggi nella persona del Re Guglielmo Alessandro dei Paesi Bassi. Il figlio di Giovanni Guglielmo Friso, Guglielmo IV, ad ogni modo, divenne Statolder di tutte le Sette le Province Unite.\nDal momento che l'erede di Guglielmo III in linea femminile era Federico I di Prussia, anch'egli prese parte successivamente all'eredit\u00e0 (ottenendo ad esempio Lingen). Per volont\u00e0 di Guglielmo III, Friso ottenne in eredit\u00e0 il Principato d'Orange. Ad ogni modo, il Re prussiano Federico I pretese dal canto suo il Principato d'Orange nella Valle del Rhone, che cedette in seguito alla Francia.\nCarriera militare.\nQuando raggiunse l'et\u00e0 adulta, Giovanni Guglielmo Friso divenne Generale delle truppe olandesi durante la Guerra di successione spagnola, sotto il comando di John Churchill, Duca di Marlborough, e si distinse come ufficiale competente. Il suo prestigio contribu\u00ec indubbiamente alla sua elezione a Statolder delle altre cinque province.\nNel 1711, viaggiando dal fronte belga verso L'Aia, malgrado il pessimo tempo, egli insistette per attraversare l'Hollandsch Diep durante una terribile tempesta. La nave su cui Giovanni Guglielmo Friso viaggiava affond\u00f2 e il Principe mor\u00ec annegato. Suo figlio nacque sei settimane dopo la sua morte.\nMatrimonio.\nIl 26 aprile 1709, egli spos\u00f2 la langravina Maria Luisa d'Assia-Kassel (1688-1765), figlia del Langravio Carlo I d'Assia-Kassel e nipote di Giacomo Kettler, Duca di Curlandia. La coppia ebbe due figli:\nGuglielmo Friso detiene la posizione di essere il pi\u00f9 recente antenato comune a tutte le famiglie reali europee attualmente in carica."}
{"id": "1508035", "revid": "253269", "url": "https://it.wikipedia.org/wiki?curid=1508035", "title": "L.Q. Jones", "text": "Biografia.\nDebutt\u00f2 nel 1955 in \"Prima dell'uragano\" di Raoul Walsh, venendo accreditato con il suo vero nome. Il nome del personaggio che interpretava era L.Q. Jones e dunque i produttori gli suggerirono di cambiare il \"comune\" Justus Ellis McQueen con il nome del personaggio di \"Prima dell'uragano\". Jones apparve in numerosi film famosi a cavallo tra gli anni sessanta e settanta. Divenne un membro della compagnia di attori di Sam Peckinpah, recitando nei suoi film \"Sfida nell'Alta Sierra\" (1962), \"Sierra Charriba\" (1965), \"Il mucchio selvaggio\" (1969), \"La ballata di Cable Hogue\" (1970), e \"Pat Garrett e Billy Kid\" (1973). Spesso si trovava a fianco di Strother Martin, come accadde in \"Il mucchio selvaggio\".\nJones apparve anche sul piccolo schermo, con personaggi ricorrenti in serie televisive e miniserie come \"Gunsmoke\" (1955), \"Il virginiano\" (1962), \"Walker Texas Ranger\" (1994), \"Renegade\" (1994-1996). Nel 1975 diresse e produsse \"Un ragazzo, un cane, due inseparabili amici\", con Don Johnson, Jason Robards e la voce di Tim McIntire, adattato dal racconto di fantascienza dello scrittore Harlan Ellison, pubblicato in Italia con il titolo \"Un ragazzo e il suo cane\". Tra gli altri film a cui partecip\u00f2, da ricordare \"Stella di fuoco\" (1960) e \"L'inferno \u00e8 per gli eroi\" (1962), entrambi di Don Siegel, \"Impiccalo pi\u00f9 in alto\" (1968) di Ted Post, \"Stay Away, Joe\" (1968) di Peter Tewksbury, \"The Brotherhood of Satan\" (1971) di Bernard McEveety, che scrisse e coprodusse egli stesso, \"Una magnum per McQuade\" (1983), \"Casin\u00f2\" (1995), \"L'urlo dell'odio\" (1997), \"La maschera di Zorro\" (1998) e \"Radio America\" (2006). "}
{"id": "1508042", "revid": "1305772", "url": "https://it.wikipedia.org/wiki?curid=1508042", "title": "Breakfast in America", "text": "Breakfast in America \u00e8 il sesto album in studio del gruppo musicale britannico Supertramp, pubblicato il 29 marzo 1979 dalla A&amp;M Records.\nCon questo disco la band abbandona in parte il rock progressivo degli esordi (anche se non del tutto) e lo contamina con suoni pop rock, disco e rock and roll che rimandano allo stile dei Beatles, pur non rinunciando a certe raffinatezze strumentali. Il risultato \u00e8 l'album di maggior successo nella carriera dei Supertramp, con oltre 4 milioni di copie vendute nei soli Stati Uniti d'America.\nIl disco \u00e8 stato accompagnato da quattro singoli di successo: \"The Logical Song\", \"Goodbye Stranger\", \"Take the Long Way Home\" e \"Breakfast in America\".\nNel 2010 l'album \u00e8 stato ristampato in edizione \"deluxe\", con un disco bonus contenente varie tracce registrate dal vivo nel 1979.\nConcezione.\nCome per l'album precedente, Rick Davies e Roger Hodgson scrissero la maggior parte delle loro canzoni separatamente, ma decisero insieme il tema che avrebbe dovuto trattare l'album. Inizialmente l'album avrebbe dovuto trattare la relazione e i conflitti di ideali tra Davies e Hodgson, e si sarebbe dovuto chiamare \"Hello Stranger\". Hodgson spieg\u00f2: \u00abCi rendemmo conto che alcune canzoni si prestavano veramente ad essere interpretate come due persone che parlano l'un l'altro. Io avrei potuto screditare il suo modo di pensare e lui avrebbe potuto mettere in dubbio il mio modo di vedere la vita [...] I nostri stili di vita sono cos\u00ec diversi, per\u00f2 gli voglio bene. \u00c8 quel contrasto che fa girare il mondo e che fa girare i Supertramp. Le sue convinzioni sono una sfida per le mie e le mie convinzioni sono una sfida per le sue.\u00bb\nL'idea per questo album fu successivamente scartata a favore di un album di canzoni \"divertenti\", e nonostante Davies inizialmente volesse mantenere il titolo \"Hello Stranger\", fu convinto da Hodgson a cambiarlo in \"Breakfast in America\". Hodgson comment\u00f2 successivamente: \u00abScegliemmo quel titolo perch\u00e9 era divertente. Era appropriato all'animo divertente dell'album.\u00bb A causa di questo titolo e della satira esplicita della cultura americana in copertina e in tre brani (\"Gone Hollywood\", \"Breakfast in America\" e \"Child of Vision\"), molti ascoltatori interpretarono l'album come una satira nei confronti degli Stati Uniti d'America. Tutti i membri dei Supertramp insistettero che i ripetuti riferimenti alla cultura statunitense fossero puramente casuali e che nessuna satira era voluta. Hodgson ha descritto il luogo comune paragonandolo a come \"Crime of the Century\" sia spesso erroneamente interpretato come un concept album.\nLa traccia d'apertura del disco \u00e8 \"Gone Hollywood\". Scritta da Rick Davies, la canzone racconta di una persona che si trasferisce a Los Angeles con la speranza di diventare una stella del cinema, ma scopre che questo \u00e8 molto pi\u00f9 complicato di quanto immaginato, fino a quando riesce a sfondare e diviene l'oggetto delle conversazioni della Boulevard. Il testo originariamente era pi\u00f9 cupo, ma sotto le pressioni degli altri membri, Davies lo riscrisse rendendolo pi\u00f9 ottimistico e commerciale.\nLa traccia di chiusura \u00e8 invece \"Child of Vision\". Scritta da Hodgson, come in \"The Logical Song\" viene utilizzato come strumento principale il pianoforte elettrico Wurlitzer. Dopo la parte cantata, la canzone prosegue in un lungo assolo di pianoforte acustico, suonato da Davies, affiancandosi alla iniziale linea di piano elettrico. La traccia sfuma in un breve assolo di sassofono di John Helliwell. Roger Hodgson dichiar\u00f2 che il brano fu scritto per essere un equivalente di \"Gone Hollywood\", osservando il modo in cui gli americani vivono, nonostante confess\u00f2 che aveva ancora poca familiarit\u00e0 con la cultura americana quando scrisse la canzone. Ha inoltre dichiarato che \u00e8 possibile che pensasse inconsciamente a Rick Davies, mentre scriveva il testo.\nPoich\u00e9 tutte le canzoni dei Supertramp sono per contratto accreditate sia a Davies che ad Hodgson, \u00e8 difficile determinare chi effettivamente scrisse ogni canzone. Il management di Roger Hodgson ha descritto come composte da Hodgson \"The Logical Song\", \"Breakfast in America\", \"Take the Long Way Home\", \"Lord Is It Mine\" e \"Child of Vision\"; tuttavia lo stesso Hodgson ha descritto Davies come il compositore delle armonie vocali in \"The Logical Song\". Davies ha affermato di aver composto cinque canzoni per l'album, senza per\u00f2 specificare quali.\nRegistrazione.\nL'album attravers\u00f2 due fasi di demo. La prima fase consistette in demo casalinghi, ognuno dei quali vedeva uno dei cantautori (Rick Davies o Roger Hodgson) suonare il piano acustico o il piano Wurlitzer e cantare. La seconda fase era costituita da demo registrati su otto tracce ai Southcombe Studios in California, verso la fine di aprile e l'inizio di maggio 1978. Durante la registrazione di questi demo la band lavor\u00f2 sugli arrangiamenti strumentali per tutte le canzoni (fatta eccezione per \"Take the Long Way Home\") e determin\u00f2 l'ordine in cui sarebbero dovute apparire sull'album.\nPer evitare di passare molto tempo nella fase di missaggio, il gruppo e il produttore dedicarono una settimana alla sperimentazione sonora con diverse posizioni e strumentazioni, finch\u00e9 non trovarono la disposizione perfetta. Lo sforzo si rivel\u00f2 per\u00f2 vano, perch\u00e9 si fin\u00ec per passare pi\u00f9 di due mesi estremamente stressanti alla ricerca del missaggio perfetto, e terminarono non perch\u00e9 soddisfatti del risultato ma perch\u00e9 arriv\u00f2 la scadenza per l'uscita dell'album.\nA differenza dell'album precedente, dove \u00e8 del tutto assente, \"Breakfast in America\" presenta un pesante utilizzo del piano elettrico Wurlitzer. Lo strumento \u00e8 presente in sei tracce sulle dieci totali dell'album.\nCopertina.\nLa copertina dell'album presenta un panorama di New York attraverso il finestrino di un aereo. L'immagine \u00e8 stata ideata da Mike Doud e mostra l'attrice Kate Murtagh, nei panni di una cameriera chiamata \"Libby\", nella caratteristica posa della Statua della Libert\u00e0 che regge con una mano un piattino con un bicchiere di succo d'arancia (al posto della torcia della statua), e con l'altra mano un men\u00f9 pieghevole del ristorante su cui \u00e8 scritto \"Breakfast in America\" (\"Colazione in America\"). Sullo sfondo si vede una citt\u00e0 composta da una scatola di cornflake, posacenere, posate (per i pontili), cassette per le uova, aceto, ketchup e bottiglie di senape, tutte con vernice bianca. Le torri gemelle del World Trade Center appaiono come due pile di scatole e il piatto della colazione rappresenta Battery Park, il punto di partenza per lo Staten Island Ferry. La foto di copertina posteriore, raffigurante i membri della band mentre fanno colazione e leggono i rispettivi giornali della propria citt\u00e0, \u00e8 stata scattata in un ristorante chiamato Bert's Mad House.\nLa copertina dell'album divenne la base per una teoria del complotto sull'attentato al World Trade Center dell'11 settembre 2001 per via del carattere \"UP\" di \"SUPERTRAMP\" posto dietro le torri gemelle che risulta \"9 11\" se l'immagine viene vista da uno specchio. Le stesse due torri sono coperte nella parte inferiore dal bicchiere di succo d'arancia retto dalla cameriera che ricorda una palla di fuoco. Altri dettagli provengono dal fatto che l'immagine \u00e8 osservata dal finestrino di un aereo e che l'attacco terroristico ebbe luogo alle 9 del mattino, ora locale, quindi l'ora di colazione in America che d\u00e0 il titolo all'album.\nAccoglienza.\nIn una recensione dell'epoca per la rivista \"Rolling Stone\", il critico Stephen Holden consider\u00f2 \"Breakfast in America\" un netto miglioramento rispetto alle precedenti prove dei Supertramp e lo defin\u00ec: \u00abun album perfetto da manuale di post-Beatles, rock d'arte inglese incentrato sulla tastiera che centra il pi\u00f9 intelligente equilibrio possibile tra classicismo quasi sinfonico e rock &amp; roll... le canzoni qui sono straordinariamente melodiche e concisamente strutturate, riflettendo la saturazione di questi musicisti nel pop americano sin dal loro trasferimento a Los Angeles nel 1977.\u00bb Robert Christgau del \"The Village Voice\" diede invece un giudizio pi\u00f9 misto, definendolo un \"album di mestiere\" che evoca \"grugniti occasionali di piacere\", ma che manca di sostanza emotiva a causa dei testi \"superficiali\" e l'assenza di personalit\u00e0 vocale e spinta ritmica.\n\"Breakfast in America\" si posizion\u00f2 al primo posto della classifica statunitense Billboard 200 per sei settimane e divenne l'album di maggior successo commerciale dei Supertramp. Nel 2006 Colin Larkin ha scritto nella \"Encyclopedia of Popular Music\" che l'album ha elevato i Supertramp alla \"prima divisione del rock\". Il disco ottenne la vetta delle classifiche praticamente in tutto il mondo. Al momento risulta al terzo posto tra gli album pi\u00f9 venduti in Francia con 3.072.100 copie acquistate, \u00e8 inoltre il disco non di lingua francese pi\u00f9 venduto di sempre nel territorio locale. In Italia l'album si ferm\u00f2 in terza posizione, ma stabil\u00ec il record di LP con maggior permanenza in Hit Parade con 76 settimane passate in classifica. In totale l'album ha venduto pi\u00f9 di 18 milioni di copie nel mondo.\nNella sua recensione retrospettiva per AllMusic, Stephen Thomas Erlewine ha elogiato le \"canzoni pop orecchiabili e ben costruite\" dell'album e l'ha definito il \"punto massimo\" della band. John Doran di BBC Music ha dichiarato che il songwriting possiede una \"qualit\u00e0 imbattibile\" e ha aggiunto che \"qualsiasi delle dieci tracce avrebbe potuto essere un singolo di successo\". Tyler Fisher di \"Sputnikmusic\" ha affermato che i punti salienti del disco sono principalmente i suoi singoli per via dei loro \"motivetti orecchiabili\". Nella \"The Rolling Stone Album Guide\" il critico Rob Sheffield segnala tra i momenti migliori dell'album i singoli \"Take the Long Way Home\", \"The Logical Song\" e \"Goodbye Stranger\". William Pinfold di \"Record Collector\" l'ha definito \"un classico esempio di soft rock transatlantico prodotto a fine anni '70 e suonato in maniera impeccabile\".\nIl portale italiano Ondarock riporta: \u00abQuesto disco non \u00e8 un capolavoro imprescindibile del rock e non ha avuto un'influenza determinante sulla musica successiva [...] \"Breakfast in America\" \u00e8 un disco pop che pi\u00f9 pop non si pu\u00f2. \u00c8 la quintessenza del pop. \u00c8 un disco che per un intero anno ha stradominato, oltre alle classifiche e le radio, l'immaginario musicale di un mondo lontano dall'anarchia punk o dalle ricerche new wave, come dalle luci della febbre del sabato sera e dal metallo nascente, ma formato da tanti singoli \"simple men\", uomini e donne semplici, forse musicalmente ingenui, certamente comuni [...] Semplice e diretto all'apparenza, ma con una complessit\u00e0 superiore a quella immediatamente percepibile.\u00bb\nTracce.\nTutti i brani sono accreditati a Roger Hodgson e Rick Davies."}
{"id": "1508043", "revid": "113364208", "url": "https://it.wikipedia.org/wiki?curid=1508043", "title": "Nathanael West", "text": "La sua notoriet\u00e0, limitata e controversa al momento della sua morte, avvenuta in un incidente d'auto, \u00e8 andata progressivamente crescendo negli anni successivi.\nBiografia.\nNato Nathan Weinstein, era il primo figlio di una famiglia aschenazita originaria di Kaunas, oggi in Lituania; crebbe in un sobborgo ebreo benestante nella Upper West Side.\nNathanael non aveva grandi ambizioni scolastiche e ebbe un percorso accademico piuttosto controverso frequentando il Tafts College e la Brown University. Tuttavia, a discapito dello scarso impegno profuso, negli anni della Brown University lesse molto, preferendo al realismo americano contemporaneo i surrealisti francesi e dei poeti britannici e irlandesi degli anni '90, in particolare Oscar Wilde. Gli interessi di West si concentravano su uno stile letterario insolito e contenuti insoliti. Si interess\u00f2 al cristianesimo e al misticismo, come sperimentato o espresso attraverso la letteratura e l'arte.\nDopo un soggiorno a Parigi, fra il 1924 e il 1926, ritorn\u00f2 negli Stati Uniti dedicandosi a diverse attivit\u00e0 (da vicedirettore di albergo a sceneggiatore a Hollywood). Nel 1931 pubblic\u00f2 privatamente il primo dei suoi quattro libri: \"La vita in sogno di Balso Snell\" (The dream life of Balso Snell), sorta di fantasia surrealista incentrata sulle \u00abavventure scatologiche\u00bb di Balso Snell, che si spinge nelle viscere del cavallo di Troia, compiendo a rovescio, e in negativo, il viaggio iniziatico della grande letteratura. Praticamente ignorato quando usc\u00ec, il libro presentava gi\u00e0 i caratteri distintivi della futura produzione di West: una straordinaria capacit\u00e0 fantastica e uno stile che presenta molte analogie, per immediatezza e spregio delle regole logico-temporali, con quello dei fumetti.\nIl libro successivo, \"Signorina Cuorinfranti\" (Miss Lonelyhearts, 1933), \u00e8 una specie di \u00abromanzo a fumetti\u00bb, dove il protagonista, redattore di una rubrica di \u00abposta del cuore\u00bb, si scontra con una realt\u00e0 disumana e immodificabile. La critica al \"sogno americano\", trasformatosi in incubo grottesco, \u00e8 ancora pi\u00f9 esplicita in \"Un milione tondo tondo\" (A cool million, 1934), racconto delle vicende tragicomiche d'un giovane provinciale che diviene eroe e martire di un ipotetico movimento fascista indigeno.\nNell'ultimo romanzo, \"Il giorno della locusta\" (\"The day of the locust\", 1939), nato dall'esperienza hollywoodiana, West assume il crudele e fantasmagorico mondo del cinema a microcosmo dell'intera societ\u00e0 statunitense, percorsa da continui fremiti di violenza e contagiata da un'insanabile avidit\u00e0. \u00c8 tra le prime, potenti analisi romanzesche della civilt\u00e0 dei \"media\"."}
{"id": "1508045", "revid": "785863", "url": "https://it.wikipedia.org/wiki?curid=1508045", "title": "Gaia (Disney)", "text": ""}
{"id": "1508049", "revid": "1305772", "url": "https://it.wikipedia.org/wiki?curid=1508049", "title": "Ruscio", "text": "Ruscio \u00e8 una frazione del comune di Monteleone di Spoleto (PG).\nIl paese si trova ai piedi del colle di Monteleone, nella vallata ove il torrente Vorga confluisce nel fiume Corno.\nSecondo i dati del censimento Istat 2001, il paese \u00e8 abitato da 126 residenti e si eleva a 786 .\nStoria.\nRuscio (Fraz. di Monteleone di Spoleto) \u00e8 un agglomerato abitativo composto da due diversi nuclei storici, comunemente distinti in \u201cRuscio di Sopra\u201d e \u201cRuscio di Sotto\u201d, e in due ulteriori sottozone di nuova espansione, chiamate rispettivamente \u201cil Colle\u201d e \u201cle Ville\u201d. \u00c8 posto a mt. 777 s.l.m., nella vallata alluvionale detta anche \u201cil Piano di sotto\u201d o \u201cPiano di Ruscio\u201d, nella quale il torrente Vorga confluisce nel fiume Corno e ai piedi del monte sulla cui cima sorge il borgo di Monteleone. \u00c8 anche un ottimo centro residenziale estivo, attrezzato e con una forte attenzione alla cura del territorio e della sua natura, che conserva i suoi monumenti ricchi di storia. Da diversi decenni \u00e8 sede di una rinomata azienda agricola, con produzione specializzata in coltura di cereali (principalmente farro) e legumi.\nTra il XVII e il XVIII secolo una risorsa fondamentale per il territorio \u00e8 rappresentata dalle ferriere di Ruscio (poste all'estremo limite Nord del suo territorio), che lavorano il minerale estratto dai giacimenti ferriferi locali, il pi\u00f9 importante dei quali \u00e8 la Miniera di Terrargo, alle pendici di monte Birbone.\nNei secoli scorsi, altra ricchezza indispensabile per i rusciani (o rusciari) e i monteleonesi tutti, \u00e8 derivata dalla produzione di carbone, consistente nella raccolta di legna e nella sua trasformazione in carbone vegetale attraverso l'eliminazione dell'acqua e di altre sostanze, ottenendo un combustibile altamente calorifero. Nella frazione di Ruscio, nel corso della prima met\u00e0 del Novecento, si procede inoltre all'estrazione di lignite, ovvero di un altro combustibile fossile di formazione relativamente recente, elevata umidit\u00e0 relativa e pregio non particolare a causa di una carbonizzazione mai del tutto completa. La miniera lignitifera, che nella Seconda Guerra Mondiale diventa un campo di concentramento per prigionieri di guerra, impiegati nel processo di estrazione, \u00e8 individuata fin dal 1812 da un ingegnere spoletino, Pietro Fontana, impegnato nell'esplorazione del territorio per la riattivazione delle ferriere monteleonesi. Il mestiere del carbonaro tramonta definitivamente, qui come altrove, nella seconda met\u00e0 del XX secolo, con l'affermarsi di un'altra risorsa energetica sul mercato mondiale, ovvero il petrolio.\nA Ruscio era localizzata la sede della Dogana Pontificia, posta al confine tra lo Stato della Chiesa e il Regno delle Due Sicilie, a controllo delle merci in entrata e in uscita e applicazione delle normative e delle tassazioni vigenti. Per tale importante funzione, \u00e8 stato anche un luogo di passaggio documentato per alcuni illustri personaggi storici, quali l'arcivescovo di Spoleto Mastai Ferretti, futuro papa Pio IX, che si rifugia a Leonessa durante i moti risorgimentali del 1831, da dove riparte nella notte di luned\u00ec 28 marzo: \u00abSiccome la notizia del ripristinato Governo Pontificio erasi col\u00e0 gi\u00e0 sparsa, poich\u00e9 un tale Giovanni Forconi, si era partito subito da Leonessa, per annunciarla, ne avvenne che sebbene fosse notte, molti popolani di Ruscio e vari soldati della Finanza che erano in quella stazione di dogana, furono pronti a scortare con lumi Mons. Mastai a Monteleone e che il popolo di questo paese tutto si commosse all'arrivo\u00bb (I Quaderni di Ruscio. Ruscio: dogana di Bollettone di II Classe, 2011).\n\u00c8 poi la volta di Giuseppe Garibaldi, che sosta a Ruscio il 29 agosto 1849, nel corso della spedizione che tenta la disperata difesa della Seconda Repubblica Romana, riposando per qualche ora nella casa del curato presso la Chiesa della Madonna Addolorata: \u00abNel villaggio di Ruscio, sede di dogana dello Stato pontificio, gli venne offerta una colazione, nella abitazione di don Pietro Marinelli, frate sfratato, di sentimenti repubblicani, all'epoca parroco di Monteleone, A questi, il priore del Comune, Giuseppe Moretti, aveva pregato di accogliere Garibaldi nella propria casa e di offrirgli un pasto perch\u00e9 in quel villaggio non vi era luogo pi\u00f9 adatto\u00bb (I Quaderni di Ruscio. Ruscio: dogana di Bollettone di II Classe, 2011).\nTre sono attualmente gli edifici religiosi rusciani: la Chiesa di Santa Maria de Equo o del Piano, ritenuta generalmente di fondazione longobarda (VIII secolo), sebbene la struttura rimandi piuttosto all'XI-XII secolo, la Chiesa di Sant'Antonio da Padova, riedificata nelle forme attuali dopo il terremoto del 1703, e la Chiesa della Madonna Addolorata, eretta verso la met\u00e0 del XVIII secolo e ad oggi ritenuto l'edificio liturgico principale della frazione, con festivit\u00e0 che cade nella seconda met\u00e0 di agosto, immediatamente dopo ferragosto (l'antica festa al 29 settembre).\nIl suo territorio, ampiamente espanso fino ai casali di S. Lucia (a Nord) e Valle Romanesca a (Sud), al confine con Leonessa (RI), comprende anche i micro toponimi di Piano di Ruscio, le Coste, S. Maria (del Piano), Satto, Marchigiana, Casale Trogna, Monte Trogna, Valle Renara, La Miniera, S. Angelo, Casale Piccinesca, Colle Policiano, Monte Alto, Casale Maccario e Casale Ferrucciame.\nA Ruscio \u00e8 nato don Gino Reali, vescovo della diocesi di Porto e Santa Rufina.\nEconomia e manifestazioni.\nImportante nel corso dei secoli \u00e8 stata l'estrazione della lignite da una miniera locale.\nL'agricoltura produce farro e lenticchie di buona qualit\u00e0.\nNella seconda met\u00e0 di agosto vi si svolge la \"Festa della Madonna Addolorata\"."}
{"id": "1508050", "revid": "729019", "url": "https://it.wikipedia.org/wiki?curid=1508050", "title": "Hastati", "text": "Gli hastati (talvolta in italiano, astati, deriva dal latino \"hastati\", ossia coloro che erano \"dotati di hasta\"), erano legionari romani che formavano la prima linea da battaglia nelle legioni manipolari della Roma repubblicana, seguiti dai pi\u00f9 esperti \"principes\" e \"triarii\".\nArmamento.\nGli \"hastati\" (come i \"principes\" ed i \"triarii\") avevano l'obbligo di portare un'armatura completa (detta panoplia), che era costituita da:\nUtilizzo tattico.\nPrimi nello scontro \"corpo a corpo\" con il nemico, essi lanciavano dapprima l'asta (da 15-20 passi dal nemico) e poi si avventavano, serrando le file, con la spada in pugno. Ecco come descrive il primo scontro Tito Livio:\nI \"triarii\", dopo aver accolto \"hastati\" e \"principes\" tra le loro file, serravano le file ed in un'unica ininterrotta schiera si gettavano sul nemico.\nVi \u00e8, infine, da aggiungere che mentre \"hastati\" e \"principes\", per le loro caratteristiche legate all'armamento ed alle modalit\u00e0 di combattimento, erano votati all'attacco, al contrario i \"triarii\", seppur veterani dotati di grande esperienza anche individuale, erano destinati alla difesa. A loro era affidata l'ultima resistenza per sopravvivere.\nClasse sociale ed et\u00e0.\nIn quel periodo la coscrizione era regolata sul censo e ogni soldato doveva procurarsi a proprie spese l'equipaggiamento. Gli \"hastati\", fra le tre linee di fanteria pesante, avevano minori possibilit\u00e0 economiche rispetto ai \"principes\" ed ai \"triarii\". Erano quindi i pi\u00f9 giovani e meno ricchi fra i soldati romani. Per questo - oltre che per esperienza e abilit\u00e0 - componevano la prima linea a scendere in battaglia.\nStoria.\nL'esercito liviano durante la prima guerra sannitica e quella latina (341-338 a.C.).\nAttorno alla met\u00e0 del IV secolo a.C., durante la guerra latina, era utilizzata all'interno della legione, la formazione a manipolare (dal latino \"manipulus\"). La legione a sua volta era divisa in tre differenti schiere:\nQueste prime due schiere (formate da 30 manipoli) erano chiamate \"antepilani\".\nL'esercito polibiano prima della seconda guerra punica (fine III secolo a.C.).\nLa nuova organizzazione interna dell'esercito romano descritta da Polibio \u00e8 da datarsi al principio della seconda guerra punica (218-202 a.C.). I fanti erano ora suddivisi in quattro differenti categorie, sulla base della classe sociale/equipaggiamento ed et\u00e0:\nLa riforma di Gaio Mario.\nGaio Mario abol\u00ec la differenza fra astati, principi e triari riformando la legione manipolare nella coorte legionaria e a tutti i soldati diede lo stesso equipaggiamento e per tutti la stessa arma da lancio, il pilum."}
{"id": "1508053", "revid": "767487", "url": "https://it.wikipedia.org/wiki?curid=1508053", "title": "L'impero dei lupi", "text": "L'impero dei lupi (\"L'Empire des loups\") \u00e8 un film di Chris Nahon del 2005.\nIl film, con protagonisti Jean Reno e Laura Morante, \u00e8 tratto da un romanzo di Jean-Christophe Grang\u00e9.\nTrama.\nAnna Heymes, una tipica casalinga parigina di 31 anni, soffre di incubi e allucinazioni legate a una serie di efferati omicidi avvenuti in citt\u00e0. Contemporaneamente, una coppia di poliziotti, il poco ortodosso Schiffer e il pi\u00f9 scrupoloso Nerteaux, lavorano per individuare il serial killer. La vita di Anna cambier\u00e0 radicalmente quando scoprir\u00e0 di essere in realt\u00e0 turca, e in qualche modo legata alla spaventosa serie di omicidi e alla mafia turca.\nProduzione.\nLe riprese sono state effettuate in Cappadocia e a Istanbul (Turchia), e a Parigi (Francia)."}
{"id": "1508054", "revid": "1305772", "url": "https://it.wikipedia.org/wiki?curid=1508054", "title": "Distretto di Thimphu", "text": "Il distretto di Thimphu (dzongkha: \u0f50\u0f72\u0f58\u0f0b\u0f55\u0f74\u0f0b\u0f62\u0fab\u0f7c\u0f44\u0f0b\u0f41\u0f42\u0f0b; Wylie: \"Thim-phu rdzong-khag\") \u00e8 uno dei 20 distretti (dzongkhag) che costituiscono il Bhutan. Il distretto appartiene al dzongdey occidentale e il suo centro pi\u00f9 importante \u00e8 la citt\u00e0 di Thimphu, capitale del paese.\nMunicipalit\u00e0.\nIl distretto consta di otto gewog:\nLingue.\nLa lingua pi\u00f9 diffusa nel distretto \u00e8 lo dzongkha, ma in prossimit\u00e0 di Thimphu \u00e8 possibile incontrare anche altre minoranze linguistiche.\nAmbiente.\nLa parte settentrionale del distretto fa parte del Parco nazionale di Jigme Dorji ed \u00e8 quindi sottoposta a leggi molto severe in materia di tutela ambientale.\n&lt;br&gt;"}
{"id": "1508065", "revid": "1305772", "url": "https://it.wikipedia.org/wiki?curid=1508065", "title": "Just", "text": ""}
{"id": "1508066", "revid": "339392", "url": "https://it.wikipedia.org/wiki?curid=1508066", "title": "Viktor Kortschnoj", "text": ""}
{"id": "1508067", "revid": "287204", "url": "https://it.wikipedia.org/wiki?curid=1508067", "title": "Ozogina", "text": ""}
{"id": "1508068", "revid": "80339", "url": "https://it.wikipedia.org/wiki?curid=1508068", "title": "Ozhogina", "text": ""}
{"id": "1508070", "revid": "695564", "url": "https://it.wikipedia.org/wiki?curid=1508070", "title": "Alexandre Alechine", "text": ""}
{"id": "1508071", "revid": "4175", "url": "https://it.wikipedia.org/wiki?curid=1508071", "title": "Pilota di Formula 1", "text": ""}
{"id": "1508078", "revid": "713168", "url": "https://it.wikipedia.org/wiki?curid=1508078", "title": "Storia di Marino nel XIX secolo", "text": "La fine dell'occupazione napoleonica del Lazio ed il ritorno di papa Pio VII a Roma possono dare inizio alla storia di Marino nell'et\u00e0 contemporanea: in questo periodo Marino vive il cambiamento epocale dell'eversione della feudalit\u00e0 (1816), dell'elevazione a Citt\u00e0 (1835) e sede di Governo (1831), oltre all'annessione al Regno d'Italia (1870).\nL'ultimo trentennio dell'Ottocento \u00e8 caratterizzato da una forte ventata di anticlericalismo, reazione al secolare dominio temporale della Chiesa cattolica: la reazione cattolica arriver\u00e0 solo a partire dagli anni dieci, con figure dello spessore di monsignor Guglielmo Grassi e Zaccaria Negroni.\nDalla \"prima Restaurazione\" alla seconda Repubblica romana.\nDa Pio VII a Leone XII (1814-1831).\nIl 24 maggio 1814 papa Pio VII rientrava a Roma dopo la lunga parentesi della dominazione napoleonica. Immediatamente, le potenze europee restituirono al potere pontificio Roma, il Lazio e l'Umbria: questi territori vennero chiamati \"di prima recupera\". Nell'estate 1815, il segretario di Stato cardinale Ercole Consalvi ottenne dal Congresso di Vienna la restituzione della Romagna, delle Marche e di Pontecorvo, che vennero cos\u00ec chiamati \"territori di seconda recupera\".\nIl 6 luglio 1816 Pio VII emana il \"motu proprio\" \"\"Quando per ammirabile disposizione\" \"sulla organizzazione dell'amministrazione pubblica\"\". Lo Stato della Chiesa viene ripartito in Delegazioni, a cui erano sottoposti Governi \"di primo ordine\" -anche detti \"distrettuali\"- e \"di secondo ordine\". Nei territori \"di seconda recupera\" era confermato l'abbattimento del sistema feudale, come da quanto stabilito in epoca napoleonica, mentre nei territori \"di prima\" -tra cui Roma ed il Lazio- la feudalit\u00e0 venne semplicemente scoraggiata: difatti il carico dell'amministrazione di ogni feudo gravava interamente sul suo feudatario, e se il luogo infeudato era di grandi dimensioni diveniva poco conveniente per i feudatari mantenerne il possesso. Fu cos\u00ec che molti feudatari rinunciarono al secolare dominio feudale sui propri feudi, conservandovi tuttavia ogni propriet\u00e0. I \"luoghi baronali\" in tutto lo Stato della Chiesa si ridussero in pochi anni da 263 a 72.\nAnche il principe Filippo III Colonna rinunci\u00f2 al dominio feudale su Marino, che si costitu\u00ec in Comune e probabilmente aggregato temporaneamente al Governo \"di seconda\" di Albano Laziale. Alla morte di Filippo Colonna, nel 1818, l'eredit\u00e0 venne fideicommisariata al cardinale Agostino Rivarola, mentre si risolvevano le complicate questioni ereditarie tra le figlie femmine del principe. Gli ingenti beni dei Colonna a Marino alla fine vennero assegnati al principe Aspreno Colonna-Doria-Del Carretto (1787-1847), che fu talvolta presente nelle assemblee pubbliche locali. Alla morte di questi, subentr\u00f2 nella propriet\u00e0 dei beni il principe Giovanni Andrea (1820-1894), che inizi\u00f2 a svendere le propriet\u00e0 di famiglia; alla morte di questi, subentr\u00f2 il principe Marcantonio Colonna (1844-1912), e infine le due figlie di quest'ultimo Isabella (1879-1957) e Vittoria (1880-1954) che terminarono l'opera di liquidazione del patrimonio Colonna a Marino, vendendo al Comune Palazzo Colonna e il Barco Colonna nel 1916.\nIl Santuario di Santa Maria dell'Acquasanta venne decorato nel 1819 con l'aggiunta del pronao in peperino, opera progettata dall'architetto Matteo Lovatti. Il committente dell'opera fu il canonico Francesco Fumasoni.\nTra il 1821 ed il 1822 Massimo D'Azeglio, nel corso dei suoi lunghi viaggi per l'Italia, giunse a Marino alloggiandosi presso la locanda situata nell'attuale piazza Giacomo Matteotti:\nDel periodo marinese, il D'Azeglio ci lascia la bella descrizione del sor Checco Tozzi, singolare personaggio, di sua moglie sora Maria e della loro unica figlia Nina, sposa al sor Virginio Maldura. Inoltre, lo scrittore piemontese fornisce anche una vivace descrizione dell'esuberanza dei marinesi:\nL'archeologo Giuseppe Tambroni, avvalendosi dell'aiuto del cavalier Vincenzo Colonna, nel 1823 avvi\u00f2 alcuni scavi archeologici presso le frazioni di Frattocchie e Due Santi, ed individu\u00f2 i resti dell'area monumentale dell'antica citt\u00e0 di \"Bovillae\": il ritrovamento pi\u00f9 clamoroso fu quello del circo, uno dei pi\u00f9 vasti di Roma. Gli scavi andarono avanti con ottimi esiti fino al 1825.\nIn un documento del 1824 conservato presso l'Archivio di Stato di Roma compare lo stemma comunale dell'epoca: come nelle raffigurazioni precedenti, compare una figura umana con in mano una bandiera su un cavallo al galoppo. Attorno alla figura, gira la scritta \"Comunitas Mareni\". \nIl 12 agosto 1828 papa Leone XII concesse, tramite \"Breve\" apostolico, l'uso della cappa magna ai canonici regolari della Basilica di San Barnaba, con le seguenti motivazioni:\nIl pontificato di Gregorio XVI (1831-1846).\nDurante il pontificato di papa Gregorio XVI, Marino venne abbondantemente beneficata da questo pontefice, che molto spesso durante le sue villeggiature estive ed autunnali a Castel Gandolfo si recava in citt\u00e0 per visitare il cardinale Mario Mattei, protettore della citt\u00e0, che risiedeva presso la seicentesca Villa Colonna di Belpoggio. La prima visita a Marino fatta da Papa di Gregorio XVI -gi\u00e0 vi era stato in precedenza, sia da cardinale che da semplice monaco- avvenne l'8 ottobre 1831; l'ultima il 3 ottobre 1844, due anni prima della morte del pontefice che i marinesi compiansero sentitamente.\nNel 1831 fu papa Gregorio XVI ad elevare nuovamente Marino a sede di Governo, dietro richiesta della Comune stessa nella persona dell'allora priore in carica Cesareo Paiella. Il provvedimento pi\u00f9 importante preso da Gregorio XVI in favore di Marino \u00e8 senza dubbio l'elevazione al grado di \"Citt\u00e0\" avvenuto tramite il \"Breve\" apostolico \"In more institutoque Romanorum Pontificum\" dato in Roma il 3 luglio 1835: sono concessi tutti i privilegi connessi al titolo di \"Citt\u00e0\", fermo restando l'obbedienza alla sede suburbicaria di Albano. Assieme al titolo di citt\u00e0, viene fondato a Marino un collegio di Padri della Dottrina Cristiana per l'educazione secondaria della giovent\u00f9, con sede presso la Chiesa della Santissima Trinit\u00e0: tale collegio, sostenuto dalla Comune, rimase attivo fino al dicembre 1870. Il 17 novembre 1843 tramite \"Breve\" apostolico Gregorio XVI concesse ai canonici e all'abate parroco della Basilica di San Barnaba l'uso del collare di seta paonazza.\nNegli anni Trenta dell'Ottocento, per volere di papa Gregorio XVI, la Congregazione del Buono Governo realizz\u00f2 una nuova strada d'accesso alla citt\u00e0 provenendo da Castel Gandolfo, in sostituzione dell'antico tracciato che era in fortissima pendenza. La nuova strada dopo aver superato la marana delle Pietrare con un basso viadotto saliva verso l'attuale piazza Giacomo Matteotti con un grande terrapieno, addolcendo cos\u00ec il forte dislivello del terreno: venne chiamato dai marinesi \"Ponte Gregoriano\" -\"'u Ponte\" in dialetto marinese- in memoria del Papa regnante.\nIl 14 luglio 1837 in seduta di Consiglio comunale venne stabilita la decisione di vietare il transito, per mezzo di una catena tesa in mezzo alla strada, ai carri provenienti da Rocca di Papa lungo l'attuale via di Capo d'Acqua, tra le localit\u00e0 \"San Rocco\" e \"Capo Croce\". Questa deliberazione venne presa in seguito alla constatazione che la strada era stata molto rovinata dal continuo transito di carri pesanti provenienti in massima parte dalla confinante Rocca di Papa.\nTra il 1837 ed il 1838 nell'area romana si svilupp\u00f2 un'epidemia di colera. Il Consiglio comunale del 12 agosto 1838 prese decisioni urgenti in merito ad un possibile sviluppo dell'epidemia a Marino, secondo quanto suggerito dal Supremo Tribunale di Sanit\u00e0: vennero stanziati 500 scudi per allestire un ospedale sanitario, \"non essendo ammessa la requisizione dei letti biancheria e sovvenzioni pecuniarie dei luoghi pii e delle famiglie agiate per antistare alle spese correnti\"; inoltre, venne considerato di chiamare un secondo medico in citt\u00e0 in caso di sviluppo dell'epidemia; e infine, venne stabilito opportuno individuare un luogo in cui seppellire gli eventuali morti in seguito all'epidemia. Alla fine dell'epidemia, visto che il colera non aveva mietuto vittime in citt\u00e0 la popolazione marinese dedic\u00f2 lo scampato pericolo alla Madonna del Popolo, miracolosa immagine conservata presso la Basilica di San Barnaba: in seduta di Consiglio comunale del 3 ottobre 1838 venne decretato il dono di una lampada d'argento che la Confraternita del Santissimo Rosario doveva accendere davanti all'immagine sacra.\nNell'autunno 1841 una tromba d'aria -definita \"turbine\" o \"scirocco\" negli atti d'epoca- sconquassa alcune zone del territorio comunale: il Consiglio comunale nella seduta del 15 novembre 1841 vota una sovvenzione per ripristinare il tetto del convento di Santa Maria ad Nives di Palazzolo, nella somma di 20 scudi. Nella stessa seduta consiliare, vennero anche decretati lavori urgenti al tetto del Collegio dei Padri Dottrinari adiacente alla Chiesa della Santissima Trinit\u00e0, per il costo di scudi 19.64.\nNel 1842 l'architetto Giacomo Aloisi progett\u00f2 e realizz\u00f2 una nuova residenza governativa con carceri, probabilmente ubicata davanti a Palazzo Colonna con affaccio sull'attuale piazza della Repubblica. Il cardinale Antonio Pallotta in seguito fece costruire davanti all'edificio delle carceri la Chiesa di Sant'Antonio da Padova, a maggior comodo dei detenuti.\nDalla \"seconda Restaurazione\" alla presa di Roma (1849-1870).\nNel 1850 nella vigna Soldini in localit\u00e0 \"Santissimi Apostoli\" vennero rinvenute diverse iscrizioni sepolcrali pagane, situate in un luogo verosimilmente concesso dai decurioni di \"Castrimoenium\" per la sepoltura.\nIl 25 settembre 1852 il principe Giovanni Andrea Colonna concesse a Giovan Battista Guidi di compiere alcune ricerche archeologiche nei terreni di propriet\u00e0 della famiglia Colonna situati in localit\u00e0 \"Casa Rossa\", presso la frazione di Due Santi: emersero avanzi di una villa, una statua virile marmorea ed altri reperti.\nNel 1853, regnante papa Pio IX, un gruppo di storici, archeologi e studiosi composto da Ennio Quirino Visconti, Antonio Canova, Carlo Fea, Antonio Nibby, Luigi Canina e Giovanni Battista de Rossi cur\u00f2 la sistemazione archeologica secondo criteri moderni di tutto il tracciato della via Appia Antica da Porta San Sebastiano alle Frattocchie, per una lunghezza di quasi undici miglia. Nello stesso anno Domenico Zoffoli, all'interno della propria vigna in localit\u00e0 \"Mura dei Francesi\", oggi pieno centro abitato di Ciampino, rinvenne un'ara pagana in peperino appartenente ad un sacello di et\u00e0 imperiale ed una lapide sepolcrale pagana; nel 1861, nella stessa vigna ancora Domenico Zoffoli trov\u00f2 alcuni ruderi riconducibili ad una chiesa medioevale con pavimento formato da iscrizioni sepolcrali pagane e cristiane riconducibili alla famiglia dei \"Valerii Messallae\".\nNel settembre 1870, per Marino transit\u00f2 una colonna di bersaglieri provenienti da Frosinone e diretti a Roma per la presa di Porta Pia (20 settembre 1870): vennero accolti festosamente dalla popolazione.\nL'Italia unita.\nGli anni Settanta.\nIl primo Consiglio comunale postunitario si tenne il 24 novembre 1870. In quella seduta, oltre all'elezione dei membri della Giunta presieduta dal sindaco Cesare Campegiani e a decisioni di ordinaria amministrazione, si formalizz\u00f2 il rifiuto da parte delle Maestre Pie Venerini e dei padri dottrinari a continuare l'attivit\u00e0 scolastica pubblica, probabilmente come forma di boicottaggio al nuovo Stato italiano che sorgeva sulle macerie del potere temporale del papa-re. Il Consiglio formalizz\u00f2 la fine dell'attribuzione dell'istruzione pubblica ai due ordini religiosi nella successiva seduta del 21 dicembre.\nD'altro canto i conventi marinesi subirono l'attuazione al Lazio delle leggi sabaude di soppressione degli ordini religiosi contemplativi e di eliminazione dell'asse ecclesiastico: i dottrinari furono scacciati dal loro grande convento addirittura per via legale, gli agostiniani lasciarono la citt\u00e0 nel 1874, mentre le Maestre Pie continuarono ad esercitare l'attivit\u00e0 scolastica a dispetto delle novit\u00e0 burrascose. Il consigliere comunale cattolico e storico locale Girolamo Torquati nel 1876 arriv\u00f2 a chiedere la reintegrazione del locale Istituto delle Maestre Pie Venerini come scuola pubblica comunale, alla fine approvata dal Consiglio.\nL'anno seguente l'amministrazione si occup\u00f2 di istruzione pubblica disponendo l'apertura di un asilo infantile, di corsi estivi per gli adulti e di un Corso di formazione tecnico-professionale, evoluto nella Scuola tecnica di formazione professionale (1873), chiusa gi\u00e0 nel 1874. Fu istituita una banda musicale comunale, che subir\u00e0 alterni scioglimenti e riunioni negli anni seguenti, e si costituisce una societ\u00e0 filodrammatica che si dota di una propria, modesta sala teatrale.\nRisale al 1871 una delibera per cui il Comune, su proposta del farmacista Onofrio Perrucca, si accolla il 30% del costo dei farmaci per i poveri: una sorta di stato sociale \"ante litteram\". L'anno seguente, con delibera n\u00b0 44 del 27 maggio 1872, la Giunta accorda il sostegno economico comunale alla locale Congregazione di carit\u00e0, l'ente assistenziale che si occupava tra l'altro della gestione dell'ospedale e che fu soppresso solo nel 1937 con l'istituzione dell'Ente comunale di assistenza (ECA).\nNel 1873 risultavano iscritti alle liste elettorali 387 marinesi.\nIl Consiglio comunale si rinnov\u00f2 l'anno seguente, e divent\u00f2 sindaco Luigi Armati. Fu lui a condurre i preparativi per la visita di Giuseppe Garibaldi a Marino, avvenuta il 6 giugno 1875: la Giunta deliber\u00f2 di stanziare per l'accoglienza del Generale 297 lire. La massiccia comunit\u00e0 repubblicana marinese accolse festosamente l'Eroe, che ebbe intitolato a suo nome una via, una piazza e l'intero sobborgo di Borgo delle Grazie ad essa circostante, oggi noto come quartiere Borgo Garibaldi.\nNel 1876 venne aperto un ufficio telegrafico di terza classe.\nNello stesso anno, venne proibito il gioco della ruzzola per le strade dell'abitato: il risultato fu che i ragazzi spostarono ai margini dell'abitato i loro giochi.\nNel 1877 il nuovo sindaco Sigismondo Zelinotti pose le basi per la successiva espansione urbanistica del centro storico. Il Comune infatti si accoll\u00f2 un fido bancario negoziato con la Cassa Depositi e Prestiti per l'acquisto di aree da rendere edificabili in localit\u00e0 San Rocco e a \"For de Porta\". Il sindaco in particolare supplic\u00f2 il principe Andrea Colonna di acconsentire alla vendita ad equo prezzo dei decaduti Giardini Colonna (lettera del 16 ottobre 1877). In quell'area, storico accesso all'abitato da Roma, all'epoca si ipotizz\u00f2 di realizzare una nuova strada comunale (oggi viale Massimo d'Azeglio) meno in pendenza di quella cinquecentesca che attraversava i Giardini Colonna (l'attuale via Costa Batocchi), e di collocarvi il nuovo mattatoio. Quest'ultimo fu in seguito collocato pi\u00f9 a valle, all'inizio dell'attuale via Giuseppe Garibaldi, nel 1886.\nNel frattempo, nel 1879 l'amministrazione avvi\u00f2 anche la costruzione di una nuova residenza municipale, in un edificio oggi noto come Palazzo Matteotti, dall'ultima intitolazione della piazza antistante al deputato antifascista. Il palazzo, dopo alcuni ritardi nei lavori dovuti all'impresa aggiudicatrice della costruzione, fu completato nel 1884.\nGli anni Ottanta.\nPoich\u00e9 l'idea di una ferrovia dei Castelli Romani da Frascati a Genzano di Roma, partorita nel 1875, sembrava non arrivare a realizzazione, nel gennaio 1880 il Consiglio comunale approv\u00f2 per conto proprio la costruzione di una linea ferroviaria tra Marino e la stazione di Ciampino, gi\u00e0 servita dalle linee Roma-Frascati e Roma-Velletri, inaugurate sotto il pontificato di Pio IX.\nSi trattava in realt\u00e0 di una ferrovia leggera, un \"\"tramway\", come si am\u00f2 chiamarlo all'epoca: I convogli, trainati da locomotive a vapore Carels, erano composti da tre vagoni e non superavano i 18\u00a0km/h di velocit\u00e0. La stazione di testa venne collocata lungo la via Romana, oggi via Cesare Colizza. Tuttavia fu subito palese che la pendenza era eccessiva: lo stesso giorno dell'inaugurazione, il 31 ottobre 1880, gli illustri ospiti intervenuti rimasero a piedi a met\u00e0 strada, poterono proseguire dopo una sosta di dieci minuti.\nDurante i lavori di costruzione della linea vennero individuati i ruderi di una villa romana in localit\u00e0 Marcandreola, oggi in comune di Ciampino. La villa fu scavata nel 1884 dall'archeologo Luigi Boccanera ed attribuita a Quinto Voconio Pollione. Nelle strutture della villa fu rinvenuto materiale artistico di notevole interesse come l'Apollo Pizio che fa mostra di s\u00e9 nel cortile di Palazzo Valentini, sede istituzionale della Provincia di Roma, o i pezzi conservati al Badisches Landesmuseum di Karlsruhe, in Germania.\nNel 1883 venne istituito il Corpo comunale dei pompieri. Il corpo sar\u00e0 ufficialmente costituito l'8 ottobre 1891.\nNel febbraio 1884 il sindaco uscente Zelinotti concesse al costruttore Vittorio Emanuele Sigismondi di edificare su 98.000 metri2 di terreni acquistati qualche anno prima dal Comune, a San Rocco e presso la nuova stazione del \"tramway\"\". In cambio, il costruttore avrebbe dovuto realizzare un teatro da 400 posti.\nA servizio della nuova urbanizzazione di \"For de Porta\", in quello stesso anno il nuovo sindaco Ludovico Capri deliber\u00f2 la realizzazione del lavatoio di Borgo Garibaldi su via Romana: questa struttura venne integrata da un abbeveratoio su strada nel 1896. Nel secondo dopoguerra il fontanile venne demolito e spostato pochi metri pi\u00f9 in l\u00e0 per sopravvenuti problemi strutturali; l'abbeveratoio invece \u00e8 stato recentemente restaurato.\nUn altro fontanile-abbeveratoio viene costruito nel 1886 vicino a porta Romana, nell'area dell'attuale ufficio postale, in sostituzione di un abbeveratoio prossimo alla fontana dei Quattro Mori, che venne giudicato pericoloso ed ingombrante: questo secondo abbeveratoio \u00e8 stato distrutto nel secondo dopoguerra, in concomitanza con la costruzione del moderno edificio della cosiddetta \"galleria del Paradiso\".\nInfine, nello stesso anno la Giunta ordin\u00f2 di realizzare una copertura allo storico fontanile d'Ammonte nel quartiere Acquasanta, tutt'oggi esistente, anche se abbandonato.\nTra il 1886 ed il 1887 fu completata la costruzione del nuovo mattatoio comunale, \"For de Mura\" in via Giuseppe Garibaldi.\nIl 19 gennaio 1888 fu deliberata dal Consiglio comunale la demolizione del tratto settentrionale delle mura di Marino, compreso tra porta Romana e porta Giordana, per l'allargamento della nuova strada comunale (viale Massimo d'Azeglio). Il 22 aprile di quello stesso anno il sindaco Ludovico Capri propose l'ulteriore demolizione della trecentesca porta Giordana per allargare lo sbocco di via Paolo Mercuri, gi\u00e0 allora importante arteria di traffico.\nNel 1889 furono terminati i lavori della nuova ferrovia Roma-Albano, il cui tracciato \u00e8 ancora in funzione: essa supera la pendenza con un largo giro che parte dalla stazione di Pantanella attraverso la localit\u00e0 Castel de' Paolis e poi su un imponente ponte a sei archi sopra la cosiddetta Valle dei Morti, popolarmente noto come \"i Sei Ponti di Marino\". Poi la ferrovia taglia la vecchia linea del \"tramway\" ed arriva sotto Marino, nel quartiere Cave di Peperino. Quindi i binari entrano nel cratere del lago Albano con un traforo, ne costeggiano la riva occidentale (dismessa stazione dei Villini, stazione di Castel Gandolfo) e riescono con un altro traforo sulla via Appia (stazione di Albano Villetta), prima di toccare la stazione di testa, Albano Laziale.\nLa nuova stazione di Marino Laziale si trovava cos\u00ec lontana dall'abitato, ma vicina alle cave di peperino, fatto che agevol\u00f2 notevolmente il trasporto di questo materiale. Per il collegamento con il centro di Marino si provvide realizzando la scalinata della stazione e la via omonima, che arriva a Borgo Garibaldi. Il progetto di queste importanti opere pubbliche risale al 1888, ma la realizzazione, causa mancanza fondi, fu rimandata fino al 1895. Con l'apertura della nuova strada fu anche istituito un servizio regolare di omnibus a tariffa per Marino e le altre localit\u00e0 dei Castelli.\nNello stesso anno 1889 il sindaco Capri fece anche approvare la costruzione di due nuove fontane monumentali, quella del Tritone in piazza San Barnaba, opera di Michele Tripisciano, ed una fontana berniniana in piazza Giacomo Matteotti, smontata in occasione del passaggio della linea tranviaria e mai pi\u00f9 ricollocata. Inoltre fu dato incarico alla Societ\u00e0 Italiana per Condotte d'Acqua di allacciare queste fontane, ed altre 17 nuove fontanelle di ghisa, all'acqua della sorgente del Barco Colonna (usata ancora oggi). Emerse contestualmente una questione con il principe Colonna sulla propriet\u00e0 della seicentesca fontana dei Quattro Mori, che per il principe spettava alla sua famiglia, mentre il Comune dimostr\u00f2, carte alla mano, che era stata pagata dall'allora Comunit\u00e0 marinese.\nGli anni Novanta.\nIl decennio si apr\u00ec con l'elezione a sindaco di Salvatore Di Marco. La nuova legge elettorale italiana del 1882 aveva intanto esteso il diritto di voto: dagli atti conservati presso l'Archivio storico comunale si riscontra che gli elettori nel 1890 erano 1200, nel 1892 1114.\nLa nuova Giunta prese l'iniziativa di far risistemare via delle Pietrare, l'antica via d'accesso al centro storico dalle cave di peperino, all'epoca unico collegamento con la stazione ferroviaria appena inaugurata. Fu anche ricostituita la Banda musicale comunale, dotata di un proprio regolamento.\nSempre nel 1890, una societ\u00e0 britannica, la Continental Concessions Sindicate, manifest\u00f2 il proprio interesse a realizzare un collegamento tranviario tra Marino e Frascati. L'idea sarebbe stata in seguito raccolta dalla societ\u00e0 francese Compagnie fran\u00e7aise Thomson-Houston (affiliata alla Thomson-Houston Electric Company statunitense), che avrebbe dato vita alla storia delle tranvie dei Castelli Romani.\nIl 5 agosto 1892 divent\u00f2 sindaco di Marino per la prima volta Marco Bellucci, un repubblicano che avrebbe segnato un trentennio di vita politica marinese. Una delle sue prime iniziative \u00e8 quella di assistere le popolazioni di Genzano e Lanuvio colpite dai danni di un terremoto inviando 300 lire di aiuti a quei Comuni.\nIl 21 giugno 1896 Marino ospita il I congresso regionale del Partito Socialista Italiano, a cui partecipano dieci circoli: Albano, Frascati, Genzano, Ariccia, Castel Gandolfo, Velletri, Marino, Zagarolo, Civitavecchia ed ovviamente Roma. \u00c8 un importante mappa del socialismo laziale appena uscito dalla clandestinit\u00e0. Tra l'altro di l\u00ec a poco sarebbero incominciate le agitazioni contadine che attraversarono tutti i Castelli Romani fino all'avvento del fascismo: nel 1898 una delle prime invasioni di terre avvenne proprio a Marino, ai danni delle terre dei Colonna, le quali vennero quindi affittate dal Comune per subaffittarle ai contadini bisognosi. La cosa sarebbe stata peraltro rinfacciata dagli amministratori locali al principe Colonna qualche anno dopo, come risposta alle proteste del principe contro le tasse a suo carico (ammontanti a circa un milione di lire).\nIl 3 settembre 1896 il Comune di Marino si dot\u00f2 della prima macchina da scrivere. La prima lettera fu inviata al re, Umberto I di Savoia. Due anni dopo, il 21 giugno 1898, il Consiglio comunale affid\u00f2 alla Societ\u00e0 Generale Italiana di telefoni e applicazioni elettriche (una delle pi\u00f9 importanti societ\u00e0 del settore, nazionalizzata nel 1907) l'attivazione della linea telefonica con Roma e gli altri Castelli Romani.\nNel 1898 fu deliberata la costruzione di un nuovo edificio per le scuole femminili comunali nell'area espropriata dal Comune molti anni prima degli ex-Giardini Colonna. Oggi in quell'area sorge il moderno plesso dell'istituto comprensivo statale \"Giacomo Carissimi\". L'anno seguente venne aperta la prima scuola elementare mista del territorio comunale, nella frazione di Frattocchie.\nIl secolo si chiuse con una devastante grandinata nel 1899, che lasci\u00f2 dietro di s\u00e9 danni quantificati nella somma -enorme- di due milioni di lire. Un'altra grandinata, anche pi\u00f9 pesante, colp\u00ec Marino nel 1904. Questi repentini eventi atmosferici colpivano duramente la produzione vitivinicola, principale risorsa del territorio."}
{"id": "1508084", "revid": "28592", "url": "https://it.wikipedia.org/wiki?curid=1508084", "title": "Anatolij \u017dabotinskij", "text": ""}
{"id": "1508087", "revid": "28592", "url": "https://it.wikipedia.org/wiki?curid=1508087", "title": "Monastero Alexander Nevsky", "text": ""}
{"id": "1508090", "revid": "767487", "url": "https://it.wikipedia.org/wiki?curid=1508090", "title": "Rakovice (Repubblica Ceca)", "text": "Rakovice \u00e8 un comune della Repubblica Ceca facente parte del distretto di P\u00edsek, in Boemia Meridionale."}
{"id": "1508094", "revid": "767487", "url": "https://it.wikipedia.org/wiki?curid=1508094", "title": "Ra\u017eice", "text": "Ra\u017eice \u00e8 un comune della Repubblica Ceca facente parte del distretto di P\u00edsek, in Boemia Meridionale."}
{"id": "1508097", "revid": "436907", "url": "https://it.wikipedia.org/wiki?curid=1508097", "title": "3 MC's al cubo", "text": "3 MC's al cubo \u00e8 l'unico album in studio del gruppo musicale italiano Sacre Scuole, pubblicato nel 1999 per la Funk-U-Low.\nAntefatti e pubblicazione.\nIl gruppo era composto da Dargen D'Amico, Jake La Furia (aka Fame) e da Gu\u00e9 Pequeno (aka Il Guercio). Il disco, i cui produttori esecutivi sono stati Chief e Solo Zippo (i quali collaborarono anche alla traccia di chiusura \"Chiamati in causa tribunale\"), contiene testi che coprono una produzione lirica di due anni da parte degli MC e collaborazioni varie con alcuni artisti provenienti dalla scena rap milanese di quegli anni. L'album \u00e8 contraddistinto da testi particolarmente elaborati sotto l'aspetto tecnico, cosa che fece notare subito al pubblico dell'underground milanese le capacit\u00e0 del gruppo.\nI contrasti tra Dargen D'Amico e Jake La Furia porteranno nel 2001 allo scioglimento del gruppo. Quest'ultimo e Gu\u00e9 Pequeno, insieme al produttore Don Joe, fonderanno i Club Dogo, realizzando \"Mi fist\" (su cui compare una collaborazione con lo stesso Dargen D'Amico nel brano \"Tana 2000\") e continuando poi con questa formazione a realizzare altri album mentre Dargen D'Amico tenter\u00e0 la strada solista donando al pubblico dischi realizzati andando oltre i consueti canoni prettamente rap.\nL'introduzione \"Apocalisse ora\" riprende l'inizio della sigla del noto Anime Ken il guerriero. Sono comunque vari i riferimenti e le citazioni riguardanti l'universo di Kenshiro: "}
{"id": "1508098", "revid": "287204", "url": "https://it.wikipedia.org/wiki?curid=1508098", "title": "Korkodon", "text": "Il Korkodon \u00e8 un fiume della Russia siberiana orientale (Oblast' di Magadan), affluente di destra della Kolyma.\nHa origine dalle pendici sud-orientali dei monti Korkodonskij sul versante settentrionale dei Monti della Kolyma, dirigendosi verso nord; all'incirca a met\u00e0 percorso piega verso ovest e successivamente verso sud-ovest, bordeggiando l'Altopiano degli Jukagiri; sfocia nella Kolyma, nel suo medio corso, dopo 476 km di corso complessivo. \nNel bacino del fiume, che si trova tra la catena Korkodonskij e la cresta Mol'katy, ci sono pi\u00f9 di 1100 laghi (principalmente di origine termocarsica). Il fiume si trova nella zona del permafrost. \u00c8 gelato per otto mesi all'anno (da ottobre a maggio, compresi); non esistono centri urbani di qualche rilevanza lungo il suo corso."}
{"id": "1508099", "revid": "767487", "url": "https://it.wikipedia.org/wiki?curid=1508099", "title": "Rumori fuori scena", "text": "Rumori fuori scena (\"Noises Off\") \u00e8 un film statunitense del 1992 diretto da Peter Bogdanovich.\nLa pellicola si basa sulla commedia inglese \"Rumori fuori scena\" scritta da Michael Frayn e racconta le disavventure di una sgangherata compagnia teatrale impegnata nell'allestimento di una commedia.\nTrama.\nIn un teatro di Des Moines una compagnia teatrale \u00e8 alle prese con la prova generale della commedia \"Nothing on\" (\"Niente addosso\"). Il primo atto della commedia (l'unico raccontato, si intravede solo in una scena il finale del secondo atto) \u00e8 particolarmente impegnativo: un elaborato schema di repentini ingressi ed uscite dei personaggi dalla scena genera una serie di equivoci, talora anche farseschi, che culminano nel finale dello spettacolo.\nTutto ruota attorno ad una casa di campagna, dove convergono le vicende dei personaggi: della signora Clakett che cerca disperatamente, con il suo giornale e un piatto di sardine, di vedere la Royal sul televisore a colori dei padroni, dell'agente immobiliare che dovrebbe affittare la casa giunto l\u00ec con una delegata dell'ufficio delle imposte che sta indagando sui proprietari di quella casa (a sua insaputa) per una scappatella amorosa, dell'improvviso rientro dei padroni di casa che hanno inscenato la loro fuga all'estero, di un ladro che si intrufola in casa e di uno sceicco che vuole comprare la casa.\nAccoglienza.\nCritica.\nIl film ha ricevuto critiche discordanti: negli Stati Uniti \u00e8 stato apprezzato per il suo ritmo e per la vivacit\u00e0 delle gag, anche se da taluni osservatori \u00e8 stato stroncato (vedi la critica di Frank Rich sul \"New York Times\")."}
{"id": "1508100", "revid": "2108263", "url": "https://it.wikipedia.org/wiki?curid=1508100", "title": "Luigi I d'Assia", "text": "Biografia.\nI primi anni.\nLuigi era figlio di Luigi IX, Langravio d'Assia-Darmstadt, e della moglie Carolina del Palatinato-Zweibr\u00fccken-Birkenfeld. Luigi nacque a Prenzlau, dove il padre era di stanza per conto dell'esercito prussiano. I bambini crebbero con la madre nella residenza locale dei conti di Hanau-Lichtenberg, mentre il padre per la maggior parte del tempo si trovava lontano per dedicarsi alla carriera militare.\nLuigi studi\u00f2 dal 1769 presso l'Universit\u00e0 di Leida, per poi intraprendere un Grand Tour europeo che lo port\u00f2 a Londra ed a Parigi. In Francia conobbe D'Alembert e Diderot, gli ideatori dell\"'Encyclop\u00e9die\" francese. Fu membro della Massoneria. Con Melchior Grumm viaggi\u00f2 verso la corte prussiana di Federico il Grande, dove soggiornava sua sorella Federica, sposata con l'erede al trono Federico Guglielmo. Nel 1773 prese parte in rappresentanza del padre al matrimonio di sua sorella Guglielmina con il granduca Paolo di Russia, poi zar a San Pietroburgo. Proprio in virt\u00f9 di questo matrimonio diede inizio alla propria carriera militare, combattendo con il rango di generale nelle armate russe durante la guerra russo-turca del 1774. Nel 1776 Luigi si impegn\u00f2 per un matrimonio con la principessa Sofia Dorotea di W\u00fcrttemberg, ma questo fidanzamento venne interrotto dalla zarina Caterina la Grande, che volle destinare Sofia Dorotea al figlio Paolo, dopo che gli era morta di parto la prima moglie Guglielmina, sorella di Luigi.\nDopo questo duro colpo, Luigi trascorse l'estate da sua sorella Luisa a Weimar, dove ebbe modo di parlare con Johann Wolfgang von Goethe. Il 19 febbraio 1777, a Darmstadt, spos\u00f2 sua cugina, la principessa Luisa Enrichetta Carolina d'Assia-Darmstadt (1761-1829), figlia di suo zio Giorgio Guglielmo d'Assia-Darmstadt. La coppia visse alternativamente a Darmstadt ed a F\u00fcrstenlager.\nLangravio d'Assia-Darmstadt.\nLuigi assistette negli anni della sua presa di potere al notevole cambiamento che apporto la fine del secolo tra il sistema assolutista e quello costituzionale anche nell'Assia. Succedendo al padre nel 1790 alla morte di quest'ultimo come langravio d'Assia-Darmstadt, egli prese tra le prime decisioni quella di emettere dei regolamenti per dare maggiore libert\u00e0 di culto a cattolici ed ebrei entro i confini del proprio principato.\nDurante il periodo delle guerre contro la Francia rivoluzionaria, Luigi I non trascorse tempi ottimali per la sua esperienza di governo in quanto dopo la conquista di Magonza da parte dei riottosi, venne minacciato d'invasione a Darmstadt. L'Assia concluse dunque dei trattati con la Gran Bretagna e i Paesi Bassi per combattere insieme contro la Francia ma questi documenti ebbero fine con la dichiarazione di neutralit\u00e0 del langraviato nel 1799.\nGranduca d'Assia.\nEgli assistette al notevole incremento territoriale che subirono i suoi domini dell'Assia-Darmstadt durante la riorganizzazione del Sacro Romano Impero (1801-1803), tra cui l'acquisizione del \"Ducato di Vestfalia\", anticamente soggetto ai vescovi di Colonia. Alleato di Napoleone, Luigi nel 1806 venne elevato al grado di \"Granduca d'Assia\" e ader\u00ec alla Confederazione del Reno, che supervision\u00f2 il crollo dell'Impero. Al Congresso di Vienna, tra il 1814 ed il 1815, Luigi dovette cedere la Vestfalia, ma venne ricompensato con il distretto tedesco del Rheinhessen, con capitale Magonza sulla riva sinistra del Reno. Per questa aggiunta, egli cambi\u00f2 il proprio titolo in \"Granduca d'Assia e del Reno\".\nLuigi I mor\u00ec a Darmstadt il 6 aprile 1830 ed in sua memoria il figlio, nel 1844, fece erigere una colonna di 33 metri detta \"Langer Ludwig\" (ovvero \"Lungo Luigi\"), nel centro della Luisenplatz, la piazza principale di Darmstadt.\nMatrimoni ed eredi.\nIl 19 febbraio 1777, Luigi spos\u00f2 la propria prima cugina, la Landgravia Luisa d'Assia-Darmstadt (15 febbraio 1761 - 24 ottobre 1829). La coppia ebbe sei figli:"}
{"id": "1508101", "revid": "144796", "url": "https://it.wikipedia.org/wiki?curid=1508101", "title": "Luigi X di Assia-Darmstadt", "text": ""}
{"id": "1508114", "revid": "36426", "url": "https://it.wikipedia.org/wiki?curid=1508114", "title": "SARS", "text": "La SARS (acronimo di Severe acute respiratory syndrome in inglese) o sindrome respiratoria acuta grave (o \"severa\"), \u00e8 una forma atipica di polmonite causata dal virus SARS-CoV-1, apparsa per la prima volta nel novembre 2002 nella provincia del Guangdong (Canton) in Cina.\nLa malattia, identificata per la prima volta dal medico italiano Carlo Urbani (poi deceduto a causa della stessa), produsse un'epidemia lungo un arco temporale che and\u00f2 dal novembre 2002 al luglio 2003, determinando 8096 casi e 774 decessi in 17 paesi (per la maggior parte nella Cina continentale e a Hong Kong), per un tasso di letalit\u00e0 finale del 9,6%. Dal 2004 (fino al 2019) non si sono pi\u00f9 segnalati altri casi di SARS in alcuna parte del mondo. Questa malattia fu causata da un \"coronavirus\" (cos\u00ec chiamato perch\u00e9 al microscopio appare come una corona circolare) che sul finire del 2019 gli scienziati cinesi hanno rintracciato nei pipistrelli comunemente noti come ferri di cavallo, con gli zibetti quali vettori intermediari.\nEpidemiologia e storia.\nEra considerata una malattia rara, con 8\u00a0096 casi nel 2003, completamente debellata (cio\u00e8 non pi\u00f9 in circolo). L'epidemia di SARS cominci\u00f2 nella provincia cinese di Guangdong, nel novembre 2002. \u00c8 stato riferito che il primo caso di SARS \u00e8 avvenuto a Shunde, Foshan, Guangdong in un allevatore che fu curato nel Primo Ospedale del Popolo di Foshan. Il paziente poco dopo mor\u00ec e non fu fatta una diagnosi definitiva sulla causa del decesso.\nInvece di prendere iniziative per controllare l'epidemia, i responsabili del governo cinese non informarono l'Organizzazione mondiale della sanit\u00e0 fino al febbraio 2003, limitando la copertura mediatica per preservare, a loro dire, la sicurezza pubblica. Questa mancanza di apertura provoc\u00f2 ritardi negli sforzi per controllare l'epidemia e caus\u00f2 critiche da parte della comunit\u00e0 internazionale verso il governo cinese. Quest'ultimo si scus\u00f2 ufficialmente per la lentezza iniziale nell'affrontare l'epidemia.\nHong Kong.\nLa malattia si \u00e8 diffusa a Hong Kong da Liu Jianlun, un medico del Guangdong che curava i pazienti al Sun Yat-Sen Memorial Hospital Arriv\u00f2 a febbraio e soggiorn\u00f2 al nono piano del Metropole Hotel a Kowloon, infettando 16 dei visitatori dell'hotel. Un altro gruppo pi\u00f9 ampio di casi a Hong Kong si \u00e8 concentrato sul complesso residenziale di Amoy Gardens. Si sospetta che la sua diffusione sia stata facilitata da difetti nel sistema di drenaggio del bagno che consentiva ai gas di fognatura, comprese le particelle di virus, di sfiatare nella stanza. I ventilatori dei bagni hanno esaurito i gas e il vento ha portato il contagio ai complessi adiacenti sottovento. I cittadini preoccupati di Hong Kong temevano che le informazioni non raggiungessero le persone abbastanza rapidamente e hanno creato un sito Web chiamato sosick.org, che alla fine ha costretto il governo di Hong Kong a fornire informazioni relative alla SARS in modo tempestivo. Il primo gruppo di persone colpite \u00e8 stata dimessa dall'ospedale il 29 marzo 2003.\nEziologia.\nI coronavirus sono virus a ssRNA+ e rappresentano importanti patogeni dei mammiferi e uccelli. Questo gruppo di virus causa infezioni enteriche o delle vie aeree in molti animali tra cui gli esseri umani.\nI primi esami al microscopio elettronico delle secrezioni respiratorie dei pazienti, compiuti a Hong Kong e in Germania hanno rivelato particelle virali con strutture di tipo Paramyxoviridae. Successivamente, gli esami simili in Canada rivelarono particelle con strutture di tipo metapneumovirus (un sottotipo dei paramyxovirus). I ricercatori cinesi hanno riferito che dietro la SARS potrebbe nascondersi una malattia simile alla clamidia. Il Pasteur Institute di Parigi ha identificato dei coronavirus in campioni prelevati da sei pazienti, come nel laboratorio dell'Universit\u00e0 di Hong Kong, che di fatto \u00e8 stato il primo ad annunciare il 21 marzo 2003 la scoperta di un nuovo coronavirus come possibile causa della SARS dopo averlo isolato con successo a partire da campioni di tessuti. Inoltre il laboratorio fu il primo a sviluppare un test per verificare la presenza del virus. Il CDC ha notato particelle virali nei tessuti affetti. Tramite la microscopia elettronica questi tessuti hanno mostrato tracce simili a coronavirus. Paragonandole a materiale virale ottenuto dalla Reazione della catena di polimerasi e a librerie generiche esistenti venne ipotizzato che il virus fosse un coronavirus sconosciuto. Il sequenziamento del genoma virale, che \u00e8 stato completato dai computer della British Columbia Cancer Agency di Vancouver alle 4 del 12 aprile 2003, \u00e8 stato il primo passo verso lo sviluppo di un test diagnostico per il virus e possibilmente un vaccino. Venne sviluppato un test per gli anticorpi del virus e venne scoperto che i pazienti sviluppavano tali anticorpi durante il decorso della malattia, fatto che sugger\u00ec fortemente il ruolo del virus nella malattia.\nIl 6 aprile 2003 l'OMS invi\u00f2 un comunicato stampa dove si affermava che un coronavirus identificato da vari laboratori era ufficialmente la causa della SARS. Gli scienziati della Universit\u00e0 di Rotterdam dimostrarono che il coronavirus SARS soddisfaceva i postulati di Koch, confermando quindi che era l'agente che provocava la malattia. Negli esperimenti dei macachi infettati dal virus svilupparono gli stessi sintomi verificati nell'uomo.\nNel tardo maggio 2003, gli studi dei campioni di animali selvatici venduti come cibo nel mercato locale di Guangdong rivelarono che il coronavirus poteva essere isolato negli zibetti, (in particolare nella \"Paguma larvata\") ma questi animali non mostravano segni di malattia. Le prime conclusioni furono che il virus della SARS ha valicato la barriera tra questi animali e gli umani. Pi\u00f9 di 10\u00a0000 esemplari vennero soppressi nella provincia di Guangdong. Il virus venne successivamente trovato nei cani procioni, nei \"Melogale moschata\" e nei gatti domestici. Nel 2005 due studi hanno identificato molti coronavirus simili a quello della SARS nei pipistrelli cinesi.\nLe analisi filogeniche di questi virus indicano un'alta probabilit\u00e0 che il coronavirus SARS si sia sviluppato inizialmente nei pipistrelli, e si sia diffuso nell'uomo direttamente o attraverso specie animali presenti nei mercati cinesi. I pipistrelli non mostrano nessun segno visibile della malattia, e sono probabilmente i serbatoi naturali dei coronavirus di tipo SARS.\nClinica.\nSegni e sintomi.\nI sintomi iniziali erano di tipo influenzale e potevano comprendere: febbre, mialgia, letargia, sintomi gastrointestinali, tosse, mal di gola e altri sintomi aspecifici. L'unico sintomo comune a tutti i pazienti era una febbre superiore a 38 \u00b0C. Successivamente poteva apparire anche la dispnea. I sintomi normalmente si manifestavano tra i due e i dieci giorni successivi all'esposizione, ma sono stati osservati pazienti manifestare sintomi anche 13 giorni dopo. Circa il 10% - 20% dei casi richiedono la ventilazione artificiale.\nLe immagini dei raggi X toracici di un paziente affetto da SARS erano variabili. Non esisteva nessuna manifestazione patognonomica, ma spesso si osservavano infiltrazioni irregolari nei polmoni. L'esame dei raggi X potrebbe risultare comunque negativo.\nLa conta dei leucociti e delle piastrine \u00e8 spesso elevata. I primi rapporti indicano una tendenza a una neutrofilia e una linfopenia. Questi valori sono relativi perch\u00e9 il numero di leucociti tende a essere basso. Altri test di laboratorio suggeriscono un aumento del lattato deidrogenasi e un leggero aumento dei livelli di creatina chinasi e della proteina C reattiva.\nSono stati individuati tre test diagnostici, ognuno di essi con svantaggi. Il primo \u00e8 il test ELISA, che rileva gli anticorpi della SARS, ma solo 21 giorni dopo l'insorgenza dei sintomi. Il secondo \u00e8 un test a immunofluorescenza, che pu\u00f2 rilevare gli anticorpi 10 giorni dopo l'insorgenza dei sintomi, ma risulta un test che richiede tempo, un microscopio a immunofluorescenza e un operatore esperto. Il terzo e ultimo test riguarda la reazione a catena della polimerasi, e pu\u00f2 rilevare materiale generico del virus della SARS in campioni biologici come sangue, espettorato, tessuti e feci. Il test si \u00e8 dimostrato a elevata specificit\u00e0, ma con bassa sensibilit\u00e0. In altre parole mentre un risultato positivo \u00e8 fortemente indicativo che il paziente \u00e8 affetto da SARS, un test negativo non significa che il paziente non sia affetto.\nL'OMS ha inoltrato linee guida per l'uso di questi test diagnostici. Attualmente non esiste un test di screening rapido per la SARS e le ricerche sono in corso.\nDiagnosi differenziale.\nUn caso sospetto di SARS si riscontra in un paziente che ha:\nUn probabile caso di SARS si ha quando in un caso sospetto risulta anche un esame ai raggi X positivo per polmonite atipica o sindrome da distress respiratorio.\nCon la disponibilit\u00e0 di esami diagnostici per il coronavirus probabilmente responsabile della SARS, l'OMS ha aggiunto la categoria di pazienti \"con SARS confermata in laboratorio\", che appartengono alla categoria di probabili casi e non hanno un esame positivo ai raggi X ma hanno una diagnosi di laboratorio positiva compiuta tramite uno dei tre test approvati (ELISA, immunofluorescenza o PCR).\nTrattamento.\nGli antibiotici sono inefficaci essendo la SARS una malattia virale. I trattamenti comprendono la somministrazione di antipiretici, ossigeno e supporto per la ventilazione, se necessario.\nI casi sospetti devono essere isolati, preferibilmente in stanze a pressione negativa, e il personale medico in contatto con il paziente deve essere adeguatamente protetto.\nInizialmente si sparsero notizie di un trattamento efficace a base di steroidi e ribavirina, ma la terapia non \u00e8 stata provata. Alcuni ricercatori sospettano inoltre che il ribavirin sia dannoso.\nI ricercatori stanno attualmente testando tutti i trattamenti antivirali conosciuti per altre malattie, tra cui AIDS, epatite, influenza e altre. Esistono alcune prove scientifiche che dimostrano come il maggior danno provocato dalla SARS sia in realt\u00e0 una sovrareazione del sistema immunitario al virus. Se venisse confermato, potrebbe essere di qualche beneficio l'utilizzo di steroidi e agenti per la modulazione della risposta immunitaria nei pazienti affetti pi\u00f9 acutamente. La ricerca sta continuando anche in questa direzione.\nNel dicembre 2004 \u00e8 stato riferito che i ricercatori cinesi avevano prodotto un vaccino. \u00c8 stato impiegato in un gruppo di 36 volontari, 24 dei quali ha sviluppato anticorpi contro il virus.\nUna revisione sistematica, effettuata nel 2006, di tutti gli studi compiuti nell'epidemia del 2003 non hanno trovato prove scientifiche che antivirali, steroidi o altre terapie abbiano aiutato i pazienti. Alcuni hanno suggerito che invece provocarono dei danni.\nIl trattamento clinico della SARS \u00e8 stato relativamente inefficace con i pazienti a maggior rischio, che richiedevano ventilazione artificiale. Attualmente i corticosteroidi e il ribavirin sono i farmaci maggiormente impiegati nel trattamento della SARS (Wu et al., 2004). Studi in vitro del ribavirin hanno prodotto scarsi risultati a concentrazioni cliniche. Delle combinazioni diverse di farmaci hanno prodotto invece risultati clinici maggiormente positivi. Queste combinazioni comprendevano l'uso di Kaletra, Ribavirin e corticosteroidi. La somministrazione di corticosteroidi durante le infezioni virali \u00e8 tuttavia controversa. Esso pu\u00f2 infatti provocare linfopenia come effetto collaterale, diminuendo ulteriormente la risposta immunitaria e permettendo un picco di attivit\u00e0 del virus; d'altra parte, \u00e8 utile il trattamento antinfiammatorio dei corticosteroidi (Murphy 2008). I ricercatori hanno inoltre notato dei risultati positivi con l'uso di interferone umano e Glycyrrhizin. Nessun composto ha prodotto risultati inibitori di qualche significato. Gli inibitori della proteasi dell'HIV Ritonavir e Saquinavir non hanno mostrato alcun effetto inibitorio in livelli non tossici. L'Iminocyclitol 7 invece ha dimostrato un effetto inibitore sul coronavirus della SARS poich\u00e9 inibisce specificatamente la produzione della fucosidasi umana, e i test in vitro hanno prodotto risultati promettenti nel trattamento della SARS. Nonostante questi risultati, \u00e8 importante considerare che una carenza di fucosidasi pu\u00f2 provocare una malattia detta fucosidosi, che comporta una diminuzione delle funzioni neurologiche.\nPrevenzione.\nRicerca antivirale.\nPrima del sopraggiungere della SARS i coronavirus non erano oggetto di ricerche antivirali. La rapida trasmissione e l'alto livello di mortalit\u00e0 ha reso la SARS una minaccia globale, poich\u00e9 non esistono alcune terapie efficaci e il trattamento \u00e8 stato effettuato con strategie empiriche. Nuove ricerche nel campo della struttura del genoma del coronavirus SARS e della patogenesi hanno rivelato nuovi potenziali agenti anti-coronavirus. Diverse proteine codificate dal coronavirus SARS possono essere considerate bersagli per interventi terapeutici. Potenziali farmaci antivirali sono attualmente sviluppati \"in vivo\". Questi sviluppi possono anche fornire nuove strategie per la prevenzione o il trattamento di altre malattie provocate da coronavirus negli animali o negli esseri umani.\nVaccino.\nAttualmente non \u00e8 disponibile un vaccino per la SARS. L'insorgenza e l'identificazione di diversi coronavirus umani comuni e rari che possono causare serie infezioni delle vie aeree inferiori implicano una spinta per lo sviluppo di robusti vaccini per i coronavirus. Attualmente sono disponibili informazioni limitate nella correlazione tra la protezione contro la SARS e altre infezioni da coronavirus del tratto respiratorio. L'immunizzazione passiva si \u00e8 dimostrata efficace nella protezione dal coronavirus SARS, suggerendo un ruolo importante nella neutralizzazione degli anticorpi."}
{"id": "1508115", "revid": "72396", "url": "https://it.wikipedia.org/wiki?curid=1508115", "title": "Album tributo", "text": "Un album tributo \u00e8 un album discografico composto da cover di brani musicali provenienti dal repertorio di un singolo artista o gruppo musicale che vengono eseguite da uno o pi\u00f9 altri artisti o gruppi musicali.\nStoria.\nUno dei primissimi esempi di album tributo risale al 1981 quando Hal Willner, produttore discografico statunitense, mise insieme l'LP \"Amarcord Nino Rota\". In seguito Willner si \u00e8 ripetuto, pubblicando altri tributi a Kurt Weill, Charles Mingus e Harold Arlen tra gli altri. In Italia, invece, uno dei primi casi di album tributo \u00e8 del 1974, quando il gruppo dei Nomadi volle omaggiare l'amico Francesco Guccini con il disco \"I Nomadi interpretano Guccini\".\nL'album tributo di maggior successo \u00e8 \"Garage Inc.\" del gruppo heavy metal Metallica, che raggiunse la cima delle classifiche internazionali nel 1998 e venne certificato disco d'oro e di platino in tutto il mondo, oltre a essere inserito tra i 500 migliori album rock e metal della storia da \"Rock Hard\".\nCaratteristiche.\nIn un album tributo le cover in esso contenute possono essere eseguite in uno stile musicale totalmente differente dalle composizioni originali, come gli album del collettivo Easy Star All-Stars, un gruppo di artisti reggae che hanno rifatto musiche dei Radiohead e dei Pink Floyd; o come la serie di album dei Vitamin String Quartet, che hanno pubblicato un grandissimo numero di album eseguendo ogni canzone solamente con in quartetto d'archi: sono presenti omaggi ad artisti quali HIM, Madonna, Panic! at the Disco, ecc. Il loro \"Exit... Stage Right: String Quartet Tribute to Rush\" \u00e8 stato anche nominato per un Grammy.\nLe cover possono essere inoltre cantate in una lingua diversa dall'originale: ad esempio risale al 1999 il tributo ai The Cure cantato in spagnolo \"Porque no puedo ser tu\" (traduzione di \"Why Can't I Be You?\" del gruppo britannico)."}
{"id": "1508117", "revid": "44627", "url": "https://it.wikipedia.org/wiki?curid=1508117", "title": "Tribute album", "text": ""}
{"id": "1508118", "revid": "1305772", "url": "https://it.wikipedia.org/wiki?curid=1508118", "title": "Madden NFL 08", "text": "Madden NFL 08 \u00e8 un videogioco sportivo sviluppato e pubblicato dall'Electronic Arts nel 2007 per le principali piattaforme di gioco. Il gioco fa parte della serie Madden NFL.\nPubblicato in America il 14 agosto 2007, \u00e8 stato l'ultimo gioco in assoluto per Nintendo GameCube."}
{"id": "1508123", "revid": "287204", "url": "https://it.wikipedia.org/wiki?curid=1508123", "title": "Cratere Jan\u00e1\u010dek", "text": "Jan\u00e1\u010dek \u00e8 un cratere d'impatto presente sulla superficie di Mercurio, a 55,6\u00b0 di latitudine nord e 154,88\u00b0 di longitudine ovest. Il suo diametro \u00e8 pari a 47\u00a0km.\nIl cratere \u00e8 stato battezzato dall'Unione Astronomica Internazionale in onore del compositore cecoslovacco Leo\u0161 Jan\u00e1\u010dek."}
{"id": "1508124", "revid": "2014155", "url": "https://it.wikipedia.org/wiki?curid=1508124", "title": "Luigi IX d'Assia-Darmstadt", "text": "Biografia.\nI primi anni.\nLuigi era figlio di Luigi VIII d'Assia-Darmstadt e di sua moglie, Carlotta di Hanau-Lichtenberg, figlia ed erede del conte Giovanni Reinardo III di Hanau-Lichtenberg. Nacque a Darmstadt, il 15 dicembre 1719.\nAlla prematura scomparsa della madre, il giovane Luigi, imperversando la guerra di successione polacca, si trasfer\u00ec coi fratelli Giorgio Guglielmo e Federico a Buchsweiler, capitale della contea di Hanau-Lichtenberg, presso la residenza dei nonni al castello di Philippsburg. Successivamente studi\u00f2 a Strasburgo sotto la guida di Johann Daniel Sch\u00f6pflin.\nAlla morte del nonno, il padre ascese al trono di Assia-Darmstadt e Luigi assunse il titolo di principe ereditario dal 1740, iniziando in contemporanea il proprio \"Grand Tour\" culturale, toccando mete di rilievo per l'epoca come la Reggia di Versailles ove rimase ospite del re di Francia per alcuni mesi.\nIl \"principe soldato\".\nSalito al trono alla morte del padre nel 1768, Luigi IX diede inizio ad una campagna di ricostruzione del principato da lui governato. Egli si guadagn\u00f2 per\u00f2 innanzitutto la fama di \"principe soldato\", simile a quella di cui godevano i re di Prussia a partire da Federico Guglielmo I. La sua passione per le questioni militari lo tenne impegnato costantemente in guerre e servizi di battaglia, separandolo dalla moglie per quasi 18 anni dei 32 di matrimonio.\nGrazie al suo primo ministro Friedrich Karl von Moser, riform\u00f2 il proprio stato sul modello prussiano e fond\u00f2 nel 1741 un primo sistema di polizia locale nel suo principato, oltre a supportare notevolmente la crescita dell'esercito statale, promuovendo la costruzione di fortificazioni e strutture militari come caserme e luoghi di reclutamento. Impose che il motto dell'esercito fosse quello di combattere per la moglie del langravio oltre che per l'onore dell'Assia-Darmstadt, creando uno stretto legame tra la famiglia reggente e l'esercito, nerbo della resistenza dello stato. Queste iniziative gli costarono per\u00f2 grandi somme di denaro che prelev\u00f2 sovente dal patrimonio dei conti di Hanau, parenti di sua madre. A differenza di altri principi tedeschi, tra cui i suoi parenti i langravi di Assia-Kassel, ad ogni modo, non prese parte al commercio di soldati che era pratica comune all'epoca. \nNella guerra di Successione austriaca sub\u00ec delle sconfitte con l'esercito francese, passando quindi nel 1743 nell'esercito boemo e poi in quello prussiano ove, al comando di Federico II prese parte alla guerre di Slesia. Questo gli cost\u00f2 per\u00f2 l'opposizione del padre che per lungo tempo aveva intessuto rapporti con l'Austria al fine di ricavarne un utile per il proprio stato, mentre ora suo figlio combatteva a favore dei principali avversari dell'impero. Fu Luigi VIII pertanto a scrivere di persona a Federico II perch\u00e9 gli \"restituisse\" il figlio e lo richiamasse ai suoi doveri istituzionali in patria.\nLa richiesta ebbe effetto e nel 1764 il principe Luigi pass\u00f2 al servizio austriaco, divenendo feldmaresciallo secondo luogotenente e ricevendo la guida del reggimento di fanteria \"Macquiri\". Dopo aver per\u00f2 dato in sposa una delle sue figlie allo zarevic Paolo I di Russia, lasci\u00f2 il servizio militare austriaco e nel 1774 divenne feldmaresciallo dell'esercito imperiale russo.\nLuigi fu anche un musicista dotato e compose diverse marce militari che gli valsero gi\u00e0 all'epoca il soprannome di \"Erz-Tambour\" (\"primo tamburo\").\nPrimasens.\nL'intera vita di Luigi IX d'Assia-Darmastadt fu per\u00f2 particolarmente legata alla citt\u00e0 di Pirmasens, originariamente solo un piccolo villaggio nella foresta nella contea di Hanau-Lichtenberg. Suo nonno Giovanni Reinardo III vi aveva costruito un piccolo casino da caccia attorno al 1720 a cui Luigi si affezion\u00f2 particolarmente al punto da volerlo ampliare a partire dal 1741 sino a costituirvi una vera e propria residenza di caccia. La citt\u00e0, che nel 1763 contava ancora 250 abitanti, pass\u00f2 a 9000 al 1790.\nIl sogno di Luigi era quello di realizzare a Primasens tutti i suoi progetti e sogni, anche a livello militare, facendo del piccolo borgo una vera e propria cittadella fortificata. Gi\u00e0 dai primi anni del suo governo vi fece allestire una grande piazza d'armi adatta alle parate militari e vi install\u00f2 una propria guarnigione. Fino al primo sviluppo della citt\u00e0 a partire dal 1875 circa, la piazza rappresentava ancora una delle pi\u00f9 grandi piazze barocche ricostruite in Europa. Per consentire ai suoi uomini di svolgere delle parate militari anche in caso di condizioni meteorologiche avverse, attorno al 1770/1771 fece costruire di fronte al locale castello una grande sala coperta dedicata alle parate, contraddistinta da un'architettura perfetta in quanto priva di pilastri interni che avrebbero potuto ostacolare il regolare svolgimento degli esercizi militari: all'epoca questa era la seconda sala da parata pi\u00f9 grande d'Europa. La sala, durante il periodo napoleonico, venne distrutta per fare spazio alla prima chiesa cattolica della citt\u00e0. Quella che era la residenza di caccia di Luigi VIII, con Luigi IX divenne un vero e proprio palazzo residenziale ma cadde in rovina a partire dal saccheggio che vi operarono i soldati francesi nel 1792, ed infine venne demolito all'inizio del XIX secolo. Oggi del complesso sopravvive l'antica fontana.\nLuigi IX non si limit\u00f2 per\u00f2 a questi progetti, ma complet\u00f2 la citt\u00e0 con alcune strutture funzionali alla sua vita pubblica facendovi costruire una chiesa luterana (l'odierna \"Johanneskirche\") ai margini della piazza d'armi; avvi\u00f2 la costruzione del municipio cittadino nel 1771 e lo complet\u00f2 nel 1774 (distrutto durante la seconda guerra mondiale e poi ricostruito) e promosse la costruzione di una scuola di grammatica. La citt\u00e0 venne circondata da una cinta muraria a partire dal 1763, muraglia che oggi \u00e8 visibile solo analizzando lo mappa della citt\u00e0 dalla quale si pu\u00f2 notare come essa ne abbia condizionato lo sviluppo. Fece costruire inoltre una serie di alloggiamenti e case per i soldati del suo reggimento.\nNel 1778 Luigi IX, che era massone come suo padre, fond\u00f2 a Pirmasens la loggia massonica \"Alla granata in fiamme\".\nMor\u00ec il 6 aprile 1790 a Pirmasens.\nMatrimoni e figli.\nIl 12 agosto 1741, Luigi spos\u00f2 Carolina, figlia del conte palatino Cristiano III del Palatinato-Zweibr\u00fccken, dalla quale ebbe i seguenti eredi:\nRimasto vedovo della prima moglie si rispos\u00f2 morganaticamente ad Ems il 23 ottobre 1775 con la parigina Marie Adelaide Cheirouz, che lo stesso giorno del matrimonio venne creata \"Contessa di Lamberg\". Da questo matrimonio non nacquero eredi.\nUna delle sue amanti fu Ernestine Rosine Flachsland, dalla quale ebbe un figlio:\nAltra sua amante fu Louise Madeleine Fran\u00e7oise Simon (1757\u20131829), la quale venne da lui nobilitata col titolo di \"madame von Bickenbach\", dal nome del casino di caccia che il langravio le assegn\u00f2 come residenza. Spos\u00f2 nel 1814 il chirurgo di corte Fels, che per\u00f2 mor\u00ec tre anni pi\u00f9 tardi. Da questa relazione non nacquero eredi.\nSecondo alcune fonti, sarebbe stato anche il padre legittimo di:"}
{"id": "1508125", "revid": "599013", "url": "https://it.wikipedia.org/wiki?curid=1508125", "title": "Leos Jan\u00e1cek", "text": ""}
{"id": "1508128", "revid": "305330", "url": "https://it.wikipedia.org/wiki?curid=1508128", "title": "Maclyn McCarty", "text": "Maclyn McCarty \u00e8 noto soprattutto per aver messo a punto nel 1943 con Oswald Avery e Colin MacLeod un celebre esperimento che, proseguendo lungo la via intrapresa dall'esperimento di Griffith, dimostr\u00f2 che il materiale genetico presente nelle cellule \u00e8 composto di DNA."}
{"id": "1508131", "revid": "144796", "url": "https://it.wikipedia.org/wiki?curid=1508131", "title": "Ludovico IX d'Assia-Darmstadt", "text": ""}
{"id": "1508132", "revid": "271907", "url": "https://it.wikipedia.org/wiki?curid=1508132", "title": "Viktor Korchnoj", "text": ""}
{"id": "1508133", "revid": "709565", "url": "https://it.wikipedia.org/wiki?curid=1508133", "title": "Geraldine Chaplin", "text": "Biografia.\nFiglia di Charlie Chaplin e di Oona O'Neill, il nonno materno \u00e8 il drammaturgo Eugene O'Neill; i suoi fratelli sono Christopher, Michael, Josephine e Victoria; \u00e8 la zia di Kiera Chaplin e nipote di Sydney Chaplin. Nata a Santa Monica, negli Stati Uniti, nel 1944, segu\u00ec la famiglia in Svizzera dopo che al padre fu vietato di rientrare negli Stati Uniti, e debutt\u00f2 sullo schermo a otto anni proprio col genitore in \"Luci della ribalta\" (\"Limelight\") (1952).\nDecisa a diventare una ballerina classica nel 1961 si trasfer\u00ec a Londra dove ebbe modo di studiare alla Royal Ballet School. In questo stesso periodo posa occasionalmente come modella e si esibisce come pagliaccio nel circo Medrano di Parigi. Dopo aver partecipato solo a un paio di rappresentazioni teatrali venne chiamata dal regista David Lean per farle interpretare il ruolo di Tonya ne \"Il dottor \u017divago\" (1965). La sua interpretazione venne molto apprezzata tanto che decise di dedicarsi al cinema e abbandonare il balletto.\nParte della lavorazione del film ebbe luogo in Spagna dove l'attrice ebbe modo di conoscere e legarsi sentimentalmente al regista spagnolo Carlos Saura, che la volle protagonista in quasi tutti i suoi film girati tra il 1967 e il 1980. Tra questi: \"Frapp\u00e9 alla menta\" (1967), \"Cr\u00eda cuervos\" (1976), \"Mam\u00e0 compie 100 anni\" (1979). Parallelamente al sodalizio artistico e sentimentale con Saura, l'attrice avvia altre importanti collaborazioni con importanti registi come Robert Altman e Richard Lester: il primo la dirige in tre film - \"Nashville\" (1975), \"Buffalo Bill e gli indiani\" (1976), \"Un matrimonio\" (1978) - mentre il secondo le affida la parte della regina Anna in \"I tre moschettieri\" (1973) e nel seguito \"Milady\" (1974). Negli anni '80 lavora con registi francesi come Claude Lelouch in \"Bolero\" (1981), e Alain Resnais in \"La vita \u00e8 un romanzo\" (1983), e \"Voglio tornare a casa!\" (1989). Nel 1992 interpreta il ruolo della sua vera nonna paterna Hannah nel film biografico \"Charlot\" (\"Chaplin\"), diretta da Richard Attenborough.\nNegli ultimi anni \u00e8 stata riscoperta e ricercata da svariati registi europei. Tra i suoi film pi\u00f9 recenti si segnalano \"Parla con lei\" (2002), \"Melissa P.\" (2005), \"Parlami d'amore\" (2008), \"L'imbroglio nel lenzuolo\" (2008), \"The Orphanage\" (2008), \"Imago mortis\" (2008), \"Val\u00e9rie - Diario di una ninfomane\" (2008) e \"Wolfman\" (2010).\nNel 2018, fu convocata nel cast di \"Red Land\", sulla vita della giovane studentessa istriana Norma Cossetto, uccisa dai partigiani jugoslavi nell'ottobre 1943, all'et\u00e0 di 23 anni. Nel film interpreta l'amica dei Cossetto, prima da bambina e poi da anziana che ricorda la propria infanzia traumatica.\nL'attrice ha dichiarato che non era conoscenza dei fatti dell'esodo istriano e che fu convinta ad accettare la sceneggiatura, per motivazioni prettamente artistiche: \u00ab\u00c8 come se ci fossero gi\u00e0 gli stacchi, puoi gi\u00e0 intuire quello che sar\u00e0 il film una volta montato. C'\u00e8 un'idea molto precisa di regia. [...] Non mi pare che ci sia un messaggio. Odio i film con un messaggio. Semplicemente c'\u00e8 un monito, un invito a non dimenticare il passato.\u00bb.\nVita privata.\nDalla relazione con Saura ha avuto un figlio, Shane Saura. Con il marito, il direttore della fotografia cileno Patricio Castilla, ha invece avuto una figlia, Oona Chaplin, anche lei attrice.\nDoppiatrici italiane.\nNelle versioni in italiano dei suoi lavori, Geraldine Chaplin \u00e8 stata doppiata da:"}
{"id": "1508134", "revid": "125945351", "url": "https://it.wikipedia.org/wiki?curid=1508134", "title": "Amabili resti (film)", "text": "Amabili resti (\"The Lovely Bones\") \u00e8 un film del 2009 diretto da Peter Jackson con protagonista Saoirse Ronan, adattamento cinematografico dell'omonimo romanzo di Alice Sebold.\nTrama.\nIl 6 dicembre 1973 la quattordicenne Susie Salmon viene condotta in un rifugio sotterraneo e qui brutalmente violentata e uccisa dal suo vicino di casa, George Harvey. Poco dopo la morte Susie si ritrova in un limbo fra il mondo terreno e il paradiso, dove ha la possibilit\u00e0 di seguire le vite della famiglia, degli amici e anche del suo assassino. Qui incontra Holly, una ragazza morta che deve condurla al paradiso e che cerca di farle superare il tragico omicidio. La giovane non pu\u00f2 interagire direttamente con i propri cari, ma desidera vendicarsi.\nDopo la sua scomparsa la famiglia Salmon non \u00e8 pi\u00f9 la stessa: il padre, Jack, intuisce che la figlia sia stata assassinata da qualcuno che conosceva, e diffida da quel momento degli sconosciuti; la madre, Abigail, davvero provata dall'avvenimento, lascia la casa per riuscire a superare la perdita della figlia; la sorella, Lindsey, \u00e8 la prima ad avere sospetti su George Harvey. Anche Ray Singh, il ragazzo di Susie, \u00e8 rimasto turbato e viene confortato da Ruth Connors, compagna di classe della ragazza.\nJack Salmon, rispettando la promessa fatta alla figlia quando era ancora viva, sviluppa ogni mese uno dei 24 rullini fotografici e dalle foto dell'ultima stampa scopre un indiziato che lui stesso ignorava, George Harvey. Si reca dal vicino e lo trova intento nella costruzione, a suo dire, di un nascondiglio per la caccia alle anatre. Grazie a questa struttura - simile al luogo in cui fu uccisa Susie e, nelle intenzioni del killer, destinata a Lindsey - e a una serie di ricordi innescati dalla vista delle rose del giardino, Jack intuisce che l'assassino di sua figlia \u00e8 proprio Harvey. Nel tentativo di farsi giustizia da solo, Jack cerca di fare irruzione nella sua abitazione senza riuscirci e rischiando l'arresto, non avendo prove sufficienti per incastrarlo.\nSempre nel tentativo di vendicarsi, durante la notte tenta di ucciderlo con una mazza da baseball, ma si imbatte in due fidanzati, Clarissa (un tempo amica di Susie) e Brian, viene picchiato da quest'ultimo con la sua stessa mazza e subito dopo portato in ospedale. Susie capisce che, finch\u00e9 la sua anima non abbandoner\u00e0 la realt\u00e0 terrena, il legame ultraterreno con i suoi cari impedir\u00e0 loro di trovare la pace. Per questo accetta di prendere coscienza della sua morte, entrando in una stanza simile alla casa di Harvey, che prima aveva evitato. Qui scoprir\u00e0 le altre vittime dell'assassino, uccise sempre nello stesso modo: la prima fu la sua padrona di casa, poi altre ragazze e bambine, tra cui la stessa Holly.\nLindsey entra furtivamente in casa di Harvey, dove trova un taccuino in cui l'assassino annota i piani per eliminare le sue vittime, e vi legge anche il nome della sorella. In quel momento il vicino rientra e trova la vetrata della cantina in frantumi. Al piano superiore Lindsey causa un piccolo rumore proprio mentre Harvey \u00e8 fermo in ascolto, per cui l'assassino si dirige subito verso di lei. Lindsey riesce a salvarsi la vita fuggendo dalla finestra con il taccuino. Harvey, per sfuggire all'inevitabile cattura, deve fuggire. Nello stesso giorno la madre di Susie torna a casa e riabbraccia la sua famiglia.\nHarvey si sbarazza in una discarica della cassaforte che contiene il corpo di Susie e fugge. Susie, poco prima di prendere la via per il paradiso, prende possesso del corpo di Ruth Connors e bacia Ray Singh, il suo vero amore. Inoltre si rende conto che gli \"amabili resti\" della sua vita terrena, i membri della sua famiglia, stanno iniziando a prendere coscienza del fatto che lei non ci sia pi\u00f9 e, nonostante la sua perdita, la loro vita pu\u00f2 continuare seguendo il suo corso.\nGeorge Harvey, latitante e ricercato dalla polizia, tenta invano di adescare una ragazza con la scusa di un passaggio in automobile. In quel mentre viene colpito sulla spalla da un cono di ghiaccio staccatosi dal ramo di un albero, perde l'equilibrio e cade in una scarpata, morendo atrocemente sul colpo. Abigail, la madre di Susie, trova il coraggio di affrontare il suo dolore entrando in camera della figlia defunta e dopo quel momento la famiglia si riunisce e riacquista la pace.\nProduzione.\nNel maggio 2000, lo studio cinematografico inglese Film4 Productions acquist\u00f2 i diritti cinematografici di \"Amabili resti\", quando ancora era in piena fase di scrittura, con l'intenzione di trarne un film. Convinto della potenzialit\u00e0 di riuscita del libro, il delegato per la Film4, Aim\u00e9e Peyronnet, cerc\u00f2 di attirare l'interesse di pi\u00f9 case cinematografiche e singoli produttori per assicurare lo sviluppo della trasposizione, compreso il noto Luc Besson.\nLynne Ramsay fu incaricata della regia e della sceneggiatura nel febbraio 2001; ma il fallimento forzato di Film4 per volere di Channel 4 caus\u00f2 il blocco della produzione, in seguito ricostituita e messa sotto sede della compagnia sostenendo una spesa iniziale di 15 milioni di dollari e facendo tornare al lavoro Ramsay. L'autrice del romanzo, Alice Sebold, fu invitata a contribuire in qualsivoglia modo alla produzione e per velocizzare la stesura del copione, in modo da riuscire a completarlo in concomitanza con la lavorazione fissata per l'estate 2003, a Ramsay fu affiancata Liana Dognini.\nLa scena della morte di Harvey \u00e8 stata rifatta, rendendola pi\u00f9 violenta, dopo le reazioni degli spettatori delle proiezioni di prova del film. Il regista Peter Jackson ha dichiarato che \"molte persone ci spiegarono di non essere soddisfatte della scena della morte, volevano vedere Harvey in agonia, soffrire molto di pi\u00f9. Abbiamo dovuto creare una scena di morte piena di sofferenza solo per dare alla gente la soddisfazione che desiderava.\"\nLe riprese sono iniziate nell'ottobre 2007 nella East Coast degli Stati Uniti, tra il Delaware e la Pennsylvania. Le scene in cui Susie Salmon si trova nel limbo, data l'enorme necessit\u00e0 di effetti speciali, sono state realizzate negli studi della Weta Digital a Wellington, in Nuova Zelanda.\nDistribuzione.\nLa distribuzione cinematografica negli Stati Uniti d'America era inizialmente fissata per il 13 marzo 2009, in seguito posticipata a data da destinarsi su decisione delle case di produzione. A seguito del rinvio, il regista Peter Jackson, dichiar\u00f2 che il periodo d'uscita sarebbe caduto tra settembre e novembre 2009; data nuovamente cambiata.\nIl primo trailer del film \u00e8 stato distribuito il 5 agosto 2009.\nNegli Stati Uniti il film \u00e8 uscito nelle sale l'11 dicembre 2009, in Italia il 12 febbraio 2010.\nPochi giorni dopo l'uscita in Italia \u00e8 stato vietato ai minori di 14 anni.\n\u00c8 stato distribuito in Blu-ray e DVD a partire dal 15 giugno 2010.\nColonna sonora.\nNella colonna sonora sono presenti due canzoni cantate da Elizabeth Fraser: \"Alice\", pubblicata a nome del suo gruppo Cocteau Twins, e \"Song to The Siren\" (cover del brano omonimo di Tim Buckley), pubblicata a nome del progetto This Mortal Coil.\nAccoglienza.\nCritica.\nSebbene Stanley Tucci e Saoirse Ronan siano stati elogiati per le loro performance, il film ha ricevuto recensioni contrastanti dalla critica. Sull'aggregatore di recensioni Rotten Tomatoes ha un indice di gradimento del 32% basato su 247 recensioni, con una valutazione media di 5,00 su 10. Il consenso critico del sito recita: \"\u00c8 pieno zeppo delle immagini tipicamente abbaglianti di Peter Jackson, ma Amabili Resti soffre di bruschi cambiamenti tra violenza orribile e sentimentalismo stucchevole.\" Sul sito Metacritic ha un punteggio di 42 su 100, basato su 36 critici, che indicano \"recensioni miste o nella media\"."}
{"id": "1508137", "revid": "695564", "url": "https://it.wikipedia.org/wiki?curid=1508137", "title": "Alexander Aljechin", "text": ""}
{"id": "1508138", "revid": "695564", "url": "https://it.wikipedia.org/wiki?curid=1508138", "title": "Alexandre Alekhine", "text": ""}
{"id": "1508139", "revid": "124427082", "url": "https://it.wikipedia.org/wiki?curid=1508139", "title": "Madden NFL", "text": "Madden NFL \u00e8 una serie di videogiochi sportivi riguardanti il football americano sviluppata e prodotta da Electronic Arts. I videogiochi della serie sono stati fin dagli anni 2000 tra i dieci titoli pi\u00f9 venduti nel mercato nordamericano classificandosi spesso nelle prime posizioni."}
{"id": "1508141", "revid": "1714743", "url": "https://it.wikipedia.org/wiki?curid=1508141", "title": "Luigi VIII d'Assia-Darmstadt", "text": "Venne soprannominato \"Jagdlandgraf\" (il \"langravio cacciatore\") per la sua smodata passione per la caccia da inseguimento che interess\u00f2 e condizion\u00f2 gran parte della vita sociale, artistica e culturale del suo stato nel periodo della sua reggenza.\nBiografia.\nInfanzia.\nLuigi VIII d'Assia-Darmstadt era figlio del langravio Ernesto Luigi d'Assia-Darmstadt e della margravia Dorotea Carlotta di Brandeburgo-Ansbach, figlia del langravio Alberto II di Brandeburgo-Ansbach.\nLangravio d'Assia-Darmstadt.\nAlla morte del padre Ernesto Luigi, Luigi VIII sal\u00ec al trono come langravio e il suo governo fu subito funestato dalla guerra dei Sette anni alla quale prese parte personalmente, schierandosi con l'imperatore, che lo nomin\u00f2 feldmaresciallo. Questo fatto, per\u00f2, ebbe conseguenze tragiche anche per il proprio paese che venne coinvolto negli scontri nella parte settentrionale. Grazie all'amicizia particolare con l'imperatore Giuseppe II, nel 1764 questi venne a recargli visita nella foresta di Heusenstamm per progettare la prosecuzione della guerra insieme come alleati. Questa delicato equilibrio di alleanza, rischi\u00f2 di essere compromesso dal figlio ed erede di Luigi VIII, il futuro Luigi IX, il quale ancora da principe ereditario, per il suo spiccato militarismo, si avvicin\u00f2 alla corrente di pensiero di Federico II di Prussia, giungendo per qualche tempo a militare nell'esercito prussiano prima di essere richiamato all'ordine dal padre.\nSul piano politico fu attivo nella propria famiglia in qualit\u00e0 di tutore nei confronti di Federico V d'Assia-Homburg sino alla maggiore et\u00e0 di questi nel 1766. In questi anni, ad ogni modo, lo stesso Luigi VIII tent\u00f2 di annettere il territorio dell'Assia-Homburg per ingrandire i propri domini ma tale intento cadde nel nulla.\nSotto l'aspetto sociale, Luigi VIII fu responsabile della realizzazione di un primo impianto di illuminazione pubblica a petrolio per la citt\u00e0 di Darmstadt, creando un regolamento ufficiale nel 1767. Ad ogni modo, con l'idea di non voler finanziare l'Impero ottomano ed i suoi commerci, decise la proibizione del consumo e della vendita di caff\u00e8 nei propri domini. Si distinse come patrono delle arti patrocinando pittori del calibro di Johann Christian Fiedler, Johann Conrad Seekatz e Christian Ludwig von L\u00f6wenstern. Nel 1742 fond\u00f2 una \"Spinnhaus\", un moderno istituto penale di correzione che tendeva, secondo gli ideali dell'Illuminismo, a riabilitare il condannato attraverso l'impiego lavorativo nell'ambito del settore tessile, particolarmente attivo nel corso del XVIII secolo. Nel 1746 fond\u00f2 il primo orfanotrofio di stato.\nEbbe grande passione per l'opera e per il teatro: fond\u00f2 ufficialmente il teatro di Darmstadt e vi istitu\u00ec la prima struttura adatta a spettacoli di concezione moderna, oltre a dedicarsi occasionalmente alla scrittura di alcune opere da rappresentarsi in loco. Patrocin\u00f2 l'opera del compositore Johann Christoph Graupner. Nel 1766, il celebre compositore Telemann, all'et\u00e0 di 85 anni, scrisse per il suo anniversario di ascesa al trono una fanfara. Concluse la sua vita in teatro, morendo durante una rappresentazione il 17 ottobre 1768, nella poltrona della sua tribuna d'onore dalla quale stava seguendo lo spettacolo.\nLa passione per la caccia.\nCome suo padre, anche Luigi VIII era un grande appassionato di \"chasse \u00e0 courre\", una particolare tecnica di caccia particolarmente diffusa tra XVII e XVIII secolo che si serviva di mute di cani per inseguire le prede. \nLa sua particolare predilezione per questa attivit\u00e0 lo rese noto col soprannome di \"Jagdlandgraf\" (\"Langravio cacciatore\") e lo port\u00f2 spesso ad essere distante dagli affari di governo per seguire da vicino le sue battute di caccia. La sua passione giunse a tal punto che arriv\u00f2 a coniare delle monete particolari chiamate \"Saudukat\" (\"ducati dei cinghiali\") per premiare i pi\u00f9 valenti tra i cacciatori che seguivano le sue battute, annotando scrupolosamente i prodotti delle varie cacce nel cosiddetto \"Jagdtagebuch\" (\"Libro di caccia\"). Per tale scopo Luigi VIII fece realizzare molte residenze di caccia tra le quali ricordiamo il Castello di caccia di Kranichstein e quello di Dianaburg. Per i molti cavalli necessari per la caccia, Luigi fece inoltre ampliare notevolmente le gi\u00e0 copiose stalle del castello di Darmstadt.\nSempre per scopi relativi alla caccia, support\u00f2 l'introduzione in Germania dello schioppo a vento Gilardoni (noto in Germania col nome tedesco di \"Windb\u00fcchse\") ad opera del suo armaiolo di corte, Friedrich Jacob Bo\u00dfler; questo era un primo esempio di fucile ad aria compressa, silenzioso e particolarmente adatto per le cacce da posta, di cui lo stesso langravio volle dotarsi.\nMatrimonio e figli.\nIl 5 aprile 1717, al Castello di Philippsruhe, Luigi VIII spos\u00f2 la contessa Carlotta di Hanau-Lichtenberg, figlia ed erede del conte Giovanni Reinardo III di Hanau-Lichtenberg. Da questo matrimonio nacquero i seguenti eredi:\nDopo la prematura scomparsa della moglie nel 1726, Luigi VIII non si rispos\u00f2 pi\u00f9 ma ebbe una serie di amanti.\nLa prima di queste fu la cantante \"madame Richard\" che il langravio incontr\u00f2 a Parigi nel 1736 e che lo segu\u00ec a Darmstadt nel 1737, spostandosi poi a Kassel, ma la loro relazione dur\u00f2 in tutto pochi anni.\nBen pi\u00f9 importante, per quanto non pi\u00f9 duratura, fu la relazione che Luigi VIII ebbe dal 1740 con Friederica Elisabeth Clotz (1713-1743). Questa, proveniente da una famiglia impegnata al servizio dello stato ed originaria di Wetzlar, la quale aveva dato consiglieri di stato all'Assia gi\u00e0 nel XVI secolo, era damigella d'onore della langravia e figlia di Anton Christian Clotz (1687-1760), consigliere e ufficiale giudiziario di Butzbach nonch\u00e9 proprietario del feudo di Clotz'schen, e di sua moglie Albertine Elisabeth Hert (1692-1759), figlia di Johann Christoph Hert. Anche questa relazione non produsse altri eredi.\nDopo la morte prematura di Friederike Elisabeth Clotz nel 1743, il landgravio ebbe una relazione con Helene Martini (\"Mamsel Lene\"; 1728\u20131803). Con lei, il principe ebbe una relazione intensa e duratura al punto che sovente si faceva vedere in sua compagnia anche a corte e lei lo accompagnava nelle sue battute di caccia."}
{"id": "1508143", "revid": "2171049", "url": "https://it.wikipedia.org/wiki?curid=1508143", "title": "Leone di Nemea", "text": "Leone di Nemea () o Leone Nemeo, \u00e8 un personaggio della mitologia greca.\nAspetto.\nIl mito parla di un enorme leone che tormentava la popolazione di Nemea la cui pelliccia era impenetrabile dalle armi, poich\u00e9 non poteva essere ferita da ferro, bronzo o dalla pietra ed era necessaria la sola forza della mano umana per la sua sottomissione. \nGenealogia.\nSecondo Esiodo era figlio di Ortro e Chimera oppure, secondo Apollodoro era figlio di Tifone, mentre Igino invece, scrive che sia figlio di Selene.\nPer Esiodo anche la Sfinge sarebbe nata dai suoi stessi genitori (Ortro e Chimera) e i due sarebbero cos\u00ec fratelli.\nMitologia.\nIl leone apparteneva ad Era che lo aveva cresciuto sulle colline attorno alla citt\u00e0 di Nemea e luogo dove terrorizzava ed assaliva la gente.\nFu cacciato ed ucciso da Eracle che, giunto nei pressi della sua dimora, cerc\u00f2 invano di trafiggerlo usando arco e frecce ma, avendo la pelliccia invulnerabile ne fu protetto e non sub\u00ec ferite.\nDa Eracle fu poi aggredito a colpi di clava e per difendersi fugg\u00ec in una caverna con due uscite, che fu per\u00f2 bloccata dall'avversario che poi continu\u00f2 ad assalirlo entrando dall'altra parte.\nIntrappolato, fu poi raggiunto e cinto al collo con un braccio per essere soffocato fino alla morte.\nEracle poi se lo caric\u00f2 sulle spalle e lo port\u00f2 a Cleone.\nIn seguito Eracle scuoi\u00f2 il leone ed utilizz\u00f2 per se stesso la pelliccia, ottenendo una difesa invincibile contro i nuovi pericoli che avrebbe affrontato.\nIl leone Nemeo fu posto da Zeus tra i segni dello zodiaco, dove form\u00f2 la costellazione del leone.\nIgino aggiunge che gi\u00e0 a quei tempi si pensava che il leone fosse il re degli animali a che per questo motivo sia stato messo tra le stelle.\nAltre versioni.\nAlcuni dicono anche che l'accaduto del leone sia successo a Caudium nel Sannio caudino, odierna Montesarchio, in una delle grotte del Taburno."}
{"id": "1508144", "revid": "44627", "url": "https://it.wikipedia.org/wiki?curid=1508144", "title": "Another piece of meat", "text": ""}
{"id": "1508145", "revid": "1714743", "url": "https://it.wikipedia.org/wiki?curid=1508145", "title": "Ernesto Luigi d'Assia-Darmstadt", "text": "Biografia.\nErnesto Luigi era figlio del langravio Luigi VI d'Assia-Darmstadt e di sua moglie, Elisabetta Dorotea di Sassonia-Gotha-Altenburg (1640-1709).\nAlla morte del fratellastro Luigi VII, che regn\u00f2 solo per un breve periodo dopo la morte del loro padre, Ernesto Luigi ascese al trono langraviale d'Assia-Darmstadt, rimanendo per\u00f2 sotto tutela della madre a causa della sua minore et\u00e0 sino al 1688. In quell'anno per\u00f2 l'Assia-Darmstadt venne occupata dalle truppe francesi e la stessa capitale venne occupata dai nemici, motivo per cui Ernesto Luigi dovette risiedere per i dieci anni successivi dapprima a Nidda e poi a Gie\u00dfen. Dopo la morte della madre e della prima moglie, respinse categoricamente ogni forma di pietismo nel proprio stato, licenziando anche molti dei suoi ministri. Fu durante questi anni, ad ogni modo, che egli inizi\u00f2 un rapporto di amore-odio verso la figura di Luigi XIV di Francia, il quale rappresent\u00f2 sempre per Ernesto Luigi un modello di splendore da imitare, motivo per cui tornato in pieni poteri nel suo stato rinnov\u00f2 il sistema fiscale con considerevoli aumenti di tasse atti a colmare le sempre pi\u00f9 consistenti necessit\u00e0 di denaro per sostenere le spese per il mantenimento della grande corte creatasi attorno alla sua persona, portando cos\u00ec il suo paese alla rovina finanziaria a causa di un debito costante che, alla sua morte, constava di 4.000.000 di fiorini.\nPatrono delle arti, Ernesto Luigi fu finanziatore del compositore barocco Johann Christoph Graupner che dal 1709 egli assunse anche quale maestro di cappella alla propria corte, impedendogli cos\u00ec di ottenere il prestigioso incarico di maestro del coro della Chiesa di San Tommaso a Lipsia (gi\u00e0 a suo tempo ricoperto da Johann Sebastian Bach) a cui il compositore teneva particolarmente. Lo stesso langravio si dilettava nel suonare la viola da gamba e compose alcune brevi sinfonie e composizioni da chiesa assieme alle sorelle Maddalena Sibilla e Augusta Maddalena. \nPer i suoi grandiosi progetti architettonici, chiam\u00f2 al proprio servizio l'architetto francese Louis Remy de la Fosse, a cui diede l'incarico di ricostruire il palazzo langraviale di Darmstadt dopo che un rovinoso incendio nel 1715 aveva distrutto la costruzione precedente. Grande appassionato di caccia, invest\u00ec gran parte dei propri averi nella costruzione di lussuose residenze per la caccia da inseguimento come i casini di caccia di J\u00e4gersburg e Kleudelsburg, ma il tracollo delle finanze di stato gli imposero il blocco totale di ogni iniziativa a partire dal 1718. Coltiv\u00f2 nel contempo anche la passione per l'alchimia.\nMatrimonio ed eredi.\nErnesto Luigi, il 1\u00ba dicembre 1687 a Darmstadt, spos\u00f2 Dorotea Carlotta di Brandeburgo-Ansbach (1661\u20131705), figlia di Alberto II di Brandeburgo-Ansbach (1620\u20131667). La coppia ebbe i seguenti figli:\nAlla morte della prima moglie, Ernesto Luigi si rispos\u00f2 morganaticamente il 20 gennaio 1727 a Darmstadt con Luise Sophie von Spiegel (1690\u20131751), creata contessa di Eppstein. La coppia ebbe i seguenti figli:\nErnesto Luigi ebbe inoltre un figlio con l'amante Charlotte von Forstner (1686\u20131727):"}
{"id": "1508146", "revid": "486946", "url": "https://it.wikipedia.org/wiki?curid=1508146", "title": "Rostov n\u00e1 Donu", "text": ""}
{"id": "1508150", "revid": "486946", "url": "https://it.wikipedia.org/wiki?curid=1508150", "title": "One hit wonder", "text": ""}
{"id": "1508151", "revid": "44627", "url": "https://it.wikipedia.org/wiki?curid=1508151", "title": "Is there anybody there?", "text": ""}
{"id": "1508152", "revid": "125875060", "url": "https://it.wikipedia.org/wiki?curid=1508152", "title": "Pinacoteca di Brera", "text": "La Pinacoteca di Brera \u00e8 una galleria nazionale d'arte antica e moderna, collocata nell'omonimo palazzo, uno dei complessi pi\u00f9 vasti di Milano con oltre metri quadri di superficie.\nIl museo espone una delle pi\u00f9 celebri raccolte in Italia di pittura, specializzata in pittura veneta e lombarda, con importanti pezzi di altre scuole. Inoltre, grazie a donazioni, propone un percorso espositivo che spazia dalla preistoria all'arte contemporanea, con capolavori di artisti del XX secolo.\nUn tratto caratteristico di Brera, che lo differenzia da altri musei italiani, \u00e8 la presenza di grandi capolavori di diverse scuole: lombarda, toscana e dell'Italia Centrale, veneta oltre che di dipinti importanti di scuola fiamminga. Questo deriva dall'impostazione data al museo fin dall'epoca napoleonica, quando fu concepito come luogo rappresentativo di tutta l'arte italiana di ogni epoca e di ogni regione, accogliendo opere prelevate da chiese e conventi (parte dei quali soppressi), nell'ottica illuministica e \"rivoluzionaria\" (che condivide con il Museo del Louvre) di mettere a disposizione del pubblico quadri fino allora difficilmente accessibili.\nNell'ottobre 2018 si \u00e8 concluso il riallestimento di tutte le 38 sale, promosso dal direttore James Bradburne, nominato nel 2015.\nSede.\nLa Pinacoteca ha sede nel grande palazzo di Brera, che ospita anche altre istituzioni: la Biblioteca Nazionale Braidense, l'osservatorio di Brera, l'Orto Botanico, l'Istituto Lombardo di Scienze e Lettere e l'Accademia di Belle Arti. L'edificio era stato costruito nell'antica, incolta terra \"braida\" (o \"breda\", parola che nella bassa latinit\u00e0 aveva il significato di campo suburbano), da cui presero il nome Brera tanto il palazzo quanto il quartiere. Il palazzo si apre su un cortile circondato da un elegante porticato su due piani, al cui centro \u00e8 situato il Monumento a Napoleone I ideato da Antonio Canova.\nSorge su un antico convento dell'ordine degli Umiliati, una delle pi\u00f9 potenti associazioni religiose ed economiche del tardo Medioevo milanese. Fu nel 1571 che, con bolla pontificia di papa Pio V, si abol\u00ec l'ordine degli Umiliati, storici fabbricanti di lana, assegnando cos\u00ec l'antica prepositura di Brera alle \"attente mani\" dei Gesuiti, che ne fecero un importante centro di studi, dandogli il nome di Universit\u00e0. Si impose allora la necessit\u00e0 di costruire un nuovo e pi\u00f9 ampio edificio, i cui lavori iniziarono nel 1591 e vennero affidati nel 1615 ad un grande architetto del tempo in Lombardia: Francesco Maria Richini. Nel 1630, per\u00f2, a causa della grande peste i lavori cominciarono a rallentare e il progetto venne approvato solo nel 1691.\nL'opera prosegu\u00ec, passando al figlio dello stesso architetto, a Gerolamo Quadrio e a Pietro Giorgio Rossone. Soppressa la Compagnia di Ges\u00f9 nel 1773, l'edificio fin\u00ec nelle mani del governo austriaco e venne completato nel 1776 da Giuseppe Piermarini. Divenuto \"Reale Palazzo\", Maria Teresa d'Austria lo adib\u00ec a sede delle Scuole Palatine e, oltre a mantenervi le scuole gi\u00e0 aperte dai Gesuiti, vi colloc\u00f2 la biblioteca e decise di ampliare l'Orto Botanico. Fond\u00f2 inoltre nel 1776 l'Accademia, dotandola di un contributo annuo di 10.000 lire provenienti dai soppressi beni ecclesiastici.\nStoria.\nCome detto, l'Accademia di Belle Arti di Brera venne fondata nel 1776 con decreto dell'imperatrice Maria Teresa d'Austria, per impulso del conte Carlo Giuseppe di Firmian. Primo segretario dell'istituto fu l'erudito abate Albuzio.\nDue anni dopo fu sostituito da Carlo Bianconi, che per un ventennio si prodig\u00f2 a sviluppare l'istituzione e la scarsa dotazione iniziale. Anime della nuova istituzione furono per\u00f2 l'architetto Giuseppe Piermarini, allievo di Luigi Vanvitelli, e il decoratore ticinese, formatosi nell'Accademia di Parma, Giocondo Albertolli. Scopo manifesto era la creazione di maestranze che sapessero far fronte al nuovo ruolo assunto da Milano con la nomina dell'arciduca Ferdinando a capitano generale dello stato. Dopo secoli, in citt\u00e0 tornava una corte degna di questo nome e si rendevano necessari interventi edilizi radicali, con la costruzione di palazzi pubblici e privati. Primo banco di prova di maestri e allievi dell'Accademia fu la costruzione a Monza della residenza estiva dell'arciduca, nota oggi come Villa Reale.\nAndrea Appiani venne nominato Commissario per le Belle Arti nel 1805 e a Brera cominciarono ad affluire da ogni parte dipinti dalle chiese soppresse. Intanto nel 1806 Giuseppe Bossi inaugurava il primo museo dell'Accademia, di impronta spiccatamente didattica.\nNel 1808 si decise di tramezzare l'antica chiesa di Santa Maria in Brera in due piani per realizzare i \"Saloni Napoleonici\" destinati a ospitare le gallerie del regno. Il 15 agosto 1809, giorno genetliaco di Napoleone, vennero inaugurate le tre sale, dominate dal grande gesso di \"Napoleone come Marte pacificatore\" di Antonio Canova. Si tratt\u00f2 di un evento temporaneo legato all'occasione (erano esposti solo 139 dipinti) e l'effettiva apertura delle gallerie delle statue e delle pitture ebbe luogo il 20 aprile 1810. Negli anni seguenti continuarono ad affluire dipinti, soprattutto nel 1811 e 1812, in particolare dalla collezione dell'arcivescovo Monti di Milano. \nAlla caduta del governo napoleonico nel 1814, il Congresso di Vienna sanc\u00ec la restituzione dei beni sottratti ai proprietari originari, e anche la pinacoteca dovette cedere alcune opere. Essa continu\u00f2 comunque ad arricchirsi di donazioni (lascito Oggioni) e nel 1882 venne separata dall'Accademia. Si tratt\u00f2 di una divisione assai laboriosa, che ebbe termine solo un decennio dopo, e che fu causa di molti equivoci.\nNel 1926 venne creata l'Associazione degli Amici di Brera grazie alla quale vennero acquistati diversi capolavori tra cui la \"Cena in Emmaus\" di Caravaggio.\nIl sopraggiungere della guerra del 1914-1918 costrinse a far emigrare per ragioni di sicurezza la collezione a Roma e, al suo rientro, la Pinacoteca fu riallestita sotto la direzione di Ettore Modigliani.\nDurante la seconda guerra mondiale le opere della Pinacoteca vennero messe al sicuro dalla direttrice Fernanda Wittgens, mentre il palazzo sub\u00ec seri danni a causa dei bombardamenti del 1943 (crollo delle volte in ventisei delle trentaquattro sale). La Pinacoteca inizi\u00f2 la sua lenta resurrezione dalle rovine nel febbraio 1946 grazie ai grandi finanziamenti di alcune storiche famiglie milanesi, tra cui la famiglia Bernocchi, e all'opera del progettista architetto Piero Portaluppi, Gualtiero Galmanini e della soprintendente Fernanda Wittgens. Tra le principali acquisizioni va menzionato il ciclo di dipinti staccati dell'oratorio di Mocchirolo (XIV secolo).\nNel 1974 il soprintendente Franco Russoli ne decise la chiusura, lanciando al tempo stesso provocatoriamente, di fronte alle grandi difficolt\u00e0 del momento, il progetto della \"Grande Brera\", che avrebbe dovuto comprendere anche l'attiguo palazzo Citterio, e che a distanza di alcuni decenni stenta ancora a trovare attuazione. Intanto il percorso di visita \u00e8 stato rivisto e attualizzato, comprendendo anche opere d'arte contemporanea (collezioni Jesi e Vitali).\nUn progetto dell'architetto Mario Bellini ha ripreso nel 2009 la speranza di Franco Russoli di realizzare un museo moderno di rango internazionale.\nL'assenza di un vero e proprio spazio da adibire alle mostre temporanee porta la Pinacoteca a sviluppare dal 2001 il progetto \u201cBrera Mai Vista\u201d. Questo presenta ogni tre mesi piccole esposizioni di poche opere, solitamente provenienti dai depositi del museo, che per l'occasione vengono restaurate e corredate da un breve catalogo che ne illustra la storia e la vicenda critica. Nel 2011 \u201cBrera Mai Vista\u201d conta pi\u00f9 di 20 mostre con opere di Francesco Hayez, Francesco Londonio, Giovanni Boccati, Giovanni Agostino da Lodi e Marco d'Oggiono, Giovanni Martino Spanzotti, Benozzo Gozzoli, il Maestro di Ercole e Girolamo Visconti, Francesco Casella, Giuseppe Molteni, il Genovesino, Francesco Menzocchi, Alberto Sozio, Lucio Fontana, il Maestro dei dodici apostoli, Bernardino Luini, Giovanni Boldini, Pietro Orioli, il Bergognone, Giovanni Contarini, Mario Sironi.\nNel 2004 la Pinacoteca avvia la sperimentazione del progetto \"A Brera anch'io. Il museo come terreno di dialogo interculturale\", che dal 2006 rientra nella programmazione educativa ordinaria dedicata alle scuole primarie e secondarie di primo grado di Milano e provincia.\nNel 2009 la Pinacoteca di Brera festeggia i duecento anni dalla sua fondazione con una serie d'eventi, mostre e convegni. Le esposizioni sono dedicate ai capolavori della Pinacoteca e ai loro restauri ('Caravaggio ospita Caravaggio', 'Raffaello. Lo Sposalizio della Vergine Restaurato', 'Il ritorno di Napoleone') o alla ricostruzione di alcuni nuclei di dipinti giunti nel 1809 a Brera e poi dispersi ('Crivelli e Brera', 'La Sala dei Paesaggi', 'Il Gabinetto di Autoritratti di Giuseppe Bossi'). Il 15 agosto 2009, a duecento anni esatti dall'inaugurazione, la Pinacoteca apre gratuitamente al pubblico, registrando il numero record di circa 12.000 visitatori. Complessivamente nell'anno del bicentenario la Pinacoteca raddoppia i suoi ingressi.\nPercorso espositivo.\nSe si esclude la presenza (dal 2009) del grande gesso di Antonio Canova raffigurante \"Napoleone in veste di Marte\" e alcune opere della Donazione Jesi e del Lascito Vitali, la Pinacoteca di Brera \u00e8 un museo dedicato esclusivamente alla pittura.\nFa eccezione il cortile d'onore del palazzo della pinacoteca dove, oltre al bronzo di \"Napoleone Bonaparte come Marte pacificatore\", sono esposte varie statue dei maggiori intellettuali e personaggi milanesi: tra le maggiori opere si hanno il monumento a Cesare Beccaria di Pompeo Marchesi e il monumento a Giuseppe Parini di Gaetano Matteo Monti posizionati nello scalone richiniano, mentre sotto i portici sono presenti statue e busti tra cui i monumenti a Bonaventura Cavalieri, a Pietro Verri e a Tommaso Grossi.\nGalleria degli affreschi.\nA questo grande corridoio \u00e8 collegata la sala 1A, con gli affreschi dell'ultimo quarto del XIV secolo staccati dall'Oratorio di Mocchirolo.\nPittura gotica e tardo gotica.\nL'itinerario della pittura gotica si apre a Brera con la piccola sala (Ia) dedicata agli affreschi provenienti dall'Oratorio di Mocchirolo (Lentate), giunti in Pinacoteca nel 1949, ed eseguiti da un Anonimo Maestro formatosi probabilmente a seguito del soggiorno milanese di Giotto (1335-1336). Seguono le quattro sale (II, III, IV, V) che testimoniano l'evoluzione della pittura dal tardo Duecento alla met\u00e0 del Quattrocento attraverso le opere di Bernardo Daddi, Ambrogio Lorenzetti, Giovanni da Milano, Lorenzo Veneziano, Andrea di Bartolo. Alle origini del Rinascimento si pongono la grandiosa \"Adorazione dei Magi\" di Stefano da Verona, la \"Madonna col Bambino\" di Jacopo Bellini e il \"Polittico di Praglia\" di Antonio Vivarini e Giovanni d'Alemagna.\nPittura veneta del Quattro e Cinquecento.\nLe sale V, VI, VII e i primi tre saloni napoleonici sono dedicati allo sviluppo di due secoli di pittura veneta. Particolarmente documentata \u00e8 la vicenda pittorica di Andrea Mantegna attraverso alcuni dei suoi capolavori pi\u00f9 noti: dal giovanile \"Polittico di San Luca\", alla \"Madonna col Bambino e un coro di cherubini\", dalla \"Pala di San Bernardino\", fino al celeberrimo \"Cristo morto\", opera citata tra i beni dell'artista alla sua morte (1506) ed eseguito probabilmente intorno agli anni settanta del Quattrocento. Altrettanto noti sono i capolavori di Giovanni Bellini (\"Piet\u00e0 di Brera\", la \"Madonna greca\" e \"Madonna col Bambino\", firmata e datata 1510), Cima da Conegliano e Vittore Carpaccio, con due cicli dedicati alla Vergine e a santo Stefano.\nIl primo salone napoleonico \u00e8 dominato dai grandi teleri narrativi di Gentile e Giovanni Bellini (\"Predica di san Marco ad Alessandria d'Egitto\"), di Michele da Verona (\"Crocifissione\" del 1501) e dalle opere di Francesco Bonsignori, Cima da Conegliano e Bartolomeo Montagna.\nLa Sala IX espone le tele di Lorenzo Lotto e dei tre protagonisti della pittura a Venezia nel Cinquecento, con capolavori di Tiziano (\"San Girolamo penitente\"), Tintoretto (\"Ritrovamento del corpo di san Marco\") e Veronese (\"Cena in casa di Simone\"). Nell'orbita ancora veneta, tra Bergamo, Brescia e Verona, si collocano gli esempi di Romanino, Moretto e Savoldo, con la grande \"Pala di San Domenico di Pesaro\" del 1524, nonch\u00e9 le opere di Bonifacio Veronese e Paris Bordon.\nPittura lombarda del Quattro e Cinquecento.\nLe sale dalla X alla XIII espongono dipinti e affreschi che ripercorrono le vicende dell'arte lombarda tra Quattro e Cinquecento, a partire dalle opere di Vincenzo Foppa con gli affreschi dalla Chiesa di Santa Maria in Brera e il pi\u00f9 tardo polittico bergamasco. L'arrivo di Leonardo a Milano (1482) e del suo nuovo linguaggio pittorico influenza l'anonimo maestro della \"Pala Sforzesca\" e pi\u00f9 direttamente Marco d'Oggiono (\"Pala dei Tre Arcangeli\") e Gaudenzio Ferrari. Domina la grande \"Crocifissione\" di Bartolomeo Suardi detto Bramantino, autore anche della piccola \"Madonna Trivulzio\" e dell'affresco staccato raffigurante la \"Madonna in trono tra due angeli\".\nUn pi\u00f9 ampio sguardo sulla pittura leonardesca \u00e8 offerto da importanti opere di Bernardino Luini (\"Scherno di Cam\" e \"Madonna del Roseto\"), Bernardo Zenale (\"Pala Busti\") e una selezione di ritratti e Madonne dei pi\u00f9 stretti allievi di Leonardo come Giovanni Antonio Boltraffio, Giovanni Ambrogio de' Predis, Cesare da Sesto, Andrea Solario, Francesco Napoletano e Giampietrino.\nSono ospitati inoltre due grandi cicli ad affresco. Il primo \u00e8 costituito dagli \"Uomini d'Arme\" e dai \"Filosofi antichi\" di Donato Bramante (unica testimonianza pittorica dell'architetto, assieme al \"Cristo alla colonna\", sempre a Brera e agli affreschi a lui attribuiti a Bergamo), eseguiti dal maestro intorno al 1487-1488 per la casa milanese di Gaspare Ambrogio Visconti poi Casa Panigarola. Il secondo ciclo, pi\u00f9 vasto, fu eseguito da Bernardino Luini verso i primi del Cinquecento per Villa Pelucca di Gerolamo Rabia, e raffigura episodi dell\"'Antico Testamento\" e scene mitologiche dalle \"Metamorfosi\" di Ovidio.\nLa Sala XV e la Sala XVIII (che ospita anche il Laboratorio di Restauro della Pinacoteca) accolgono pitture di artisti cremonesi e lodigiani, come le opere dei fratelli Campi, tra cui le quattro celebri tele di genere di Vincenzo Campi, Camillo Boccaccino, Callisto Piazza, Altobello Melone e il piccolo ritratto di Sofonisba Anguissola.\nRinascimento ferrarese, emiliano e marchigiano.\nLa Sala XX, dedicata alla prima scuola ferrarese, presenta lo stile eccentrico e stravagante di Cosm\u00e8 Tura (\"Cristo crocifisso\").\nA Ferrara e all'Emilia \u00e8 dedicata anche la sala seguente (XXI), che rivela un mondo apparentemente resistente alle novit\u00e0 dei grandi centri del Rinascimento (Firenze, Roma, Venezia), dove domina ancora la pala d'altare a pi\u00f9 scomparti e l'adozione del fondo oro. Nella sala sono presenti due rare opere giovanili del Correggio (\"Nativit\u00e0\" e \"Adorazione dei Magi\"). \u00c8 presente anche Ercole de' Roberti, con la monumentale \"Pala Portuense\", capolavoro dell'artista e tra le opere pi\u00f9 rilevanti del museo. Tra gli altri autori, Garofalo, Dosso Dossi, Marco Palmezzano. \nPrevalentemente sugli autori marchigiani \u00e8 incentrata la Sala XXII. L'inizio del secolo \u00e8 rappresentato da Gentile da Fabriano ed il suo Polittico di Valle Romita, mentre la fine del Quattrocento da Carlo Crivelli; questi \u00e8 un pittore veneto che, pur adottando schemi convenzionali, riesce ad esprimersi in uno stile originalissimo e riconoscibile: Brera ospita alcuni dei suoi capolavori come il \"Trittico di Camerino\" o la \"Madonna della Candeletta\".\nI depositi \"a vista\" del museo occupano lo spazio della Sala XXIII dove \u00e8 esposta la grande \"Annunciazione\" di Francesco Francia, proveniente da Bologna.\nPiero della Francesca, Bramante, Raffaello.\nIl cuore della pinacoteca (Sala XXIV) \u00e8 dedicato alla cultura figurativa di Urbino e ai suoi tre protagonisti: Piero della Francesca, Raffaello e Bramante. La \"Pala Montefeltro\" (o \"Pala di Brera\") \u00e8 l'ultima opera nota di Piero della Francesca, principale innovatore della pittura del Rinascimento in Italia. Eseguita per Federico da Montefeltro tra il 1472 e il 1474, \u00e8 una delle pi\u00f9 compiute manifestazioni dell'arte di Piero.\nAltra icona del museo \u00e8 lo \"Sposalizio della Vergine\" di Raffaello, firmato e datato 1504. Capolavoro dell'attivit\u00e0 giovanile del pittore di Urbino, costituisce uno dei principali esempi del rapporto intercorso tra Raffaello e Pietro Perugino, dal cui analogo \"Sposalizio\" (ora a Caen, Mus\u00e9e des Beaux-Arts) l'opera di Brera \u00e8 tratta. La tavola e la sua cornice neoclassica sono state restaurate nel 2009.\nChiude la sala il \"Cristo alla colonna\" di Donato Bramante, proveniente dall'Abbazia di Chiaravalle, unica testimonianza di pittura su tavola dell'architetto urbinate.\nPittura dell'Italia centrale: Cinque e Seicento.\nNella Sala XXVII sono esposte le opere di Gerolamo Genga, Timoteo Viti e Salviati e dei primi protagonisti della Maniera romana e fiorentina come Agnolo Bronzino (Ritratto di Andrea Doria nelle vesti di Nettuno) e Perino del Vaga.\nProvenienti in gran parte dalla prestigiosa collezione bolognese Sampieri, la Sala XXVIII espone i capiscuola dell'arte emiliana e del classicismo con le due tele di Annibale (\"Samaritana al Pozzo\") e Ludovico Carracci (Cristo e la Donna di Cana), i Santi Pietro e Paolo di Guido Reni, Guercino e di soggetto profano la \"Danza degli amorini\" di Francesco Albani e la \"Cleopatra\" di Guido Cagnacci. Apre la sala la straordinaria tela con il \"Martirio di San Vitale\" di Federico Barocci.\nCaravaggio e il Seicento lombardo.\nAssieme alla \"Canestra di frutta\" della Pinacoteca Ambrosiana, la \"Cena in Emmaus\" \u00e8 l'altra opera visibile a Milano di Caravaggio. La tela, opera estrema del Merisi e radicalmente diversa dalla versione precedente elaborata dal pittore ora alla National Gallery di Londra, giunse a Brera nel 1939 dalla collezione romana Patrizi per acquisto della Associazione Amici di Brera. La sala XXIX espone i principali seguaci ed interpreti dello stile caravaggesco: Orazio Gentileschi, Jusepe de Ribera, Battistello Caracciolo, Mattia Preti, Luca Giordano e Bernardo Cavallino.\nSeguono i maestri del Seicento lombardo, variamente legati al potente cardinalato di Federico Borromeo come il Cerano, Giulio Cesare Procaccini, Morazzone (che collaborano tutti e tre insieme nel cosiddetto \"Quadro delle Tre Mani\"), Francesco del Cairo, Tanzio da Varallo e Daniele Crespi, esponenti di una pittura fortemente naturalistica e dalle forti connotazioni religiose.\nScuole straniere.\nFin dalla sua origine la Pinacoteca nacque con l'idea di accogliere tutte le scuole pittoriche: cos\u00ec assieme ai maestri della scuola genovese del Seicento come Gioacchino Assereto e Orazio de Ferrari e alle nature morte di Evaristo Baschenis, Brera espone un cospicuo gruppo di autori stranieri (Sale XXXII e XXXIII): Pieter Paul Rubens, autore della grande \"Ultima Cena\", Antoon van Dyck (\"Ritratto di Dama\" e \"Madonna con Sant'Antonio da Padova\"), ma anche pittori fiamminghi del Cinquecento come Jan de Beer. Due ritratti di Joshua Reynolds e Anton Raphael Mengs sono esposti nel corridoio tra le sale XXXV e XXXVI.\nIl Settecento.\nLe grandi tele della scuola tardo barocca e neoclassica giunsero a Brera tra Sette e Ottocento, quando la Pinacoteca era ancora congiunta all'Accademia di Belle Arti: figurano qui le opere di Giambattista Pittoni, Francesco Solimena, Luca Giordano, Sebastiano Ricci, Pompeo Batoni, Pierre Subleyras. La Sala XXXIV \u00e8 dominata dalla grande tela di Giambattista Tiepolo con la \"Madonna del Carmelo tra profeti e le anime del Purgatorio\".\nParticolarmente interessanti sono le Sale XXXV e XXXVI, disegnate da Piero Portaluppi e Gualtiero Galmanini, grazie alla donazione di Antonio Bernocchi, in stile neoclassico che accolgono nei due ambienti le vedute di Bernardo Bellotto e Canaletto, le tele di Pietro Longhi e Piazzetta, e i maestri della \"pittura della realt\u00e0\" lombarda, con i ritratti di Fra Galgario e del Pitocchetto.\nOpere nella sala 34.\nLa sala ospita anche due vasi in alabastro, del 1825 circa, da Volterra, con scene classiche a rilievo: a sinistra il Sacrificio di Polissena, a destra una scena mitologica. Provengono da Palazzo Reale.\nL'Ottocento.\nParticolarmente documentata a Brera \u00e8 la pittura italiana dell'Ottocento nelle sue diverse sfumature. Al centro della sala campeggia la grande \"Fiumana\" di Giuseppe Pellizza da Volpedo, versione preliminare del celebre \"Il quarto stato\" (Milano, Museo del Novecento). I capolavori di Francesco Hayez, gi\u00e0 professore di disegno presso la stessa Accademia, sono raccolti nella parete laterale, tra cui il celebre \"Bacio\", una delle opere pi\u00f9 note dell'artista, e il \"Ritratto di Alessandro Manzoni\". I capolavori di Francesco Filippini come \"Il Maglio\". Le opere di Giuseppe Bossi e Andrea Appiani (\"Carro del Sole\"), primo pittore dell'Italia napoleonica, testimoniano il gusto neoclassico a Milano. Dal 2010 il neoclassico \u00e8 rappresentato anche dalla scultura di Luigi Antonio Acquisti, \"Atalanta\".\nChiudono il percorso i pittori Macchiaioli come Giovanni Fattori (\"Il carro rosso\") e Silvestro Lega (\"Il pergolato\"), oltre alle opere di Giovanni Segantini e Gaetano Previati (\"Adorazione dei Magi\"), tra divisionismo e simbolismo.\nIl Novecento: le collezioni Jesi e Vitali.\nSono in attesa di essere esposte nella nuova sede di Palazzo Citterio le opere del Lascito Vitali e le opere del Novecento della Donazione Jesi tra cui la \"Rissa in galleria\", l'\"Autoritratto\" e \"La citt\u00e0 che sale\" di Umberto Boccioni, numerose opere di Mario Sironi, Giorgio Morandi, Carlo Carr\u00e0, Filippo de Pisis, sculture di Arturo Martini, Giacomo Manz\u00f9, Marino Marini e la grande \"Testa di toro\" di Pablo Picasso, fino al 2017 esposte nella sala X, progettata nel 1949 da Franco Albini. \nPi\u00f9 eterogenea \u00e8 la selezione del Lascito Vitali, acquisita dalla Pinacoteca nel 2000. Questa comprende una sezione archeologica, con vasi e statuette databili tra il 4000 a.C. e il V secolo d.C., tra cui il ritratto femminile (arte dell'Egitto romano, 160 d.C. circa), e una moderna con opere di Alessandro Magnasco fino a Silvestro Lega, Giovanni Fattori, Giorgio Morandi e Amedeo Modigliani (\"L'enfant gras\").\nPi\u00f9 di recente la Pinacoteca ha acquistato un bronzetto bianco di Giacometti, la grande \"Ofelia\" di Arturo Martini e il fondo di cento autoritratti d'artista dalla collezione di Cesare Zavattini.\nAlcune di queste opere sono esposte nelle sale 9, 15 e 23, all'interno di un progetto chiamato \"Aspettando Palazzo Citterio\".\nCollezione di disegni e grafica.\nLa Pinacoteca possiede inoltre una collezione di disegni, non esposti normalmente al pubblico e accessibili solo agli studiosi. Tra questi si annoverano due disegni di Leonardo da Vinci, la \"Testa di Cristo\" preparatoria per l'\"Ultima Cena\", e un profilo virile proveniente dal lascito Vitali e due importanti cartoni preparatori di Guido Reni e Ludovico Carracci.\nDella collezione grafica fa anche parte l'importante serie dei \"Tarocchi Brera-Brambilla\", uno dei mazzi Visconti-Sforza, commissionata nel 1463 da Francesco Sforza a Bonifacio Bembo."}
{"id": "1508154", "revid": "514736", "url": "https://it.wikipedia.org/wiki?curid=1508154", "title": "Luigi VII d'Assia-Darmstadt", "text": "Biografia.\nLuigi VII era figlio del Langravio Luigi VI d'Assia-Darmstadt e di sua moglie Maria Elisabetta di Holstein-Gottorp. Gi\u00e0 in giovent\u00f9 si era gi\u00e0 dimostrato attento alla cultura, accedendo dal 1676 alla Societ\u00e0 dei Carpofori col numero 865.\nDopo la morte di suo padre Luigi VI il 24 aprile 1678 egli gli succedette quale langravio d'Assia-Darmstadt, ma regn\u00f2 in tutto solo 18 settimane e 4 giorni, morendo il 31 agosto 1678 per gli effetti di un virus gastro-intestinale contratto nella citt\u00e0 di Gotha ove si era recato per contrattare il matrimonio con la principessa Erdmuthe Dorotea di Sassonia-Zeitz.\nNon contrasse mai matrimonio e non ebbe alcun erede, n\u00e9 legittimo, n\u00e9 illegittimo e come tale, alla sua morte, gli succedette il fratellastro Ernesto Luigi (dopo che un secondo fratello, Federico, era morto nel 1676 per i postumi di una caduta)."}
{"id": "1508155", "revid": "416175", "url": "https://it.wikipedia.org/wiki?curid=1508155", "title": "Rotten Row", "text": "La Rotten Row \u00e8 una strada che si trova presso Hyde Park, a Londra. Realizzata nel Seicento, \u00e8 stata una via di passeggio per la buona societ\u00e0 londinese, ora \u00e8 una strada dove possono transitare i cavalli (galoppatoio) anche se non \u00e8 molto utilizzata.\nA volere la realizzazione di questa strada fu il re Guglielmo III alla fine del Seicento. Nel 1690 furono posti lungo la strada trenta lampioni funzionanti ad olio, facendo di lei la prima strada illuminata del regno d'Inghilterra. Il nome Rotten Row deriva dal francese \"Route de Roi\", che significa \"Strada del Re\". \nDal Settecento la strada divenne un punto d'incontro molto frequentato dell\"'Upper class\" londinese che, in particolare la domenica dei mesi pi\u00f9 caldi, si ritrovava qui per lunghe passeggiate o cavalcate.\nLa sabbia che ricopre la strada fu messa per facilitare la corsa dei cavalli della Household Cavalry."}
{"id": "1508158", "revid": "309289", "url": "https://it.wikipedia.org/wiki?curid=1508158", "title": "Bujunda", "text": "La Bujunda () \u00e8 un fiume della Russia siberiana orientale, affluente di destra della Kolyma. Scorre nei \"rajon\" Ol'skij, Chasynskij e Srednekanskij dell'Oblast' di Magadan.\nGeografia.\nNasce dal massiccio Kilgan nel versante settentrionale dei Monti della Kolyma, dirigendosi verso nord; sfocia dopo 434 km di percorso nell'alto corso della Kolyma, a 1\u00a0573\u00a0km dalla foce, poco a valle della localit\u00e0 di Verchnij Sejm\u010dan.\nIl fiume \u00e8 gelato per otto mesi all'anno (da fine ottobre a maggio, compresi). Sul fiume si trova il villaggio di Verchnjaja Bujunda."}
{"id": "1508160", "revid": "80339", "url": "https://it.wikipedia.org/wiki?curid=1508160", "title": "Buyunda", "text": ""}
{"id": "1508161", "revid": "1714743", "url": "https://it.wikipedia.org/wiki?curid=1508161", "title": "Luigi VI d'Assia-Darmstadt", "text": "Biografia.\nEgli era il maggiore dei tre figli del Langravio Giorgio II d'Assia-Darmstadt e di Sofia Eleonora di Sassonia. Gi\u00e0 dal 1661 venne inserito da Guglielmo IV di Sassonia-Weimar nella Societ\u00e0 dei Carpofori col numero 774, legandosi particolarmente al duca Federico I di Sassonia-Gotha-Altenburg di cui poi sposer\u00e0 una sorella, dilettandosi particolarmente nella scrittura di poesie.\nDopo la morte del padre nel 1661, ascese al trono del Langraviato d'Assia-Darmstadt e dopo la morte della prima moglie, nello specifico, si avvicin\u00f2 al pietismo servendosi di teologi quali Johann Winckler e Wolfgang Carl Briegel quali suoi consiglieri. Egli acquist\u00f2 in questo periodo anche la grande biblioteca collezionata da Johann Michael Moscherosch e la pose nel castello di Darmstadt ove \u00e8 preservata sino ai giorni nostri. Nel 1662, inoltre, si impegn\u00f2 per l'acquisto dei diritti sulla signoria di Eberstadt e del castello di Frankenstein, dando inizio contestualmente ad un ampliamento del castello di Darmstadt, sua residenza principale.\nLuigi VI mor\u00ec il 24 aprile 1678 a Darmstadt all'et\u00e0 di 48 anni.\nMatrimonio ed eredi.\nLuigi VI contrasse matrimonio due volte; la prima volta fu il 24 novembre 1650 quando spos\u00f2 Maria Elisabetta di Holstein-Gottorp (1634-1665), figlia di Federico III di Holstein-Gottorp. La coppia ebbe otto figli:\nAlla morte della prima moglie, Luigi VI si rispos\u00f2 il 5 dicembre 1666 con Elisabetta Dorotea di Sassonia-Gotha-Altenburg (1640-1709), figlia del Duca Ernesto I di Sassonia-Gotha-Altenburg. La coppia ebbe otto figli:"}
{"id": "1508162", "revid": "1305772", "url": "https://it.wikipedia.org/wiki?curid=1508162", "title": "Madden NFL 07", "text": "Madden NFL 07 \u00e8 un videogioco sportivo sviluppato e pubblicato dall'Electronic Arts nel 2006 per le principali piattaforme di gioco. Il gioco fa parte della serie Madden NFL."}
{"id": "1508163", "revid": "729019", "url": "https://it.wikipedia.org/wiki?curid=1508163", "title": "Aceruloplasminemia", "text": "L'aceruloplasminemia \u00e8 una malattia genetica a carattere autosomico recessivo, determinata dalla mancanza di ceruloplasmina. La ceruloplasmina \u00e8 una glicoproteina indispensabile all'organismo per il trasporto del rame e per la rimozione del ferro dai tessuti tramite l'attivit\u00e0 dell'enzima ferrossidasi.\nEpidemiologia.\nLa malattia \u00e8 molto rara in Europa, dove le stime epidemiologiche parlano di meno di un caso su un milione. In Giappone, dove la malattia \u00e8 relativamente pi\u00f9 frequente, si calcola un caso ogni 1-2 milioni di matrimoni fra non consanguinei. Maschi e femmine risultano affetti in uguale percentuale.\nEziologia.\nL'assenza della ceruloplasmina \u00e8 dovuta alla mutazione di un gene localizzato nel cromosoma 3. A differenza della Malattia di Wilson, non vi sono apparenti difetti del metabolismo del rame ma, a causa dell'eccessivo accumulo di ferro nei tessuti, il danno si localizza soprattutto a livello del pancreas, del fegato e del tessuto nervoso.\nPatogenesi.\nLa ceruloplasmina catalizza la conversione del ferro dalla forma ferrosa (Fe++) alla ferrica (Fe+++) ad opera della ferrossidasi. Il blocco della ferrossidasi determina l'incapacit\u00e0 delle cellule a ossidare ed espellere il ferro. Questo pertanto si accumula all'interno delle cellule, provocando l'ossidazione e la formazione di radicali liberi, che sono la causa della tossicit\u00e0 cellulare e del danno neuronale nelle regioni cerebrali interessate.\nSintomatologia.\nL'et\u00e0 di esordio della malattia \u00e8 variabile. I sintomi di esordio sono attribuibili al diabete mellito secondario al danno pancreatico provocato dall'accumulo del ferro nelle cellule beta che producono l'insulina; il sovraccarico epatico di ferro di solito non d\u00e0 sintomi e non d\u00e0 luogo a cirrosi epatica, mentre l'interessamento del sistema nervoso \u00e8 responsabile di forme di decadimento cognitivo, demenza e atassia cerebellare. A questi sintomi si associa nell'80% dei casi un'anemia.\nTerapie.\nLa terapia chelante con Deferoxamina, se intrapresa precocemente, pu\u00f2 prevenire l'accumulo di ferro nel tessuto nervoso e la degenerazione neuronale, ma se usata quando il danno si \u00e8 ormai instaurato, pu\u00f2 solo rallentare il processo degenerativo. Nelle fasi avanzate della malattia, questa terapia \u00e8 inefficace."}
{"id": "1508164", "revid": "729019", "url": "https://it.wikipedia.org/wiki?curid=1508164", "title": "Funicolare di Orvieto", "text": "La funicolare di Orvieto \u00e8 un impianto a fune di tipo funicolare, che collega il centro storico della citt\u00e0, con la stazione ferroviaria. \u00c8 gestita da BusItalia.\nStoria.\nL'impianto fu costruito su progetto di Alessandro Ferretti, inaugurato il 7 ottobre 1888 e originariamente chiamato \"funicolare Bracci\", in onore del finanziatore orvietano Giuseppe Bracci Testasecca, che ne finanzi\u00f2 la costruzione. Venne costruita con il sistema \"a contrappeso d'acqua\", sistema usato a quel tempo anche per altre funicolari italiane, come la genovese di Sant'Anna e, nel Lazio, la Valle Oscura - Rocca di Papa. I serbatoi d'acqua che servivano ad appesantire la vettura a monte furono posti nel sottocassa delle due vetture. Una volta messa in funzione, permise di collegare in maniera rapida la citt\u00e0 di Orvieto con la sua stazione ferroviaria.\nLa funicolare funzion\u00f2 per quasi un secolo e venne ristrutturata nel 1935. Dopo una sospensione durante la seconda guerra mondiale riprese servizio fino al 1\u00ba marzo 1970 quando, in seguito alla cessione della concessione alla societ\u00e0 Auto servizi Pubblici Orvieto, che gestiva gi\u00e0 autoservizi sullo stesso percorso, dopo una breve sospensione e una successiva ripresa delle corse, venne definitivamente chiusa alla fine degli anni sessanta.\nNel giugno 1990, in seguito ad un ripensamento dei trasporti sulla rupe di Orvieto, fu rimessa in funzione completamente ricostruita sul tracciato originario, non pi\u00f9 ad acqua, ma a trazione elettrica. Buona parte del merito di questo ripristino fu dovuto alla tenacia di Wladimiro Giulietti, sindaco di Orvieto dal 1975 al 1980, che vedeva nella funicolare una pietra angolare nella prospettiva della pedonalizzazione del centro cittadino. Attualmente la funicolare impiega poco pi\u00f9 di due minuti a viaggio.\nCaratteristiche.\nLa funicolare \u00e8 del tipo \"va e vieni\"; le due cabine hanno una capienza di 75 persone e le corse si susseguono con una cadenza tipica di 10-15 minuti. La sua lunghezza totale (rettilinea) \u00e8 di 580 m e supera un dislivello di 157 m.\nL'ultimo tratto \u00e8 costituito da una galleria lunga 123 metri scavata nel masso tufaceo di Orvieto. La stazione di monte \u00e8 situata in Piazza Cahen, nei pressi della Rocca dell'Albornoz, a pochi metri dal celebre Pozzo di San Patrizio. L'armamento \u00e8 sempre stato a singolo binario, con un tratto sdoppiato a met\u00e0 del tracciato, per permettere l'incrocio delle due vetture."}
{"id": "1508165", "revid": "114582056", "url": "https://it.wikipedia.org/wiki?curid=1508165", "title": "Burn-Up Excess", "text": "Burn-Up Excess \u00e8 un anime televisivo diretto da Shinichiro Kimura ed originariamente scritto dal mangaka giapponese Oh! great. La serie di 13 episodi \u00e8 stata realizzata tra il 1997 e il 1998 dalla AIC ed \u00e8 il seguito di \"Burn-Up W\", una miniserie OAV del 1996. In Italia \u00e8 stata pubblicata da Yamato Video in tre DVD.\nTrama.\nAnno 2020. La protagonista dell'opera \u00e8 Rio Kinezono, un'agente di polizia che fa parte del Team Warrior e che \u00e8 costantemente alla ricerca di soldi a causa dei suoi molti debiti. Rio \u00e8 un'esperta di arti marziali ed una combattente insuperabile. La serie narra le avventure dei membri del team Warrior, mentre si svela un misterioso complotto ai danni della citt\u00e0 di Tokyo. Si tratta di una serie dal carattere decisamente comico con qualche scena d'azione e molte citazioni."}
{"id": "1508167", "revid": "287204", "url": "https://it.wikipedia.org/wiki?curid=1508167", "title": "Pulse GP", "text": "La Pulse GP \u00e8 un team che ha partecipato alle competizioni del motomondiale nella stagione 2001 nella classe 500, ripresentando semplicemente la medesima motocicletta che aveva gareggiato gli anni precedenti dapprima per le insegne del Team Elf ed in seguito per quelle della Muz Weber, la ELF 500 ROC.\nNon essendo riuscita ad ottenere un adeguato sviluppo tecnologico, a fine campionato la moto aveva partecipato a soli 9 gare su 16 non arrivando mai sul podio, mentre i suoi piloti, Jason Vincent e Mark Willis, non arrivarono mai in zona punti il primo, mentre il secondo ottenne come migliore risultato un tredicesimo posto e 3 punti. Nella classifica costruttori la Pulse si piazz\u00f2 al 6\u00ba e ultimo posto della classifica.\nPer problemi economici e mancanza di sponsor il team ha cessato l'attivit\u00e0 alla fine dello stesso anno."}
{"id": "1508168", "revid": "1372005", "url": "https://it.wikipedia.org/wiki?curid=1508168", "title": "Suppone", "text": ""}
{"id": "1508169", "revid": "1714743", "url": "https://it.wikipedia.org/wiki?curid=1508169", "title": "Giorgio II d'Assia-Darmstadt", "text": "Biografia.\nGiorgio II era figlio di Luigi V e di sua moglie, Maddalena di Brandeburgo.\nAncora giovane, inizi\u00f2 il proprio Grand Tour in Europa in compagnia del conte Giovanni Casimiro di Ermach, ottenendo anche l'incarico di gestire alcune missioni diplomatiche per conto del padre. Durante la Guerra dei Trent'anni, ad ogni modo, suo padre venne fatto prigioniero dall'elettore Federico V del Palatinato e proprio durante le celebrazioni del matrimonio tra Giorgio e la sua prima moglie, a Dresda, egli apprese della morte del padre e della sua successione al trono d'Assia-Darmstadt.\nNel bel mezzo della Guerra dei Trent'anni, sebbene avesse professato fedelt\u00e0 alla causa dell'Imperatore, Giorgio II si dimostr\u00f2 perlopi\u00f9 neutrale sino al 1629 quando decise di propendere a favore della Svezia dopo i danni subiti nel suo paese dalle armate imperiali che vi bivaccavano. Ad ogni modo gi\u00e0 dal 1631, con il Trettato di Hoechst, Giorgio II si distanzi\u00f2 dal re Gustavo Adolfo e continu\u00f2 a mantenere una condotta neutrale per il resto del conflitto.\nA livello di politica interna, gi\u00e0 dal 1625 egli si dimostr\u00f2 interessato all'acquisizione del territorio della defunta linea degli Assia-Marburg, anche se a partire dal 1627 venne invece costretto a cedere dei territori all'Assia-Kassel che pot\u00e9 riascquisire solo a partire dal 1645 quando quest'ultimo stato dovette arrendersi alle truppe imperiali a seguito della sua alleanza con le potenze protestanti. Giorgio II, nel frattempo, era sfuggito agli orrori della guerra recandosi al castello di Lichtenberg con la famiglia ove rimase sino al 1648, anno in cui venne siglata la Pace di Westfalia. Fu a questo punto che per\u00f2, per riparare sulla causa protestante, l'Imperatore assegn\u00f2 i territori perduti e riconquistati alla Langravia Amalia Elisabetta d'Assia-Kassel per cui Giorgio venne ricompensato con la cifra di 60.000 talleri.\nLo stato dell'Assia-Darmstadt, ad ogni modo, era uscito particolarmente provato dalla guerra e sia l'industria che l'agricoltura risentirono moltissimo del tracollo finanziario della regione. Fu cos\u00ec che Giorgio II stesso si impegn\u00f2 personalmente per l'acquisto di sementi e bovini che distribu\u00ec gratuitamente ad agricoltori e allevatori della regione per far ripartire l'economia del paese.\nDiscendenza.\nGiorgio II, spos\u00f2 Sofia Eleonora di Sassonia il 1\u00ba aprile 1627 e da tale unione nacquero i seguenti eredi:"}
{"id": "1508170", "revid": "309289", "url": "https://it.wikipedia.org/wiki?curid=1508170", "title": "Kulu (fiume)", "text": "Il Kulu () \u00e8 un fiume della Russia siberiana orientale, ramo sorgentifero di destra della Kolyma. Scorre nell'Ochotskij rajon del Territorio di Chabarovsk e nell'Oblast' di Magadan.\nNasce dal versante sud-orientale dei Monti Suntar-Chajata, nell'estremo nord-est del territorio del kraj di Chabarovsk, formato dalla confluenza dei due rami sorgentiferi Chud\u017each e Ken'eli\u010di; si dirige verso est, piegando successivamente verso nord prima di unirsi al fiume Ajan-Jurjach dando origine alla Kolyma, dopo 300\u00a0km di corso (384 contando il suo ramo sorgentifero pi\u00f9 lungo, il Ken'eli\u010di). Il maggiore affluente \u00e8 l'Ajan-Jurjach, proveniente dalla sinistra idrografica.\nIl fiume \u00e8 gelato per otto mesi all'anno (da ottobre a maggio, compresi); non esistono centri urbani di qualche rilevanza lungo il suo corso."}
{"id": "1508171", "revid": "1494169", "url": "https://it.wikipedia.org/wiki?curid=1508171", "title": "Kulu", "text": ""}
{"id": "1508172", "revid": "767487", "url": "https://it.wikipedia.org/wiki?curid=1508172", "title": "Xu Yuhua", "text": "Laureata in Giurisprudenza all'Universit\u00e0 di Pechino nel 2004, \u00e8 stata campionessa del mondo femminile di scacchi dal 2006 al 2008.\nCarriera.\nHa vinto il campionato asiatico juniores femminile nel 1996 e il campionato asiatico femminile nel 1998. Il 25 marzo 2006 ha vinto il torneo a eliminazione svoltosi a Ekaterinburg, in Russia, valevole per il titolo del mondo femminile.\nVi partecipavano 64 concorrenti tra cui tutte la campionessa in carica Antoaneta Stefanova e quella precedente, la connazionale Zhu Chen.\nIn finale la Xu ha battuto la campionessa russa, Maestro Internazionale, Alisa Galliamova con 2,5 punti in tre incontri dei quattro previsti. Al momento della vittoria la Xu era al terzo mese di gravidanza.\nIn aprile 2006 ha ottenuto il suo maggior punteggio Elo pari a 2517.\nAl campionato mondiale femminile del 2008, svoltosi a Nalchik, in Russia, \u00e8 stata eliminata al secondo turno.\nHa poi conseguito nel 2011 un master in Linguistica cinese, sempre all'Universit\u00e0 di Pechino."}
{"id": "1508177", "revid": "1272592", "url": "https://it.wikipedia.org/wiki?curid=1508177", "title": "Cividino", "text": "Cividino (\"Siid\u00ec\" in dialetto bergamasco) \u00e8 una frazione del comune di Castelli Calepio, in provincia di Bergamo. \u00c8 aggregato con la frazione di \"Quintano\" per un totale di circa 4000 abitanti.\nTerritorio.\nSi trova lungo la sponda destra del fiume Oglio, in \"Val Calepio\". Confina con la provincia di Brescia, per mezzo del comune di Palazzolo sull'Oglio, e con il comune orobico di Grumello del Monte.\nCividino si trova in una zona economicamente ricca per via delle numerose imprese industriali e artigiane che operano sul territorio, inoltre la sua locazione vicino all'autostrada A4 ed a altre vie di comunicazione importanti, permettono alla frazione di comunicare con centri urbani importanti, come i capoluoghi Bergamo, Brescia e Milano.\nIn ricordo e ringraziamento ai Frati uscenti \u00e8 stato intitolato un bellissimo parco giochi per bambini: \"Il parco Frati Francescani,\" \u00e8 situato nei pressi della \"Chiesa di San Giovanni\".\nMonumenti e luoghi d'interesse.\nSul territorio vi \u00e8 il \"santuario Mariano\" dedicato a \"Nostra Signora di Cividino\", edificato alla fine del Quattrocento, in onore di una apparizione ad un pastorello sordo muto, il quale dopo il miracoloso evento riprese a udire e parlare. In merito a questo, il 30 settembre viene festeggiata la solennit\u00e0 patronale. Va ricordata anche la \"chiesetta romanica di San Giovanni\", il \"convento dei frati minori Francescani\" e la \"chiesa di Quintano\" dedicata a \"San Giuseppe\".\nIl 30 giugno 2012, dopo 400 anni circa di presenza dei Francescani, il \"Convento dei Frati Minori\" viene ceduto alle \" Monache Carmelitane Scalze\" appartenenti all'ordine della \"Beata Vergine Maria del Monte Carmelo\", figlia di \"Santa Teresa di Ges\u00f9\".\nSul territorio vi \u00e8 la chiesa parrocchiale di Santa Maria Addolorata."}
{"id": "1508178", "revid": "1714743", "url": "https://it.wikipedia.org/wiki?curid=1508178", "title": "Luigi V d'Assia-Darmstadt", "text": "Biografia.\nNato nel 1577, Luigi era figlio di Giorgio I d'Assia-Darmstadt, e della sua prima moglie, Maddalena di Lippe, figlia di Bernardo VIII di Lippe.\nRegno.\nDopo la morte di suo padre, Luigi e i suoi fratelli furono infeudati con l'Assia-Darmstadt nel 1597 dall'imperatore Rodolfo II. Poco dopo, assunse il governo dopo aver dimesso finanziariamente i suoi fratelli. Nel 1600 acquista dal conte di Ysenburg i territori di Kelsterbach con M\u00f6rfelden e Langen, promesso dall'imperatore dopo lunghe controversie con la famiglia Ysenburg.\nLuigi era un eccezionale cacciatore, ma mantenere la sua corte era molto costoso e aveva sempre bisogno di denaro. \nAssia-Marburgo.\nDopo la morte senza figli di Luigi IV, Luigi V eredit\u00f2 met\u00e0 dell'Assia-Marburgo nel 1604. A causa delle riforme calviniste del Langravio Maurizio d'Assia-Kassel, che aveva ereditato l'altra met\u00e0 dell'Assia-Marburgo, che contraddiceva alla volont\u00e0 di Luigi IV, Luigi V sollev\u00f2 una rivendicazione su tutta l'Assia-Marburgo. Durante la Guerra dei Trent'anni questo port\u00f2 a gravi controversie tra l'evangelico Luigi V, che era tuttavia dalla parte dell'imperatore, e Maurizio, che era dalla parte dei protestanti. Luigi riusc\u00ec a mantenere neutrale l'Assia-Darmstadt all'inizio della guerra, ma si alle\u00f2 dopo l'invasione di Cristiano di Brunswick nell'Alta Assia nel 1621 con l'imperatore. Come risultato della battaglia di Wimpfen nel 1622, che l'imperatore riusc\u00ec a vincere, Luigi V ricevette tutta l'Assia-Marburgo per la sua lealt\u00e0. Durante questi scontri, Luigi fu brevemente catturato dai protestanti nel 1622. L'Assia-Darmstadt soffr\u00ec grandemente della vendetta degli svedesi nel corso del conflitto.\nUniversit\u00e0 di Gie\u00dfen.\nDopo che il Langravio Maurizio d'Assia-Kassel aveva introdotto il Calvinismo all'Universit\u00e0 di Marburgo nel 1605, alcuni teologi luterani lasciarono l'universit\u00e0 e andarono a Gie\u00dfen. Fino all'ottenimento del brevetto imperiale per un'universit\u00e0, nel 1605 fu fondato un \u201cGinnasio illustre\u201d (\"illustre et principale Gymnasium Gissense\") con annesso \u201cPedagogium\u201d. Il 19 maggio 1607 l'imperatore Rodolfo II concesse il brevetto universitario a Praga. Il \"Ginnasio illustre\" divenne l '\"Academia Gissena\" (poi Ludoviciana). La scuola latina (la pedagogia) vive ancora oggi nel Landgraf-Ludwigs-Gymnasium.\nAl Reichstag di Ratisbona del 1623, fu l'unico principe che, insieme all'imperatore, vot\u00f2 duri decreti contro l' Unione protestante e l'Elettore Palatinato. Durante l'assedio del castello di Rheinfels, Luigi mor\u00ec all'et\u00e0 di 49 anni nella Niedergrafschaft Katzenelnbogen .\nMatrimonio.\nSpos\u00f2, il 14 giugno 1598 a Berlino, Maddalena di Brandeburgo (1582-1616), figlia dell'elettore Giovanni Giorgio di Brandeburgo. Ebbero dodici figli:\nLuigi v ebbe un figlio illegittimo:\nMorte.\nLuigi V mor\u00ec il 27 luglio 1626 nei pressi di Rheinfels.\nNel 1722, Johann Georg Liebknecht, un astronomo dell'Universit\u00e0 di Gie\u00dfen, scopr\u00ec una stella a cui diede il nome, pensando fosse un pianeta, Sidus Ludoviciana dal nome di Ludovico Sidus Ludoviciana."}
{"id": "1508181", "revid": "1488558", "url": "https://it.wikipedia.org/wiki?curid=1508181", "title": "Emmett Till", "text": "La sua morte \u00e8 ricordata come uno degli eventi chiave che hanno rafforzato il nascente movimento per i diritti civili statunitense. I principali sospettati vennero assolti, ma in seguito ammisero di aver commesso il crimine.\nLa madre di Till pretese per il figlio una cerimonia funebre pubblica, con la bara aperta, perch\u00e9 tutti potessero vedere come il ragazzo fosse stato torturato e assassinato: era stato picchiato, gli era stato cavato un occhio, gli avevano sparato e l'avevano infine gettato nel fiume Tallahatchie con legata al collo una pala di una ginnatrice (strumento usato per la lavorazione del cotone) come zavorra con del filo spinato. Il cadavere rimase nel fiume per tre giorni prima di essere scoperto e recuperato da due pescatori.\nTill \u00e8 sepolto nel Burr Oak Cemetery ad Alsip, Illinois. L'inchiesta sul suo omicidio \u00e8 stata ufficialmente riaperta nel maggio 2004, e nell'ambito delle indagini il corpo venne riesumato per poter eseguire un'autopsia. La salma venne quindi riseppellita dalla famiglia.\nStoria.\nEmmett Till era figlio di Mamie Carthan Till e Louis Till. La madre era nata nella regione del delta del Mississippi, nella cittadina di Webb. Quando aveva due anni, la famiglia si trasfer\u00ec nell'Illinois. Mamie e Louis si separarono nel 1942 e la donna crebbe il figlio da sola.\nIl padre di Emmett, Louis, venne arruolato nell'esercito americano nel 1943. Mentre prestava servizio in Italia, venne giudicato colpevole dello stupro di due donne e dell'omicidio di una terza, e condannato a morte per impiccagione da un tribunale militare presso Pisa nel luglio 1945. Prima dell'uccisione di Emmett, la famiglia Till non sapeva nulla di tutto ci\u00f2, solo che Louis era stato ucciso per \"cattiva condotta\". Le circostanze dell'esecuzione di Louis Till vennero rese note solo dopo la morte del figlio dal senatore James Eastland, convinto segregazionista, nel tentativo di distogliere il favore popolare dalla signora Till poche settimane prima dei processi a Roy Bryant e J.W. Milam, i due sospettati dell'omicidio: la tesi che si voleva far passare era che il comportamento criminale era comune nella famiglia Till.\nGli eventi.\nNel 1955 Till e suo cugino vennero mandati a passare le vacanze estive dal prozio di Emmett, Moses Wright, che viveva a Money, Mississippi.\nMamie sapeva, infatti, che i rapporti fra bianchi e neri nel Mississippi e nel sud degli Stati Uniti erano molto diversi da quelli esistenti a Chicago. Nello Stato si erano gi\u00e0 verificati parecchi casi di linciaggi di neri e omicidi a sfondo razziale erano ancora relativamente frequenti, specialmente nella regione del Delta che Emmett si apprestava a visitare. Le tensioni razziali si erano inoltre acuite da quando la Corte Suprema degli Stati Uniti aveva deciso, nel 1954, di abolire la segregazione nelle scuole pubbliche.\nTill arriv\u00f2 a Money il 21 agosto. Il 24 agosto si rec\u00f2, assieme ad altri ragazzi, al Bryant's Grocery and Meat Market per acquistare dolciumi e bibite. I ragazzi erano figli di mezzadri e avevano passato l'intera giornata a raccogliere cotone. L'emporio era di propriet\u00e0 di Roy e Carolyn Bryant, marito e moglie. Il cugino di Till e altri ragazzi di colore, tutti al di sotto dei 16 anni, erano con lui nel locale. Till aveva mostrato loro delle foto della sua vita a Chicago, compresa una di lui con i suoi amici e la sua fidanzata, una ragazza bianca: i ragazzi non riuscivano a credere che Emmett fosse fidanzato con una bianca, e lo sfidarono a rivolgere la parola a una donna bianca nel negozio.\nMentre Till stava lasciando il locale, apparentemente disse \"Bye, baby\" a Carolyn Bryant, una donna bianca, sposata: questa si alz\u00f2 e corse alla sua auto. I ragazzi, temendo che potesse tornare con una pistola, fuggirono terrorizzati. Quando il marito di Carolyn, Roy, venne a sapere questo fatto al momento del suo ritorno in citt\u00e0 qualche giorno dopo, s'infuri\u00f2. Il cugino di Till, Wheeler Parker Jr., che si trovava con lui nel negozio, afferma che Emmett si limit\u00f2 a fischiare alla donna e nulla pi\u00f9: \"Amava le beffe, gli scherzi, gli piaceva divertirsi ... nel Mississippi, la gente non pensava che questo tipo di scherzi fosse divertente\". Carolyn Bryant afferm\u00f2 in seguito che Till l'aveva afferrata alla vita e le aveva chiesto un appuntamento. Disse che il giovane aveva inoltre usato parole \"irriferibili\": Emmett aveva una leggera balbuzie, e alcuni hanno ipotizzato che la Bryant abbia potuto fraintendere ci\u00f2 che le disse.\nQuando Roy Bryant, all'epoca ventiquattrenne, ritorn\u00f2 in citt\u00e0 tre giorni dopo, tutti nella contea di Tallahatchie erano al corrente dell'accaduto, sul quale circolavano innumerevoli versioni. Bryant decise che lui e il suo fratellastro, J.W. Milam, di 36 anni, si sarebbero incontrati quella domenica alle due di notte per \"dare una lezione al ragazzo\".\nL'omicidio.\nVerso la mezzanotte e mezza del 27 agosto, Bryant e Milam rapirono Emmett Till dalla casa del suo prozio. Secondo il racconto dei testimoni, lo portarono in auto verso un capannone in una piantagione presso la contea di Sunflower, dove lo seviziarono e gli spararono. Gli legarono un peso attorno al collo e gettarono il corpo nel fiume Tallahatchie presso Glendora, un altro villaggio a nord di Money.\nBen presto sospettati per la scomparsa, Bryant e Milam vennero arrestati il 29 agosto, dopo che avevano passato la serata con alcuni parenti a Ruleville, distante poche miglia dalla scena del crimine. Entrambi ammisero di aver portato via il ragazzo dalla casa del prozio, ma sostennero di averlo lasciato libero quella stessa notte. I due fratellastri tentarono di convincere tutti che il ragazzo fosse tornato a Chicago: in effetti, quando il corpo venne recuperato, l'unico mezzo per risalire all'identit\u00e0 della vittima fu l'anello che aveva al dito, che apparteneva a suo padre Louis e che la madre gli aveva dato prima che partisse.\nAppena si diffuse la notizia della scomparsa di Till, il \"leader\" del NAACP Medgar Evers, il segretario della sezione del Mississippi e Amzie Moore, il capo del capitolo della contea di Bolivar, si misero in azione, travestendosi da raccoglitori di cotone e andando nei campi per raccogliere informazioni utili a rintracciare il giovane venuto da Chicago. Al contempo alcuni ritenevano che fossero i parenti stessi di Till a tenerlo nascosto temendo rappresaglie, o che lo avessero gi\u00e0 fatto tornare a casa, dove sarebbe stato al sicuro.\nMoses Wright, che fu testimone al momento del rapimento di Till, rifer\u00ec allo sceriffo di aver sentito la voce di una donna identificare Emmett come \"quello l\u00ec\" e che dopo i due uomini lo avevano portato via in auto. Bryant e Milam sostennero invece che in seguito avevano scoperto che non era stato Till \"quello\" che aveva insultato la signora Bryant, e giurarono allo sceriffo George Smith che allora lo avevano lasciato andare. Dopo essere stati assolti, cambiarono versione e confessarono.\nIn un editoriale di venerd\u00ec 2 settembre, il giornalista di Greenville Hodding Carter afferm\u00f2 che \"le persone colpevoli di un crimine cos\u00ec efferato dovrebbero essere perseguite fino all'estremo limite consentito dalla legge\", un'affermazione coraggiosa, all'epoca, per un redattore di un giornale del Mississippi.\nIl funerale.\nDopo che il cadavere orribilmente sfigurato di Emmett Till venne scoperto, venne posto in una cassa di legno di pino e stava per essere interrato, ma Mamie Till volle che la salma facesse ritorno a Chicago. L'impresa di pompe funebri, viste le condizioni del corpo, non aveva intenzione di aprire la cassa, ma Mamie Till combatt\u00e9 risolutamente questa decisione: poich\u00e9 lo Stato del Mississippi non permetteva all'impresa di aprirla, Mamie minacci\u00f2 di farlo da sola, sostenendo che aveva diritto di vedere suo figlio per l'ultima volta. E dopo aver visto la salma, pretese che la cerimonia funebre si svolgesse con la bara aperta, e consent\u00ec a tutti di scattare fotografie, perch\u00e9 tutti vedessero come era stato ridotto il corpo di Till. Le fotografie del cadavere mutilato di Till ebbero una vasta diffusione negli Stati Uniti, e comparvero sulla rivista \"Jet\", suscitando un'intensa reazione popolare. Secondo alcune stime, circa 50.000 persone videro il corpo.\nEmmett Till fu sepolto il 6 settembre nel Burr Oak Cemetery ad Alsip, Illinois. Quello stesso giorno, Bryant e Milam vennero accusati dal \"grand jury\".\nIl processo.\nQuando Mamie Till giunse nel Mississippi per testimoniare al processo, and\u00f2 a stare nella casa di T.R.M. Howard, nella cittadina di Mound Bayou, dalla popolazione esclusivamente di colore. Assieme a lei, nella casa di Howard si trovavano giornalisti neri, tra cui Cloyte Murdock dell\"Ebony Magazine\", alcuni testimoni chiave e il membro del Congresso Charles Diggs, del Michigan, primo presidente del Congressional Black Caucus, organizzazione che rappresenta i membri di colore del Congresso. Howard era un importante \"leader\" del movimento per i diritti civili, membro di molte confraternite del Mississippi, il capo del Regional Council of Negro Leadership (RCNL) e uno dei neri pi\u00f9 ricchi dello Stato.\nIl giorno prima del processo, Frank Young, un contadino nero, si rec\u00f2 a casa di Howard e disse che gli era giunta voce che Milam e Bryant avevano avuto dei complici nel delitto. Le parole di Young diedero il via a un'indagine che vide una fino ad allora mai vista stretta collaborazione fra i tutori della legge locali, l'NAACP, la RCNL, giornalisti neri e giornalisti locali. Il processo ebbe inizio il 19 settembre. Moses Wright, il prozio di Emmett, era uno dei principali testimoni: indic\u00f2 con il dito uno dei due sospettati e disse \"\u00c8 lui\", intendendo l'uomo che aveva ucciso suo nipote.\nUn altro testimone chiave per l'accusa era Willie Reed, uno studente di 18 anni che viveva in una piantagione a Drew, Mississippi, nella contea di Sunflower: l'accusa lo aveva rintracciato grazie alle indagini partite dalla segnalazione di Young. Reed testimoni\u00f2 di aver visto un furgoncino all'esterno di un capannone in una piantagione vicino a Drew di propriet\u00e0 di Leslie Milam, fratello di J.W. Milam e Roy Bryant. Disse che all'interno, davanti, si trovavano quattro uomini bianchi, fra cui J.W. Milam, e che sul retro vi erano tre neri, fra cui Till. Quando il furgoncino spar\u00ec dentro il capannone, disse di aver sentito delle grida, come se fosse in atto un pestaggio. Disse di non conoscere l'identit\u00e0 degli altri neri.\nIl 23 settembre la giuria, composta da 12 maschi, tutti bianchi, assolse gli imputati. Il verdetto fu pronunciato in soli 67 minuti; uno dei giurati disse che si erano presi una \"pausa per prendersi una bibita\" per allungare il tempo fino a un'ora \"per farlo sembrare vero\". Quest'assoluzione scandalosa fece infuriare la gente non solo negli Stati Uniti, e contribu\u00ec a rafforzare il nascente movimento per i diritti civili.\nConseguenze del processo.\nGi\u00e0 durante il processo, Howard e alcuni giornalisti neri come James Hicks del \"Baltimore Afro-American\" fecero i nomi di diversi neri che, a quanto si credeva, si trovavano sul furgoncino presso Drew, tra cui tre lavoranti di J.W. Milam: Henry Lee Loggins, Levi 'Too-Tight' Collins e Joe Willie Hubbard. Nei mesi successivi al processo, sia Hicks sia Howard richiesero un'inchiesta federale contro lo sceriffo H.C. Strider, accusandolo di aver rinchiuso Collins e Loggins in prigione per impedire loro di testimoniare.\nNel gennaio del 1956 in un articolo sulla rivista \"Look\" per il quale vennero pagati 4.000 dollari, J.W. Milam e Roy Bryant ammisero al giornalista William Bradford Huie di aver ucciso Till: non temevano di venire processati due volte per lo stesso crimine, in forza del principio del \"Ne bis in idem\", sancito dalla Costituzione. Milam afferm\u00f2 che inizialmente la loro intenzione era di spaventare Till colpendolo con una pistola e minacciandolo di gettarlo da un dirupo, ma prosegu\u00ec dicendo che il ragazzo non si mostrava per nulla impaurito, non credeva che lo avrebbero realmente ucciso, e per tutto il tempo mantenne sempre un atteggiamento apertamente \"insolente\" e per nulla pentito, cos\u00ec che i fratelli conclusero che non rimaneva loro altra scelta se non dare a Till una lezione esemplare. L'articolo si concentrava esclusivamente sul ruolo di Milam e Bryant nell'omicidio, e non menzionava altri possibili complici.\nNel febbraio 1956 la versione di Howard del rapimento e dell'omicidio, che invece sosteneva il possibile coinvolgimento di Hubbard e Loggins, comparve nell'opuscolo \"Time Bomb: Mississippi Exposed and the Full Story of Emmett Till\" di Olive Arnold Adams. Pi\u00f9 o meno nello stesso periodo un giornalista bianco, la cui identit\u00e0 non \u00e8 ancora stata accertata e che usava lo pseudonimo di Amos Dixon, scrisse una serie di articoli sul \"California Eagle\" che presentavano sostanzialmente la stessa tesi di \"Time Bomb\", ma con descrizioni pi\u00f9 dettagliate del possibile ruolo svolto da Loggins, Hubbard, Collins e Leslie Milam. \"Time Bomb\" e gli articoli di Dixon non ebbero per\u00f2 un impatto duraturo sull'opinione pubblica: l'articolo di Huie divenne la versione maggiormente accettata degli eventi.\nNel 1957 Huie ritorn\u00f2 sul caso, sempre su \"Look\", in un articolo in cui informava che i concittadini di Milam e Bryant li evitavano e i loro esercizi commerciali stavano chiudendo a causa degli scarsi guadagni.\nMilam e Bryant morirono entrambi di cancro, rispettivamente nel 1980 e nel 1994: i due non mostrarono mai alcun rimorso per l'omicidio di Till, anzi davano l'impressione di credere di non aver fatto nulla di male. In effetti, solo pochi mesi prima di morire Bryant si lament\u00f2 amaramente in un'intervista di non aver mai ricavato tanti soldi dalla morte di Till quanti gliene sarebbero spettati, e che anzi questo fatto gli aveva rovinato la vita.\nNel 1991 una strada di Chicago venne chiamata \"Emmett Till Road\"; nel 2006 una targa posta sul luogo della morte di Till venne sfregiata e scomparve nell'agosto 2007. Circa una settimana dopo venne sostituita da una replica.\nIndagini recenti.\nNel 1996 Keith Beauchamp inizi\u00f2 una serie di ricerche per un film che progettava di girare sulla vicenda, e giunse alla conclusione che potessero essere state coinvolte nell'omicidio non meno di 14 persone. Nel corso delle sue interviste riusc\u00ec a parlare con testimoni oculari che prima di allora non avevano mai parlato pubblicamente. Decise allora di produrre un documentario, completato nove anni dopo, \"The Untold Story of Emmett Louis Till\". Dalla visione del documentario partirono dall'NAACP e da altri diverse richieste perch\u00e9 il caso fosse riaperto. Nel documentario sono incluse anche due lunghe interviste a Loggins e Reed, gi\u00e0 sentiti dai Beito nel 2001: Loggins ripet\u00e9 la sua versione, negando ogni coinvolgimento. Beauchamp si \u00e8 per\u00f2 sempre decisamente rifiutato di fare i nomi delle 14 persone, cinque delle quali sarebbero ancora vive, che a suo dire avrebbero preso parte all'omicidio.\nNel 2001 David T. Beito, professore associato all'Universit\u00e0 dell'Alabama, e Linda Royster Beito, preside del dipartimento di scienze sociali dello Stillman College, furono i primi, dopo decenni, a rintracciare e intervistare due dei testimoni principali del processo: Henry Lee Loggins e Willie Reed, nell'ambito di alcune loro ricerche per una biografia di T.R.M. Howard. Nell'intervista rilasciata ai due studiosi, Loggins neg\u00f2 di aver saputo nulla dell'omicidio o di essere stato a bordo del furgone parcheggiato davanti al capannone a Drew. Reed ripet\u00e9 la testimonianza fatta al processo, di aver visto tre neri e quattro bianchi (fra cui J.W. Milam) a bordo. Quando per\u00f2 gli venne chiesto di provare a identificarli, non fece il nome di Loggins. I Beito scoprirono inoltre che Levi \"Too-Tight\" Collins, un altro uomo di colore che apparentemente sarebbe stato a bordo del furgone, era morto nel 1993.\nIl 10 maggio 2004 il Dipartimento della Giustizia degli Stati Uniti annunci\u00f2 la riapertura del caso, allo scopo di determinare se altri al di fuori di Milam e Bryant fossero stati coinvolti. Sebbene il reato secondo la legge federale fosse caduto in prescrizione, i colpevoli potevano ancora essere perseguiti di fronte al tribunale dello Stato, e l'indagine fu portata avanti dall'FBI e dai pubblici ufficiali del Mississippi in stretta collaborazione. Poich\u00e9 all'epoca non si era proceduto a fare alcuna autopsia sul corpo di Till, la salma venne riesumata il 31 maggio 2005 e il \"coroner\" della contea di Cook, nell'Illinois, si occup\u00f2 di eseguirla; il corpo venne riseppellito dai parenti il 4 giugno, dopo essere stato identificato con certezza come quello di Emmett Till.\nNel febbraio 2007 il giornale \"Clarion-Ledger\" di Jackson rifer\u00ec che n\u00e9 l'FBI n\u00e9 il \"Grand Jury\" della contea di Leflore, composto da Joyce Chiles, pubblico ministero di colore, avevano ritenuto credibile l'affermazione di Keith Beauchamp secondo cui 14 persone avessero preso parte al rapimento e all'omicidio di Emmett Till, o che alcuna di queste fosse ancora viva. Il \"Grand Jury\" decise inoltre di non perseguire Carolyn Bryant Donham, ex moglie di Roy Bryant. N\u00e9 l'FBI n\u00e9 il \"Grand Jury\" avevano trovato prova del fatto che Henry Lee Loggins, che al presente viveva in un ospizio in Ohio, identificato da Beauchamp come uno dei sospettati, avesse avuto alcun ruolo nel crimine. A parte Loggins, Beauchamp rifiuta tuttora di fare altri nomi, sebbene l'FBI e il \"District Attorney\" abbiano concluso le loro indagini: in un articolo del 18 febbraio 2007 sul \"Clarion-Ledger\", Jerry Mitchell bolla semplicemente le accuse di Beauchamp come \"una leggenda\". Nello stesso articolo vengono smontate le voci che volevano che Till fosse stato castrato dai suoi torturatori: questa teoria era stata presentata acriticamente per la prima volta nel documentario di Beauchamp \"Untold Story\", sebbene Mamie Till-Mobley (la madre di Emmett) avesse detto in un documentario precedente girato da Stanley Nelson, \"The Murder of Emmett Till\" (2003), che gli organi genitali di suo figlio erano intatti quando aveva esaminato il cadavere. L'autopsia effettuata di recente, come riportato da Mitchell, conferma il resoconto originario della Mobley-Till.\nNel marzo 2007 la famiglia Till ricevette i risultati dell'indagine svolta dall'FBI: dal rapporto pubblicato il 29 marzo 2007, Emmett Till era morto per una ferita di arma da fuoco alla testa, e presentava fratture ai polsi, al cranio e alle gambe."}
{"id": "1508182", "revid": "1305772", "url": "https://it.wikipedia.org/wiki?curid=1508182", "title": "Madden NFL 06", "text": "Madden NFL 06 \u00e8 un videogioco sportivo sviluppato e pubblicato dall'Electronic Arts nel 2005 per le principali piattaforme di gioco. Il gioco fa parte della serie Madden NFL."}
{"id": "1508184", "revid": "1305772", "url": "https://it.wikipedia.org/wiki?curid=1508184", "title": "Madden NFL 2005", "text": "Madden NFL 2005 \u00e8 un videogioco sportivo sviluppato e pubblicato dall'Electronic Arts nel 2004 per le principali piattaforme di gioco. Il gioco fa parte della serie Madden NFL."}
{"id": "1508185", "revid": "1714743", "url": "https://it.wikipedia.org/wiki?curid=1508185", "title": "Giorgio I d'Assia-Darmstadt", "text": "Biografia.\nEra il quarto figlio del langravio d'Assia Filippo il Magnanimo, e di sua moglie, Cristina di Sassonia.\nRegno.\nA seguito della morte del padre, nel 1567, l'Assia venne divisa tra i quattro figli. Giorgio I ricevette l'alta contea di Katzenelnbogen e scelse Darmstadt come sua residenza ufficiale.\nDeterminato, Giorgio inizi\u00f2 a trasformare la citt\u00e0 di Darmstadt in una citt\u00e0 residenziale. Il castello fu ampliato e fortificato con fossati e bastioni. Nel castello furono costruiti l'armeria e le scuderie, nonch\u00e9 un nuovo edificio per le autorit\u00e0 governative. Anche l'ampio giardino del palazzo (\"Herrngarten\") a nord del palazzo \u00e8 stato creato per la rappresentazione principesca. Dal 1572 al 1580, il costruttore Jakob Kesselhuth trasform\u00f2 una tenuta in residenza di caccia di Kranichstein.\nIl padre di Giorgio si convert\u00ec alla dottrina luterana nel 1524 e attu\u00f2 questa Riforma anche nel suo Langraviato. Sia gli ecclesiastici che i sudditi dovevano professare la \u201cretta fede\u201d. Per apprenderlo, Giorgio introdusse l'istruzione obbligatoria.\nIl suo governo era caratterizzato da un grande zelo per il lavoro, una severit\u00e0 inflessibile e standard morali estremamente rigidi. Presumibilmente, quindi, l'Assia-Darmstadt, a differenza delle aree dell'Assia dei suoi fratelli, fu coinvolta nella prima ondata della prima caccia alle streghe moderna. Sotto il suo governo, sono state registrate 37 esecuzioni per stregoneria tra il 1582 e il 1590, tra cui Wolf Weber di circa 11 anni e una ragazza di circa 16 anni.\nD'altra parte, sotto il suo governo, Darmstadt non solo conobbe un boom economico (il numero degli abitanti raddoppi\u00f2), ma anche i primi elementi di un sistema sociale, come la costruzione di una casa per i poveri nel 1592 e l'educazione degli orfani nel castello dal 1594.\nMatrimoni.\nPrimo Matrimonio.\nGiorgio spos\u00f2 il 17 agosto 1572, la principessa Maddalena di Lippe (24 febbraio 1552-26 febbraio 1587), figlia del conte Bernardo VIII di Lippe. Ebbero dieci figli:\nSecondo Matrimonio.\nSpos\u00f2, il 25 maggio 1589, Eleonora di W\u00fcrttemberg (22 marzo 1552-12 gennaio 1618), figlia di Cristoforo di W\u00fcrttemberg. Ebbero un figlio:\nMorte.\nEgli mor\u00ec il 7 febbraio 1596 e il langraviato pass\u00f2 al suo figlio Luigi."}
{"id": "1508187", "revid": "466539", "url": "https://it.wikipedia.org/wiki?curid=1508187", "title": "Luoyang", "text": "Luoyang (, Wade-Giles :\" Loyang\") \u00e8 una citt\u00e0 della provincia del Henan in Cina. Ha pi\u00f9 di sei milioni di abitanti (2010) e occupa un'area di 15.492 km\u00b2.\nStoria.\nLocalizzata nella pianura centrale cinese, attraversata dal fiume Luo, Luoyang \u00e8 una delle sette antiche capitali cinesi. La citt\u00e0 originale fu costruita nel XI a.C.: e prese il nome di Chengzhou, anche se gi\u00e0 nel V millennio a.C. \u00e8 stata un centro di comunit\u00e0 protoagricole, e verso il III millennio a.C. la piana sub\u00ec un forte popolamento.\nFu la capitale della dinastia Zhou a partire dal 770 a.C. La citt\u00e0 fu distrutta durante una guerra civile nel 510 a.C. e ricostruita l'anno seguente per volere del re. Nella zona occidentale della citt\u00e0 attuale, sempre ai tempi della dinastia Zhou, fu fondata Wangcheng, localit\u00e0 nella quale il re Ping install\u00f2 la sede del suo regno. In questo sito sono state rinvenute una cinta muraria e palazzi in legno con tetto in ceramica. \nNell'anno 25 d.C., Luoyang si convert\u00ec nella capitale della Dinastia Han orientale. Durante la dinastia degli Han Orientali (25-220 d.C.) la vecchia Wangcheng fu rifondata col nome di Luoyi o Luoyang. A quei tempi l'imperatore Guag Wu attiv\u00f2 i lavori di ampliamento della cinta muraria e della ristrutturazione del palazzo reale \"Nan Gong\". Sulla riva destra del fiume Luo invece \u00e8 stato rinvenuto un centro di strutture rituali, costruito a partire dal 59 a.C. A poca distanza dal centro di strutture rituali si notano i resti dell'Accademia Imperiale, impreziosita da classici Confuciani.\nLa dinastia Wei e anche la dinastia J\u00ecn si stabilirono in Luoyang. Per vari secoli fu il centro di gravit\u00e0 della Cina, ciononostante, la fine della dinastia Jin port\u00f2 alla distruzione della citt\u00e0. Nell'anno 68 d.C. vi fu costruito il primo tempio buddista della Cina, il monastero del cavallo bianco, il quale \u00e8 ancora esistente anche se non rimane quasi nulla degli edifici originali. Il tempio attuale \u00e8 praticamente una costruzione del XVI secolo.\nSono stati rinvenuti invece i resti della cinta muraria, lunga 13 chilometri e quelli dei palazzi \"Nan Gong\" e \"Bei Gong\", quest'ultimo costruito intorno al 65 d.C. dall'Imperatore Ming Di. Nel 493, la dinastia Wei del Nord trasfer\u00ec la capitale da Datong a Luoyang e inizi\u00f2 la costruzione delle Grotte di Longmen e la ristrutturazione della citt\u00e0. Pi\u00f9 di 30.000 rappresentazioni del Buddha della epoca di questa dinastia si trovano in queste grotte."}
{"id": "1508188", "revid": "1305772", "url": "https://it.wikipedia.org/wiki?curid=1508188", "title": "Madden NFL 2004", "text": "Madden NFL 2004 \u00e8 un videogioco sportivo sviluppato e pubblicato dall'Electronic Arts nel 2003 per le principali piattaforme di gioco. Il gioco fa parte della serie Madden NFL."}
{"id": "1508189", "revid": "842", "url": "https://it.wikipedia.org/wiki?curid=1508189", "title": "Madden 2005", "text": ""}
{"id": "1508190", "revid": "287204", "url": "https://it.wikipedia.org/wiki?curid=1508190", "title": "Teresa Berganza", "text": "Biografia.\nStudi\u00f2 pianoforte e canto al Conservatorio Reale di Madrid, vincendo nel 1954 il primo premio per la disciplina di canto. Ha debuttato in concerto nella sua citt\u00e0 natale, Madrid, l'anno seguente.\nL'esordio sulla scena teatrale fu nel ruolo di Dorabella in \"Cos\u00ec fan tutte\", al Festival di Aix-en-Provence del 1957. In quello stesso anno debutt\u00f2 anche al Teatro alla Scala e l'anno seguente a Glyndebourne.\nUn anno dopo \u00e8 sul palcoscenico di Dallas insieme a Maria Callas nella Medea di Cherubini.\nDestinata a divenire interprete mozartiana e rossiniana per eccellenza, nel 1959 interpret\u00f2 Rosina in \"Il barbiere di Siviglia\" al Royal Opera House di Londra, ruolo che divenne uno dei suoi cavalli di battaglia. Nel 1967 debutt\u00f2 al Metropolitan Opera di New York come Cherubino ne \"Le nozze di Figaro\".\nFu interprete nel 1987 al Rossini Opera Festival della prima riproposizione in epoca moderna, nella versione per orchestra elaborata da Salvatore Sciarrino, della cantata \"Giovanna D'Arco\", composta originalmente nel 1832 per voce sola e pianoforte da Gioachino Rossini.\n\u00c8 stata interprete anche di concerti, in cui debutt\u00f2 alla Carnegie Hall nel 1964. Il suo repertorio include \"chansons\", romanze e lieder in lingua spagnola, lingua francese, lingua tedesca e lingua russa.\n\u00c8 apparsa in nove produzioni cinematografiche operistiche. Le pi\u00f9 rilevanti sono una celebre edizione de \"Il barbiere di Siviglia\" del 1972 con la regia di Jean-Pierre Ponnelle e il film di Joseph Losey \"Don Giovanni\", nel ruolo di Zerlina. Inoltre \"Werther\" e \"Carmen\" (1980).\nNel 1992 cant\u00f2 \"Himno a la alegr\u00eda\" con Giacomo Aragall, Jos\u00e9 Carreras, Montserrat Caball\u00e9 e Pl\u00e1cido Domingo nella cerimonia d'apertura dei Giochi della XXV Olimpiade.\nApprezzata per la tecnica vocale, l'intelligenza musicale e la presenza scenica, ha vinto per tre volte il Grand Prix Acad\u00e9mie Charles Cros. Nel 1994 \u00e8 divenuta la prima donna eletta nell'Accademia Reale delle Arti di Spagna. Nel 1996 ha vinto il Premio Nacional de M\u00fasica.\nInsegna canto all'Escuela Superior de M\u00fasica Reina Sof\u00eda e tiene \"Master Class\" in tutto il mondo. Fra i suoi studenti figurano Mar\u00eda Bayo e Jorge Chamin\u00e9.\nDal 1957 al 1977 \u00e8 stata sposata con il pianista e compositore F\u00e9lix Lavilla, con cui ha registrato diversi dischi e si \u00e8 esibita a lungo in tourn\u00e9e. Dalla loro unione sono nati tre figli, fra cui il soprano Cecilia Lavilla Berganza."}
{"id": "1508191", "revid": "767487", "url": "https://it.wikipedia.org/wiki?curid=1508191", "title": "Cozme\u0219ti (Ia\u0219i)", "text": "Cozme\u0219ti \u00e8 un comune della Romania di 2.992 abitanti, ubicato nel distretto di Ia\u0219i, nella regione storica della Moldavia.\nIl comune \u00e8 formato dall'unione di 3 villaggi: Cozme\u0219ti, Podolenii de Jos, Podolenii de Sus."}
{"id": "1508192", "revid": "38720", "url": "https://it.wikipedia.org/wiki?curid=1508192", "title": "Isotta Fraschini Delta", "text": "L'Isotta Fraschini Delta era un motore aeronautico 12 cilindri a V rovesciata raffreddato ad aria costruito dall'azienda italiana Isotta Fraschini nel periodo che va dagli anni trenta alla seconda guerra mondiale.\nDescrizione tecnica.\nLa configurazione adottata era piuttosto rara per un motore di queste dimensioni in quanto esistevano dei problemi di raffreddamento. Essendo i cilindri posti in linea su ogni bancata, il flusso d'aria diminuiva verso la parte posteriore con il pericolo di surriscaldamento dell'ultimo cilindro. Inizialmente, nella versione RC 35, sviluppava una potenza di 700 CV, aumentata nelle versioni successive sino ad arrivare agli 850 CV sviluppati dalla versione IV. Pur non essendo un motore ampiamente utilizzato venne installato in diversi velivoli, soprattutto prototipi.\nSebbene un motore in linea raffreddato ad aria risultasse gi\u00e0 sorpassato negli anni trenta, il \"Delta\" era caratterizzato da alcune sofisticate scelte tecniche. Per esempio le valvole erano azionate da due alberi a camme in testa (DOHC) che ricevevano il moto da un albero nella parte posteriore del motore. Le feritoie di scarico uscivano nella parte interna della V del motore permettendo ai tubi di scarico di uscire sotto alla cappottatura del motore."}
{"id": "1508193", "revid": "709565", "url": "https://it.wikipedia.org/wiki?curid=1508193", "title": "Fontanile Vascapine", "text": "Il fontanile Vascapine \u00e8 un fontanile naturale situato nel territorio comunale di Caravaggio, nella parte meridionale della provincia di Bergamo, in Lombardia. Il fontanile si trova ad est della frazione di Masano, in un'area agricola caratterizzata dalla presenza delle cascine Purgatorio (poco pi\u00f9 a nordovest) e Inferno (a sudovest).\nEtimologicamente, il nome del fontanile (derivante da \"vasca pi(e)ne\") ne rievoca l'abbondanza e la morfologia, che ricorda una grande vasca.\nLe acque del fontanile Vascapine confluiscono nella Roggia Rognola, che poco pi\u00f9 avanti lungo il proprio corso interseca il Fosso Bergamasco.\nBiomi.\nL'ambiente tipico delle Vascapine \u00e8 il canneto, caratterizzato dalla presenza di specie poco comuni; la principale \u00e8 il tuffetto (\"Tachybaptus ruficollis\"), che fra primavera ed estate \u00e8 solito frequentare anse fluviali e piccoli specchi d'acqua caratterizzati da una flora palustre.\nOltre al tuffetto, le Vascapine ospitano anatre, cigni, oche del Campidoglio, gallinelle selvatiche, gazze marine e diverse specie di uccelli migratori."}
{"id": "1508195", "revid": "287204", "url": "https://it.wikipedia.org/wiki?curid=1508195", "title": "Metodo di Galerkin", "text": ""}
{"id": "1508196", "revid": "767487", "url": "https://it.wikipedia.org/wiki?curid=1508196", "title": "Criste\u0219ti (Ia\u0219i)", "text": "Criste\u0219ti \u00e8 un comune della Romania di 4.339 abitanti, ubicato nel distretto di Ia\u0219i, nella regione storica della Moldavia.\nIl comune \u00e8 formato dall'unione di 3 villaggi: Criste\u0219ti, Heresti e Homi\u021ba."}
{"id": "1508197", "revid": "125927383", "url": "https://it.wikipedia.org/wiki?curid=1508197", "title": "Raffaella Brutto", "text": "Biografia.\nRaffaella Brutto inizia a sciare da piccolissima verso i due anni, e all'et\u00e0 di 7 anni inizia a praticare lo snowboard. Nel 1998 lo Sci Club La Thuile forma la sezione snowboard ed entra subito a farne parte.\nNel 1999 inizia a gareggiare a livello regionale con ottimi piazzamenti e primi posti.\nNel 2001 nella specialit\u00e0 snowboard cross e gigante parallelo vince sia i Campionati italiani sia il Pinocchio Internazionale nella Categoria Ragazzi.\nNell'estate del 2002 entra a far parte della squadra del Comitato Valdostano ASIVA. Fino al 2004 pratica il pattinaggio artistico a rotelle a livello agonistico, classificandosi al terzo posto ai Campionati europei del 2002 a Scanno nella specialit\u00e0 Coppia Danza, insieme a Matteo Fraschini, e vincendo la Coppa Europa del 2003 a Friburgo nella specialit\u00e0 Solo Dance.\nDal 2004, all'et\u00e0 di 16 anni, inizia a partecipare alle Gare FIS ottenendo ottimi risultati. Viene subito convocata per partecipare ai Campionati Mondiali Junior di Boardercross in Germania ad Oberwiesenthal e, subito dopo, alla finale di Coppa del Mondo di snowboard a Bardonecchia dove a causa di un infortunio, in training, non pot\u00e9 gareggiare.\nNel 2005 vince la Coppa Italia, si piazza al 7\u00ba posto in Coppa Europa, pur avendo partecipato a sole 3 gare e viene inserita nella squadra Nazionale come Atleta osservata.\nNel 2006 entra effettivamente in Nazionale come atleta del Gruppo Coppa Europa e partecipa a due gare di Coppa del Mondo e nel settembre inizia a gareggiare per lo Snow Club Courmayeur avendo lo Sci Club La Thuile chiuso la sezione snowboard.\nNel 2007 partecipa ai Mondiali di Arosa come unica italiana nel boardercross giungendo 27\u00aa, risultato che bisser\u00e0 due anni dopo nell'edizione di Gangwon 2009 in Corea. Conquista il podio piazzandosi al terzo posto alla XXIII Universiade invernale di Torino. Si piazza al secondo posto nell'unica gara di Coppa Europa alla quale ha partecipato e vince il titolo a Colere di campionessa italiana sia assoluti che agli .\nIl 2008 pur iniziando con un primo posto in Austria non \u00e8 un anno fortunato a gennaio subisce un infortunio alla caviglia in una Gara di Coppa del Mondo a Leysin che la tiene ferma per alcuni mesi. Nonostante la caviglia dolorante partecipa ai Mondiali juniores e si laurea nuovamente campionessa nazionale piazzandosi al primo posto sia assoluto che a Plan Val Passiria e il terzo assoluto nella categoria senior. A settembre in Argentina un altro infortunio al gomito.\nNel 2009 partecipa ai Mondiali in Corea del Sud, giungendo 27\u00aa nella sua disciplina, e alla XXIV Universiade invernale di Harbin in Cina conquistando nuovamente la medaglia di bronzo.\nPartecipa alla gara di Coppa del Mondo a La Molina (Spagna) piazzandosi al 6\u00ba posto e alle Finali di Coppa del Mondo riuscendo ad arrivare in finale e conquistare il 4\u00ba posto.\nSi riconferma campionessa italiana di snowboard cross agli assoluti di Canazei, risultato che otterr\u00e0 anche l'anno seguente sullo stesso tracciato di gara e nel mese di novembre entra a far parte del CS Esercito (Centro Addestramento Alpino - Reparto Attivit\u00e0 Sportive - Courmayeur)\nNel 2010 \u00e8 l'unica atleta italiana di snowboard cross qualificata per XXI Giochi olimpici invernali di dove ottiene un 17\u00ba posto sul tracciato di Cypress Mountain.\nNel 2011 partecipa a gare di Coppa del Mondo con ottimi piazzamenti, nel gennaio partecipa ai Mondiali a La Molina, in Spagna, e riesce a conquistare l'ottavo posto nonostante la rottura del legamento crociato anteriore.\nA causa dell'infortunio deve interrompere l'attivit\u00e0 sportiva cos\u00ec collabora con Eurosport come commentatore tecnico delle gare di snowboard.\nNel 2012 dopo l'operazione al ginocchio riprende l'attivit\u00e0 agonistica con partecipazioni a gare nel Circo bianco, riuscendo ad ottenere una vittoria in Coppa Europa, sul tracciato di Cervinia, e in dicembre conquista il primo podio in Coppa del Mondo a Montafon in Austria, chiudendo seconda alle spalle della canadese Dominique Maltais.\nVita privata.\nIl 26 febbraio 2022 \u00e8 nata ad Aosta la sua primogenita Estelle, avuta dal fidanzato."}
{"id": "1508198", "revid": "1305772", "url": "https://it.wikipedia.org/wiki?curid=1508198", "title": "Madden NFL 2002", "text": "Madden NFL 2002 \u00e8 un videogioco sportivo sviluppato e pubblicato dall'Electronic Arts nel 2001 per le principali piattaforme di gioco. Il gioco fa parte della serie Madden NFL."}
{"id": "1508200", "revid": "92723", "url": "https://it.wikipedia.org/wiki?curid=1508200", "title": "Chac Mool", "text": " \nIl Chac Mool \u00e8 un modello di scultura con funzione di altare, tipico della mesoamerica precolombiana che riproduce una figura umana, adorna di gioielli, in posizione reclinata con la testa alzata e rivolta verso il lato destro, con un recipiente appoggiato sul ventre.\nSu questo recipiente venivano appoggiate le offerte in occasione dei sacrifici; nella cultura azteca, questi sacrifici potevano arrivare a sangue e cuori umani; secondo altri, avendo il recipiente forma circolare, richiamerebbe il cenote e avrebbe potuto contenere della semplice acqua, e avere la stessa funzione di uno specchio di ossidiana, usato nella cultura nahuatl come strumento per la meditazione.\nIl significato certo della posizione della statua rimane tuttavia sconosciuto.\nI Chac Mool sono stati trovati all'interno o attorno ai templi nei siti toltechi e in altri siti messicani del periodo postclassico, nonch\u00e9 nei siti postclassici della civilt\u00e0 Maya con pesanti influenze tolteche, come ad esempio Chich\u00e9n Itz\u00e1.\nIl nome originale di questo tipo di sculture rimane sconosciuto. Il nome Chac Mool viene attribuito arbitrariamente dall'archeologo dilettante Augustus Le Plongeon, che port\u00f2 alla luce una delle statue a Chich\u00e9n Itz\u00e1 nel 1875. Le Plongeon chiam\u00f2 la statua \"Chaacmol\", traducendolo dal Maya yucateco come l\"'artiglio veloce come un fulmine\". Secondo Le Plongeon la statua avrebbe raffigurato un precedente dominatore di Chich\u00e9n Itz\u00e1. \nIl sostenitore di Le Plongeon, lo statunitense Stephen Salisbury, pubblic\u00f2 un articolo sulle sue scoperte, correggendo tuttavia l'ortografia in \"chacmool\" dall'antica parola Maya indicante il puma.\nSono stati trovati Chac Mool in tutto il Messico centrale e lo Yucat\u00e1n. Oltre a Chich\u00e9n Itz\u00e1 e Tula, possiamo ricordare Citt\u00e0 del Messico, Cempoala nel Michoac\u00e1n nonch\u00e9 Tlaxcala e Quirigu\u00e1 in Guatemala.\nI Chac Mool non vanno confusi con Chaac, una delle principali divinit\u00e0 della mitologia Maya, associato principalmente con il tuono e la pioggia, ma che non ha relazione con questo tipo di sculture."}
{"id": "1508202", "revid": "1305772", "url": "https://it.wikipedia.org/wiki?curid=1508202", "title": "Madden NFL 2003", "text": "Madden NFL 2003 \u00e8 un videogioco sportivo sviluppato e pubblicato dall'Electronic Arts nel 2002 per le principali piattaforme di gioco. Il gioco fa parte della serie Madden NFL."}
{"id": "1508204", "revid": "842", "url": "https://it.wikipedia.org/wiki?curid=1508204", "title": "EA Tiburon", "text": ""}
{"id": "1508208", "revid": "212348", "url": "https://it.wikipedia.org/wiki?curid=1508208", "title": "Matthew Brown (giocatore di baseball)", "text": "Ha fatto il suo debutto in MLB il 10 maggio 2007 come \"sostituto battitore\" (Pinch Hitter) contro i Cleveland Indians e venne eliminato al volo dall'esterno sinistro.\nIl suo numero di casacca \u00e8 il 43.\nNella stagione 2007 gioc\u00f2 in tutto quattro partite.\nHa preso parte alla prima serie del telefilm Instant Star nel ruolo di Shay Mills, nipote del produttore Darius Mills.\nHa vinto la medaglia di bronzo alle olimpiadi di Pechino."}
{"id": "1508210", "revid": "1612275", "url": "https://it.wikipedia.org/wiki?curid=1508210", "title": "Placito", "text": "In antichit\u00e0 per placito, si intendeva il parere del giudice su una lite o disputa.\nIl vocabolo deriva dal latino \"pl\u00e0citum\", da \"pl\u00e0cere\", piacere, da cui il significato secondario di ordinare e decidere.\nNel periodo franco i conti o i visconti, rappresentanti del potere temporale in vece dell'imperatore, erano chiamati ad intervenire sulle dispute perlopi\u00f9 di genere immobiliare tra le parti. \nFamosi sono i Placiti cassinesi, ossia le quattro testimonianze giurate del X secolo sulla disputa dell'appartenenza di alcuni terreni benedettini a Capua, Sessa Aurunca e Teano.\nSolitamente il luogo in cui avveniva la disputa era il \"mallo pubblico\" (\"mallum\"), cio\u00e8 il tribunale o la pubblica assemblea giudiziaria dell'epoca."}
{"id": "1508211", "revid": "203463", "url": "https://it.wikipedia.org/wiki?curid=1508211", "title": "Zhu Chen", "text": "Nel 1988 divenne la prima giocatrice cinese ad imporsi in una competizione internazionale, vincendo il campionato del mondo femminile U12 in Romania. Vinse anche due volte, nel 1994 e 1996, il campionato del mondo femminile U20.\nNel 2001, all'et\u00e0 di 25 anni, sconfisse la campionessa in carica Alexandra Kosteniuk per 5 \u2013 3, diventando la nona campionessa del mondo di scacchi. Nel 2004 si doveva svolgere il successivo torneo per il titolo nella repubblica ex sovietica della Georgia, ma ella dovette rinunciare a causa di una gravidanza.\nZhu \u00e8 sposata con il Grande Maestro Mohamad Al-Modiahki, cittadino del Qatar, ed attualmente compete per quel paese. Studia a Pechino all'Universit\u00e0 Tsinghua.\nHa ottenuto il suo miglior punteggio Elo nel gennaio 2008, con 2548 punti.\nDall'ottobre 2018 ricopre l'incarico di tesoriere FIDE."}
{"id": "1508213", "revid": "767487", "url": "https://it.wikipedia.org/wiki?curid=1508213", "title": "Cucuteni", "text": "Cucuteni \u00e8 un comune della Romania di 1.353 abitanti, ubicato nel distretto di Ia\u0219i, nella regione storica della Moldavia.\nIl comune \u00e8 formato dall'unione di 4 villaggi: B\u0103iceni, B\u0103rb\u0103te\u0219ti, Cucuteni, S\u0103c\u0103re\u0219ti.\nNel 1884 furono scoperti nella zona numerosi reperti risalenti al Neolitico, che spinsero gli studiosi a considerare quella dell'area una cultura diversa dalle altre scoperte in Europa, tanto da nominarla con il nome del villaggio: \"Cultura di Cucuteni\".\nBuona parte dei reperti raccolti sono oggi conservati in un museo archeologico visitabile in loco, che conserva inoltre un sepolcro di epoca traco-getica, contenente numerosi manufatti in oro.\nAltri monumenti di interesse del comune sono la Chiesa della Trasfigurazione (\"Schimbarea la fa\u0163\u0103\") del 1777, la chiesa \"Sfin\u0163ii Voievozi\" del 1804 e il palazzo della famiglia Cantacuzino, del XVII-XVIII secolo."}
{"id": "1508215", "revid": "44939", "url": "https://it.wikipedia.org/wiki?curid=1508215", "title": "Diffrazione ai raggi X", "text": ""}
{"id": "1508216", "revid": "44939", "url": "https://it.wikipedia.org/wiki?curid=1508216", "title": "Diffrazione a raggi X", "text": ""}
{"id": "1508221", "revid": "1718925", "url": "https://it.wikipedia.org/wiki?curid=1508221", "title": "Casa famiglia (serie televisiva)", "text": "Casa famiglia \u00e8 una serie televisiva italiana prodotta dalla Faso Film S.r.l. in collaborazione con Rai Fiction.\nProduzione e distribuzione.\n\"Casa famiglia\" \u00e8 uno spin-off/sequel della serie televisiva \"Un prete tra noi\": le storie del protagonista don Marco, interpretato da Massimo Dapporto, raggiunsero su Rai 2 un successo tale che port\u00f2 alla realizzazione di una nuova serie, questa volta destinata a Rai 1, con un nuovo scenario pi\u00f9 vicino alle famiglie. La trama di \"Casa famiglia\" \u00e8 comunque comprensibile anche per chi non ha seguito la serie \"Un prete tra noi\".\nIn questa serie, don Marco lascia Rebibbia e accetta l'incarico di dirigere la casa famiglia al posto di don Marcello, da tempo malato. La serie \u00e8 formata da due stagioni: la prima \u00e8 stata trasmessa nel 2001 e la seconda nel 2003.\nAchille Manzotti ricopre vari ruoli nel cast tecnico di questa fiction. \u00c8 infatti ideatore, soggettista, sceneggiatore e produttore di \"Casa famiglia\". Le musiche della serie, replicata pi\u00f9 volte anche da TV2000 e Rai Premium, sono state composte da Andrea Guerra."}
{"id": "1508225", "revid": "173617", "url": "https://it.wikipedia.org/wiki?curid=1508225", "title": "Compromesso di Atlanta", "text": "Con Compromesso di Atlanta (\"Atlanta Exposition Speech\") si intende un celebre discorso del leader afroamericano Booker T. Washington tenuto ad Atlanta, Georgia, il 18 settembre 1895, considerato tra i pi\u00f9 importanti e influenti discorsi della storia statunitense."}
{"id": "1508229", "revid": "118376048", "url": "https://it.wikipedia.org/wiki?curid=1508229", "title": "Colin Wilson", "text": "Le opere di Wilson comprendono saggi nell'ambito della psicologia, archeologia, letteratura e arte, nonch\u00e9 romanzi di fantascienza, horror e gialli. Dal suo romanzo \"I vampiri dello spazio\" \u00e8 stato tratto il film \"Space Vampires\" (\"Lifeforce\").\nBiografia.\nWilson \u00e8 nato e cresciuto a Leicester. Lasci\u00f2 gli studi all'et\u00e0 di 16 anni e lavor\u00f2 in fabbrica e in altre attivit\u00e0, nel frattempo dedicava il suo tempo libero alla lettura. Nel 1956, a 24 anni, pubblic\u00f2 \"The Outsider\" dove analizzava il ruolo dei cosiddetti \"outsider\" nella cultura affrontando alcuni personaggi di rilievo (tra i quali Jean-Paul Sartre, Ernest Hemingway, Hermann Hesse, Fyodor Dostoyevsky, T.E. Lawrence e Vincent van Gogh), indagandoli sotto l'aspetto dell'alienazione sociale: il libro ebbe grande successo e contribu\u00ec in maniera rilevante alla popolarizzazione del lavoro di questi autori."}
{"id": "1508232", "revid": "3115", "url": "https://it.wikipedia.org/wiki?curid=1508232", "title": "Gandeggh\u00fctte", "text": "La Gandeggh\u00fctte \u00e8 un rifugio situato nel comune di Zermatt (Vallese), nella Mattertal, nelle Alpi Pennine, a 3.029\u00a0m s.l.m.\nCaratteristiche e informazioni.\nSi trova sul dosso roccioso che separa lOderer Theodulgltscher e Unterer Theodulgletscher.\nDal rifugio passa il Tour del Monte Rosa.\nAccessi.\nIn generale, l'accesso avviene da Zermatt con la funivia del Trockener Steg (2939\u00a0m s.l.m.) e sentiero di 30 minuti circa. D'inverno il rifugio \u00e8 raggiunto dalla pista da sci n\u00b0 74."}
{"id": "1508236", "revid": "767487", "url": "https://it.wikipedia.org/wiki?curid=1508236", "title": "Rolando Fontan", "text": "Biografia.\nLaureato in giurisprudenza a Bologna, ha lavorato come segretario comunale in differenti comuni del Trentino.\nHa iniziato la sua carriera politica avvicinandosi al partito indipendentista neo-costituito \"Lega Nord\".\nRolando Fontan \u00e8 stato deputato dal 1994 al 2001, per due legislature. \u00c8 stato membro della Commissione parlamentare per le riforme costituzionali (cosiddetta \"bicamerale\").\nDal 1999 al 2001 \u00e8 segretario della Lega Nord Trentino subentrando a Alessandro Savoi.\nIl 24 febbraio 2001 il periodico Questotrentino nelle pagella di parlamentare a lui dedicata scrisse, tra l'altro: \"non \u00e8 n\u00e9 un razzista n\u00e9 un naziskin; \u00e8 peggio\". Fontan, non rieletto, fece causa per diffamazione a Ettore Paris, direttore del periodico e autore dell'articolo, affermando tra l'altro che quello era in parte responsabile per la sua mancata elezione. Paris venne assolto e Fontan, appellatosi in Cassazione, fu condannato a pagare le spese del procedimento.\n\u00c8 stato incaricato del ruolo di commissario prefettizio del nuovo comune di Terre d'Adige, nato dalla fusione di Zambana e Nave San Rocco, a partire dal 1\u00ba gennaio 2019."}
{"id": "1508239", "revid": "889336", "url": "https://it.wikipedia.org/wiki?curid=1508239", "title": "Hanul lui Manuc", "text": "Hanul lui Manuc (letteralmente \"La Locanda di Manuc\") \u00e8 il pi\u00f9 antico albergo di Bucarest, la capitale della Romania.\nL'edificio.\nL'edificio, a due piani, \u00e8 a pianta quadrangolare e circonda un ampio cortile alberato circondato da balconate; \u00e8 ubicato nel centro storico, in Strad\u0103 Iuliu Maniu 62, ed ospita, oltre all'albergo ed all'annesso ristorante, diversi negozi sul lato che oggi si affaccia sulla moderna \"Pia\u0163a Unirii\", che peraltro non \u00e8 visibile dalla corte interna, a cui si accede da un portone sul retro, nei pressi della cosiddetta \"Curtea Veche\", l'antica Corte principesca.\nStoria.\nL'albergo prende il nome dal suo fondatore, l'armeno Emanuel M\u00e2rzaian, pi\u00f9 conosciuto con il suo nome turco Manuc Bei, che lo costru\u00ec nel 1808 dopo essere fuggito da Istanbul, dove era stato condannato a morte dopo la caduta del suo protettore, il generale ottomano Alemdar Mustafa Pasha.\nAvvenimenti storici.\nL'albergo ha un'importanza storica, in quanto ha ospitato alcuni avvenimenti importanti nella storia della Romania. In particolare:\nL'albergo oggi.\nDelle tre antiche locande tuttora esistenti nella zona di Lipscani, il vero centro storico di Bucarest, \"Hanul lui Manuc\" \u00e8 l'unico che tuttora funzioni come albergo. La struttura, pur avendo subito almeno quattro restauri, i primi ancora nel XIX secolo, l'ultimo nel 2007-2009, \u00e8 rimasta sostanzialmente immutata e conserva gran parte delle caratteristiche originarie.\nNelle sale dell'albergo si svolgono ancora oggi manifestazioni culturali come mostre e concerti, non \u00e8 raro che giovani strumentisti classici si esibiscano nella sala del ristorante e nel periodo estivo l'ampia corte ospita spettacoli folcloristici e performance musicali. Non \u00e8 inoltre raro che il cinema e le televisioni romene utilizzino la corte come \"location\" per le loro riprese."}
{"id": "1508243", "revid": "1305772", "url": "https://it.wikipedia.org/wiki?curid=1508243", "title": "Eccentrico", "text": "Come sostantivo:\nCome aggettivo:"}
