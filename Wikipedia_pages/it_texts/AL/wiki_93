{"id": "1579208", "revid": "1745361", "url": "https://it.wikipedia.org/wiki?curid=1579208", "title": "Mitologia di Tebe", "text": "La mitologia di Tebe \u00e8 formata dalla lunga serie di miti riguardanti la citt\u00e0 greca. Essa include anche la cosiddetta saga dei Labdacidi, ossia le vicende di Edipo, dei suoi genitori e dei suoi figli (i capitoli \"La storia di Edipo\" e \"I sette contro Tebe\" in questa trattazione). Era raccontata dai poemi epici del Ciclo Tebano, oggi completamente perduti, ad eccezione di qualche riassunto e pochissimi, brevi frammenti.\nViene qui riportato un riassunto delle vicende raccontate dal mito. Va tuttavia tenuto presente che il mito stesso si presenta in varie versioni differenti, ed \u00e8 dunque inevitabile una cernita, a volte arbitraria, nell'impossibilit\u00e0 di dare conto di ognuna delle varianti. Si \u00e8 comunque in generale cercato di riportare la versione pi\u00f9 nota.\nLa fondazione di Tebe.\nIl ratto di Europa.\nFiglia di Agenore, re di Tiro, Europa era famosa nel suo regno come giovane di grande avvenenza. Zeus, colpito dalla sua bellezza, decise di sedurla sotto mentite spoglie, come soleva fare con le mortali. Trasformatosi in un toro si rec\u00f2 presso la spiaggia, dove la giovane giocava insieme ad alcune sue compagne, e si adagi\u00f2 presso di lei. Europa, meravigliata per la bellezza del fiero animale, accettando la sfida delle amiche, si pos\u00f2 sul suo dorso. In quello stesso istante il toro divino si rialz\u00f2 e si gett\u00f2 in acqua, nuotando velocemente per tutta la notte, giungendo infine presso la costa cretese, dove, senza essere visto da nessuno, prese le sembianze di un'aquila e si un\u00ec a lei. Europa divenne cos\u00ec madre di Minosse, Radamante e Sarpedonte.\nAgenore, impensierito per il destino della figlia, decise di farla cercare, cos\u00ec ordin\u00f2 agli altri suoi figli di percorrere la Grecia in lungo e in largo, intimando loro di non tornare senza di lei. Nessuno di loro sarebbe pi\u00f9 tornato in patria.\nIl viaggio di Cadmo.\nIl giovane Cadmo, uno dei figli di Agenore, partito in cerca della sorella perduta, insieme a un nutrito gruppo di compagni, salp\u00f2 dalla Fenicia diretto verso le coste greche. L'unico strumento in grado di rivelargli l'ubicazione di Europa si trovava a Delfi: era l'oracolo sacro al dio Apollo. Il responso della sibilla fu per\u00f2 alquanto bizzarro: doveva infatti seguire una vacca solitaria che avrebbe trovato in un campo vicino, e dove questa si fosse poi nuovamente fermata, avrebbe dovuto erigere una citt\u00e0 e darle il nome di Tebe.\nFacile fu trovare l'animale della predizione, il cui manto sembrava raffigurare un cielo stellato, difficile fu per\u00f2 seguirlo. Dopo molti giorni di duro cammino, la mucca sacra si ferm\u00f2 infatti in una terra collinosa, denominata Beozia. Grato agli dei, Cadmo prepar\u00f2 un piccolo altare nel quale compiere sacrifici di ringraziamento in onore della dea Atena. Avendo per\u00f2 bisogno d'acqua, ordin\u00f2 ai suoi compagni di procurarsela presso una vicina fonte situata in un boschetto. Gli uomini per\u00f2 non tornarono indietro. Cadmo, impensierito, and\u00f2 a cercarli, e nel boschetto scopr\u00ec che fine avessero fatta i compagni: divorati da un terribile drago, sacro ad Ares, guardiano della fonte. Senza farsi intimidire dal mostro, l'eroe gli schiacci\u00f2 la testa con una pietra, uccidendolo.\nLa creazione della citt\u00e0.\nDopo aver sconfitto il mostro, Cadmo fece sacrifici ad Atena, chiedendo agli dei come poter costruire una citt\u00e0, essendo privo di compagni. La dea si mostr\u00f2 all'eroe, invitandolo a staccare i denti dalle fauci del dragone defunto e a seminarli nel terreno circostante. Cadmo fece quanto gli era stato ordinato e, in poco tempo, vide sbucare dal terreno un intero esercito di uomini, armati di tutto punto. Visto il loro atteggiamento minaccioso, Cadmo pens\u00f2 di scagliare delle pietre contro di loro. Non sapendo chi li colpisse, essi cominciarono ad accusarsi tra loro, uccidendosi cos\u00ec a vicenda. Sopravvissero soltanto cinque guerrieri, gli Sparti, \"i seminati\", che, dotati di una forza sovrumana, costruirono la Cadmea, l'antica rocca di Tebe, divenendone i primi abitanti sotto la sovranit\u00e0 di Cadmo.\nPoco tempo dopo il giovane guerriero prese in sposa Armonia, figlia di Ares e Afrodite, dalla quale ebbe quattro figlie (Agave, Ino, Semele e Autonoe) e un figlio, Polidoro. Cadmo aveva per\u00f2 attirato contro il suo casato la maledizione di Ares, adirato per l'uccisione del suo drago, cos\u00ec, per placare il dio, il sovrano cedette il trono al nipote Penteo, figlio di Agave, rimanendo a Tebe come privato cittadino.\nLa discendenza di Cadmo.\nLa nascita di Dioniso.\nLa maledizione di Ares per\u00f2 non si concluse con la morte di Cadmo, ma si estese anche ai suoi discendenti. Semele, una delle figlie di Cadmo, venne sedotta da Zeus, che si un\u00ec a lei. Da questa unione nacque Dioniso, futuro dio del vino. Prima del parto per\u00f2, Era, gelosissima, medit\u00f2 vendetta contro l'amante dell'infedele marito: assunse l'aspetto di una vecchia nutrice di Semele, tale Beroe, e le consigli\u00f2 di chiedere al dio, che le si era sempre accostato velato da una nuvola, di rivelarsi in tutto il suo splendore, come faceva quando si incontrava con Era stessa.\nZeus, che aveva promesso di donare all'amante qualunque cosa avesse chiesto, dovette acconsentire, ma Semele venne uccisa dai fulmini che il padre degli dei emanava spontaneamente; Zeus estrasse allora dal corpo di lei il piccolo Dioniso, un feto di appena sei mesi, e se lo cuc\u00ec dentro una coscia. Questi, nato in maniera prodigiosa, venne allevato dalla zia Ino e, giunto in et\u00e0 adolescenziale, si trasfer\u00ec sul monte Olimpo dove venne onorato come dio dell'ebbrezza e dei divertimenti, acquisendo immediatamente un vasto seguito, fra le quali spiccavano anche le sue zie Ino, Agave e Autonoe. Penteo, divenuto re di Tebe spodestando il nonno, decise per\u00f2 di porre fine al culto di questo nuovo dio nelle sue terre.\nLe Baccanti e la morte di Penteo.\nEmpio verso gli dei, tirannico presso gli uomini, Penteo tent\u00f2 in tutte le maniere di soffocare il culto di Dioniso, condannando a morte chiunque osasse celebrare riti in suo onore. Lo stesso Tiresia, saggio profeta tebano, venne rinchiuso in prigione per aver cercato di dissuadere il sovrano dalla sua tracotanza. Il dio Dioniso decise dunque di intervenire personalmente, instillando un germe di follia nelle donne tebane, che si riunirono sul monte Citerone a celebrare i culti dionisiaci, diventando quindi Baccanti, ossia donne che celebrano i culti di Dioniso (detto anche Bacco). Penteo per\u00f2, non appena seppe dell'arrivo del dio nelle sue terre, ordin\u00f2 al suo esercito di catturarlo e chiuderlo nelle segrete del suo palazzo. Dioniso riusc\u00ec per\u00f2 facilmente a liberarsi.\nPenteo, scoperta l'ubicazione delle celebranti, ispirato da un insano desiderio e convinto dallo stesso Dioniso, decise di recarsi lui stesso a osservare quelle misteriose celebrazioni, nascondendosi su un albero. Le Baccanti, per\u00f2, invasate dal dio, si accorsero presto della presenza del sovrano e, catturatolo, lo fecero letteralmente a pezzi. Agave, la sua stessa madre, in preda alla follia, spezz\u00f2 un braccio al figlio. Questa fu la terribile vendetta di Dioniso, che non risparmi\u00f2 nemmeno Cadmo e Armonia: il dio li condann\u00f2 all'esilio ed essi abbandonarono la citt\u00e0. Dopo varie vicissitudini, i due vennero trasformati per piet\u00e0 divina in serpenti e accolti nei Campi Elisi.\nAnfione e Zeto.\nPenteo, pochi mesi prima di venire ucciso, aveva accolto nei propri domini due fratelli stranieri, Lico e Nitteo, che erano fuggiti a Tebe dopo aver commesso l'omicidio di Flegias, figlio di Ares, per motivazioni ignote. Penteo mor\u00ec senza eredi, essendo ancora molto giovane, e la corona pass\u00f2 dunque nelle mani di suo zio Polidoro. Alla morte di questi, poich\u00e9 il figlio Labdaco aveva solo un anno, il comando pass\u00f2 a Nitteo, che era stato molto amico di Penteo e che esercit\u00f2 il comando come reggente di Labdaco.\nNitteo aveva una figlia, chiamata Antiope, di straordinaria bellezza. Anche lei ebbe una relazione segreta con Zeus, dall'unione con questi ella rimase incinta e, spaventata per una possibile reazione avversa del padre, decise di fuggire da Tebe, dirigendosi cos\u00ec nella terra di Sicione, sotto il dominio di Epopeo, del quale divenne sposa. Nitteo, convinto che Epopeo avesse rapito sua figlia, si tolse la vita, ma diede al fratello e successore Lico il compito di vendicarlo. Questi mosse le armate tebane contro quelle di Sicione. Durante il conflitto, Epopeo trov\u00f2 la morte sul campo di battaglia. Lico riusc\u00ec a vincere la guerra, a conquistare la terra nemica e a riprendere con s\u00e9 Antiope. Durante il viaggio di ritorno la giovane partor\u00ec due gemelli, che vennero per\u00f2 abbandonati dallo zio presso il monte Citerone, affinch\u00e9 morissero divorati dalle belve. I neonati vennero per\u00f2 ritrovati da un pastore che decise di adottarli, dandogli il nome di Anfione e Zeto. Il primo divenne grande musico e poeta, il secondo cacciatore e guerriero invincibile.\nLico, divenuto re di Tebe (sia pure anch'egli come reggente di Labdaco), si comport\u00f2 come un despota spregevole, schiavizzando persino la nipote, che divenne serva di sua moglie, Dirce. Anfione e Zeto, divenuti adolescenti, decisero di recarsi a Tebe per liberare la madre e sconfiggere il tiranno. I due, abilissimi combattenti, uccisero Lico, liberarono la madre Antiope e legarono Dirce a un toro furente, condannandola a essere dilaniata dalle sue corna. Divenuti liberatori di Tebe, decisero di divenirne, insieme, i nuovi re. Anfione prese in moglie la giovane e bellissima Niobe.\nLa punizione di Niobe.\nDall'unione fra Niobe e Anfione nacquero sette nobili figli e sette leggiadre figlie. Inorgoglita dalla sua prole, Niobe os\u00f2 farsi beffe della dea Latona, che aveva avuto soltanto due figli. I due bambini erano per\u00f2 nientemeno che Apollo e Artemide, che la madre offesa chiam\u00f2 a vendicare il suo onore contro la presuntuosa regina tebana. I due fratelli giunsero a Tebe dove, in un'arena all'aperto, fuori dalle mura della citt\u00e0, i sette figli di Niobe si stavano esercitando nella corsa dei carri e in altre attivit\u00e0 sportive. In quel mentre il maggiore fra i figli di Niobe venne trafitto al cuore da una freccia caduta dal cielo, cos\u00ec fu anche per tutti gli altri figli, uno dopo l'altro.\nAppena avuto notizia dell'orrendo massacro, Anfione si uccise (e cos\u00ec fece anche Zeto, a causa del dolore per la morte di un figlio). Niobe, portando con s\u00e9 le figlie, si precipit\u00f2 nel campo dove i sette giovani giacevano senza vita. Ad una ad una per\u00f2 anche le sette ragazze vennero raggiunte dalle frecce e caddero morte. Sebbene non avesse ricevuto neppure un graffio, Niobe era sconvolta: si rifugi\u00f2 su un monte, dove Zeus, mosso a piet\u00e0, la trasform\u00f2 in statua, che prese a piangere a ogni inizio estate per il triste risultato della sua superbia.\nLa storia di Edipo.\nIl governo di Laio.\nEssendo Anfione e Zeto entrambi morti, i tebani chiamarono sul trono Laio, che era il legittimo pretendente e che si era nel frattempo rifugiato a Pisa (in Elide). Egli spos\u00f2 Giocasta, la quale era figlia di un eroe della citt\u00e0, tale Meneceo. Su Laio pesava per\u00f2 una maledizione lanciata dal re di Micene (o Argo) Pelope: poich\u00e9 Laio aveva amato di un amore omosessuale il giovane Crisippo, figlio di Pelope, l'unione tra Laio e Giocasta non avrebbe mai dovuto dare figli (come anche confermato da un oracolo), perch\u00e9 colui che sarebbe nato dal talamo di Laio avrebbe ucciso il proprio padre e sposato la propria madre. Il sovrano tent\u00f2 allora in tutte le maniere di non unirsi a Giocasta, ma un giorno, durante una festa, Laio si ubriac\u00f2 e si un\u00ec alla moglie, che per oscuro disegno del fato rimase incinta.\nPer scongiurare la terribile prospettiva ventilata dall'oracolo, non appena Giocasta partor\u00ec un bambino il re Laio lo allontan\u00f2 dal palazzo, facendolo abbandonare sul monte Citerone perch\u00e9 morisse. Ma il servitore a cui era stato affidato l'incarico si impietos\u00ec per quel bambino indifeso, e invece di abbandonarlo lo diede in custodia ad un pastore, il quale a sua volta lo port\u00f2 in dono al suo signore Polibo, re di Corinto. Questi accolse l'infante, lo allev\u00f2 nel suo palazzo con il nome di Edipo, che significa \"piedi gonfi\" a causa dei lacci che lo stringevano alle caviglie. Polibo e sua moglie Peribea, che erano senza prole, adottarono il trovatello crescendolo come se fosse loro figlio, e in breve a Corinto nessuno si ricord\u00f2 pi\u00f9 le vere circostanze dell'arrivo di Edipo in citt\u00e0.\nIl destino si compie.\nUn giorno Edipo ebbe una disputa con un corinzio, il quale per insultarlo, lo accus\u00f2 di non essere figlio di Polibo ma un trovatello. Edipo, colpito da quelle parole, si rivolse ai genitori per sapere se l'insinuazione fosse vera. Essi, dopo molte reticenze, non poterono nascondergli che l'affermazione era corretta, ma essi non sapevano quali fossero le sue vere origini.\nEdipo, ansioso di sapere la verit\u00e0, decise dunque di rivolgersi all'oracolo di Delfi. Lasciando segretamente Corinto, egli si rec\u00f2 a piedi fino a Delfi, dove la profetessa del tempio gli diede solo un'oscura e minacciosa risposta: meglio sarebbe stato per lui non ritornare in patria, poich\u00e9 avrebbe ucciso il padre e sposato la madre. Temendo per coloro che credeva suoi genitori, Edipo decise allora di non tornare pi\u00f9 a Corinto, ma di emigrare in qualche terra lontana, dove non avrebbe in alcun modo potuto nuocere loro.\nGiunto in uno stretto passaggio, dove si congiungevano tre strade, egli incapp\u00f2 in un uomo su un carro, davanti al quale andava un servitore arrogante che intimava ai passanti di farsi da parte. Edipo rispose con aspre parole all'intimazione e ne nacque una colluttazione in cui Edipo uccise l'uomo sul carro. Soddisfatto per la vittoria, Edipo prosegu\u00ec il cammino, ignorando che l'uomo da lui assassinato altri non era che Laio, il suo vero padre.\nEdipo e la Sfinge.\nEdipo giunse cos\u00ec a Tebe. Trov\u00f2 la citt\u00e0 in lutto, non solo per la morte del sovrano, ma anche a causa di un mostro che infestava le alture intorno alle sue mura. Si trattava della terribile sfinge, figlia di Tifone ed Echidna e sorella di Cerbero e delle Arpie. Era una sinistra creatura col corpo di leone, le ali d'aquila e la testa di donna, inviata sul monte Citerone dalla dea Era che voleva punire Laio per aver amato Crisippo di un amore omosessuale. Ad ogni viandante la sfinge poneva un indovinello, e se il malcapitato non sapeva trovare la risposta giusta veniva immediatamente divorato. Questo aveva provocato a Tebe terrore e carestia, poich\u00e9 nessuno pi\u00f9 coltivava i campi. Ogni giorno un cittadino di Tebe trovava la morte nel cimento con il mostro, e tra le vittime c'era stato anche il figlio di Creonte, reggente della citt\u00e0 dopo la morte di Laio.\nEdipo, trovandosi al cospetto della sfinge, ud\u00ec quindi il suo famoso enigma: \"Qual \u00e8 l'animale che al mattino ha quattro zampe, a mezzogiorno ne ha solo due e alla sera tre, ed \u00e8 tanto pi\u00f9 debole quante pi\u00f9 zampe ha?\". Edipo rispose: era l'uomo, che da bambino si muove carponi, da adulto sta in piedi sulle sue due gambe e da anziano ha bisogno di un bastone, terza gamba. Furiosa per la soluzione dell'indovinello, il mostro si uccise gettandosi da un'alta rupe.\nGrati a Edipo per averli liberati della sfinge, dovendo trovare un nuovo re dopo la morte di Laio, i tebani acclamarono Edipo nuovo sovrano, e vennero celebrate con gran fasto le sue nozze con la vedova Giocasta. Per molti anni egli regn\u00f2 a Tebe in pace e prosperit\u00e0, obbedito e rispettato dalla gente, che considerava il giovane straniero un favorito dagli dei. Dal suo matrimonio nacquero quattro bambini: i due maschi Eteocle e Polinice, e le due femmine Antigone e Ismene. Ma quando questi furono cresciuti, le sorti del paese volsero al peggio.\nLa rovina di Edipo.\nUn giorno una tremenda epidemia si abbatt\u00e9 sul regno; Edipo, non sapendo cosa fare, invi\u00f2 Creonte a consultare l'oracolo di Delfi. La risposta dell'oracolo fu che l'epidemia era una conseguenza dell'assassinio ancora impunito di Laio. Edipo allora cominci\u00f2 le ricerche per scoprire la verit\u00e0 su quel delitto. Si rivolse all'indovino Tiresia, il quale sebbene a malincuore, fu costretto a rivelare la verit\u00e0: era Edipo l'assassino del re Laio. L'eroe in un lampo ricord\u00f2 l'uomo alla guida del carro che egli aveva ucciso, ma la moglie Giocasta neg\u00f2 la veridicit\u00e0 di quanto detto dall'indovino, affermando che Laio avrebbe dovuto essere ucciso da suo figlio, morto per\u00f2 nell'infanzia per ordine dello stesso re. Gli oracoli potevano dunque sbagliarsi, e il responso di Tiresia era senza dubbio errato.\nVenne poi interrogato il servitore che a suo tempo era stato incaricato di abbandonare il neonato fra i monti, a conferma di quanto detto da Giocasta. Il vecchio per\u00f2 confess\u00f2 che egli non aveva abbandonato l'infante e che l'aveva invece consegnato vivo a un servitore del re di Corinto. A queste parole Giocasta rimase sconvolta, poich\u00e9 ella sapeva che suo marito era considerato figlio del re di Corinto. Ora sapeva che la terribile profezia era arrivata a compimento, col parricidio e l'incesto, e allora scapp\u00f2 verso i suoi appartamenti, dove si impicc\u00f2 alla propria cintura.\nEdipo, disperato, si accec\u00f2 con la spilla della cintura di Giocasta. I suoi capelli sbiancarono di colpo, facendone un vecchio cieco. Cos\u00ec ridotto, Edipo barcoll\u00f2 fuori dal palazzo, mentre la gente lo scansava ed anche i suoi figli si allontanavano da lui. Soltanto le figlie femmine, Antigone ed Ismene, lo seguirono; la prima fece voto di non abbandonare mai quel padre sfortunato, e al suo fianco ella vagabond\u00f2 fuori dalla sua terra natale.\nLa scomparsa.\nDopo varie peregrinazioni, Edipo giunse a Colono, sobborgo di Atene, in ottemperanza ad una profezia secondo la quale l\u00ec sarebbero terminati i suoi giorni. Teseo, sovrano della citt\u00e0, gli offr\u00ec ospitalit\u00e0 (xenia) nonostante l'ostilit\u00e0 della popolazione. Un oracolo aveva affermato che il luogo dove Edipo sarebbe morto sarebbe stato benedetto dagli dei, cos\u00ec prima il re di Tebe Creonte (tornato momentaneamente sovrano dopo l'allontanamento di Edipo), poi il figlio Polinice si presentarono da Edipo per convincerlo a tornare nella sua citt\u00e0, ma vennero sdegnosamente respinti. Creonte tent\u00f2 addirittura di organizzare un rapimento, sventato per\u00f2 da Teseo. Quando infine Edipo sent\u00ec che la fine era vicina, si rec\u00f2 in un boschetto sacro alle Eumenidi, e l\u00ec spar\u00ec per volont\u00e0 degli dei, diventando cos\u00ec un prescelto ed un protettore di Atene. La triste vicenda umana di Edipo trov\u00f2 cos\u00ec un lieto fine.\nI sette contro Tebe.\nFratello contro fratello.\nAllontanato Edipo, Creonte assunse provvisoriamente il ruolo di sovrano reggente della citt\u00e0, ma si pose il problema di chi sarebbe stato il successivo re di Tebe, poich\u00e9 i due figli di Edipo, Eteocle e Polinice, erano entrambi decisi ad ottenere il trono. Alla fine si giunse ad un compromesso: i due si sarebbero alternati sul trono, un anno a testa. Il primo a diventare sovrano fu Eteocle, ma, allo scadere del proprio anno, egli si rifiut\u00f2 di cedere il titolo, rompendo l'accordo. A Polinice non rest\u00f2 che allontanarsi, maledicendo il fratello, e recarsi nella citt\u00e0 di Argo, dove giunse contemporaneamente a Tideo, fuggito dalla citt\u00e0 di Calidone a causa di un omicidio. Tra i due scoppi\u00f2 un litigio, cui assistette anche il re di Argo Adrasto. Quest'ultimo riconobbe quindi nei due il cinghiale ed il leone che un veggente gli aveva predetto che sarebbero dovuti diventare i suoi generi. Cos\u00ec Adrasto offerse a Polinice e Tideo come spose le sue due figlie Argea e Deipile. In questo modo Polinice pot\u00e9 ottenere, oltre al matrimonio, anche l'appoggio del re di Argo per l'impresa che intendeva compiere: marciare contro Tebe per detronizzare il fratello Eteocle e ottenere il titolo di re che gli spettava di diritto.\nPolinice quindi part\u00ec alla volta di Tebe, a capo dell'esercito di Argo, nonostante su di lui gravasse una maledizione lanciata dal padre Edipo: poich\u00e9 n\u00e9 lui n\u00e9 il fratello Eteocle si erano opposti all'esilio del padre da Tebe, Edipo aveva affermato che i due fratelli sarebbero stati destinati a darsi la morte l'un l'altro. Essi quindi temevano che la profezia potesse avverarsi. A Nemea l'esercit\u00f2 si ferm\u00f2 per rendere onore ad Ofelte, un bambino figlio di Licurgo, re della citt\u00e0, morto per il morso di un serpente. In suo onore vennero istituiti i giochi Nemei.\nGiunto l'esercito di Polinice sulle rive del fiume Asopo, Tideo venne mandato da Eteocle per consegnare un ultimatum. Trovandosi ad un banchetto di tebani alla presenza di Eteocle, per impressionare i suoi nemici Tideo li sfid\u00f2 ad una serie di prove atletiche, dalle quali usc\u00ec nettamente vincitore. Quando infine l'eroe se ne and\u00f2 per tornare dai suoi compagni, ben cinquanta guerrieri tebani gli tesero un'imboscata, ma egli con l'aiuto della dea Atena riusc\u00ec a sopraffarli tutti, lasciandone vivo solo uno perch\u00e9 potesse raccontare quello che era successo.\nLa battaglia.\nPrima dell'attacco, Polinice design\u00f2 un eroe a presiedere ognuna delle sette porte di Tebe, e lo stesso fece Eteocle per difendersi. Presso la Settima Porta, destino volle che si trovassero di fronte proprio i due fratelli. Cominci\u00f2 dunque l'attacco. Capaneo tent\u00f2 di superare le mura tebane con una scala, ma venne folgorato da un fulmine scagliato da Zeus. I guerrieri di Polinice finirono per cadere ad uno ad uno, con le sole eccezioni di Anfiarao ed Adrasto. Il primo fu inghiottito dalla terra per volere di Zeus, e da allora visse nel sottosuolo emanando oracoli. Il secondo riusc\u00ec a salvarsi ed a tornare a casa solo grazie al suo ottimo cavallo Arione. Infine si seppe la sorte che era toccata ad Eteocle e Polinice: come aveva profetizzato Edipo, i due si erano uccisi l'un l'altro. L'attacco a Tebe si era dunque risolto con un fallimento, e con la morte dei due maggiori contendenti.\nAntigone.\nCreonte, fratello di Giocasta, ritorn\u00f2 allora ad essere il sovrano di Tebe. Egli decise di dare degna sepoltura ad Eteocle, ma non a Polinice, che aveva avuto il torto di coinvolgere una citt\u00e0 straniera nelle vicende tebane. Tuttavia Antigone, sorella dei due guerrieri, nella convinzione spirituale e religiosa che a tutti spettasse la sepoltura, e a maggior ragione a suo fratello, copr\u00ec il cadavere di Polinice con alcune manciate di terra, atto sufficiente a considerare ottemperato il precetto religioso. Quest'atto mand\u00f2 su tutte le furie Creonte, che aveva visto infranto il suo ordine: il re ordin\u00f2 quindi che Antigone fosse rinchiusa viva nella tomba di famiglia, una caverna dove sarebbe vissuta lontana da tutti, o sarebbe morta di stenti. La donna venne dunque imprigionata.\nPer convincere Creonte a tornare sulla sua decisione, l'indovino Tiresia and\u00f2 a parlare col re. Egli afferm\u00f2 che se Creonte non avesse liberato Antigone, si sarebbe macchiato di un crimine odioso agli dei: l'uccisione di un proprio consanguineo. Turbato da quelle parole, Creonte diede allora ordine di liberare la donna, ma troppo tardi: Antigone infatti si era nel frattempo impiccata, non volendo attendere di morire per fame e sete. Nella caverna dove la donna era imprigionata, Creonte trov\u00f2 il proprio figlio Emone, promesso sposo di Antigone, disperato di fronte al cadavere. Nel vedere il padre, Emone tent\u00f2 di colpirlo con la spada, ma, mancatolo, rivolse l'arma contro se stesso, uccidendosi. Lo stesso fece la moglie di Creonte Euridice quando venne a sapere di aver perso il figlio. Creonte rimase dunque privo dei suoi familiari, a maledire la propria stoltezza.\nLe ultime vicende.\nSotto la protezione di Eracle.\nLa citt\u00e0 di Tebe ebbe anche l'onore di essere culla del grande eroe Eracle. Figlio di Zeus e di Alcmena, Eracle crebbe a Tebe, quando il padre adottivo Anfitrione (marito di Alcmena) fu costretto ad allontanarsi da Tirinto. L'eroe giovinetto fu inoltre causa dello scoppio di un grave conflitto tra i tebani e gli abitanti di Orcomeno. Il re di Tebe, Creonte, era infatti costretto a pagare un pesante tributo al sovrano di Orcomeno. Un giorno, mentre i suoi dispotici araldi si recavano nella citt\u00e0 per riscuotere il tributo, incrociarono Eracle. Questi era stato costretto a vivere come pastore dopo aver ucciso il suo maestro di canto, Lino. Infastidito dalle cattive maniere degli araldi stranieri, Eracle li pun\u00ec tagliando loro orecchie e naso. Il loro decise allora di rispondere all'affronto muovendo guerra contro i tebani.\nDurante il conflitto, l'eroe, ancora molto giovane, dimostr\u00f2 il proprio temperamento e la propria forza fisica, annientando le armate del re di Orcomeno, il cui nome era Ergino, e uccidendo il sovrano stesso. Sul campo di battaglia l'eroe perse per\u00f2 l'amato padre adottivo, Anfitrione. Il re Creonte, grato ad Eracle per il proprio contributo decise di premiarlo dandogli in sposa la pi\u00f9 bella fra le sue figlie, Megara. Tuttavia in un momento di follia, scatenato su di lui dalla dea Era, sempre invisa ai figli illegittimi dell'infedele marito, l'eroe uccise la moglie e i figlioletti.\nDurante un'assenza di Eracle, disceso agli inferi per catturare Cerbero e liberare Teseo, Tebe venne invasa dall'usurpatore Lico, che uccise Creonte e prese la corona del regno. L'eroe, tornato dal suo viaggio, decise di vendicare il suocero, muovendo guerra contro il nemico e uccidendo l'usurpatore: fu cos\u00ec la pace a Tebe. Re della citt\u00e0 divenne allora Laodamante, figlio di Eteocle.\nLa guerra degli Epigoni.\nDieci anni dopo i fatti dei sette contro Tebe, i figli dei guerrieri che avevano fallito la conquista della citt\u00e0 si riunirono per vendicare i padri, ossia per tentare nuovamente l'assalto. Tali guerrieri, denominati Epigoni, erano: il capo Alcmeone e Anfiloco (figli di Anfiarao), Egialeo (figlio di Adrasto), Diomede (figlio di Tideo), Promaco (figlio di Partenopeo), Stenelo (figlio di Capaneo), Tersandro (figlio di Polinice) ed Eurialo (figlio di Mechisteo). L'esercito tebano era invece guidato dal re Laodamante.\nDopo aver devastato le campagne attorno a Tebe, l'esercito degli Epigoni incontr\u00f2 quello tebano a Glissa, a cinque miglia da Tebe. Laodamante riusc\u00ec ad uccidere Egialeo (unico degli Epigoni a cadere), ma venne ucciso da Alcmeone, e l'esercito tebano ne usc\u00ec sconfitto. Durante la notte seguente il popolo di Tebe fugg\u00ec, su consiglio di Tiresia, e l'indomani gli Epigoni poterono prendere possesso della citt\u00e0, saccheggiandola. L'assalto che dieci anni prima era fallito, aveva stavolta avuto esito vittorioso. Gli Epigoni misero a capo della citt\u00e0 Tersandro, figlio di Polinice, e consacrarono gran parte del bottino ad Apollo.\nGli ultimi sovrani.\nDivenuto re di Tebe, Tersandro richiam\u00f2 la popolazione che era fuggita e regn\u00f2 per vari anni. Spos\u00f2 Demonassa, figlia di Anfiarao, da cui ebbe come figlio Tisameno. Partecip\u00f2 ad una prima spedizione contro Troia (antecedente alla guerra di Troia vera e propria), ma non riusc\u00ec nemmeno a raggiungere la citt\u00e0: sbarcato in Misia, fu ucciso da Telefo. Avrebbe dovuto succedergli il figlio Tisameno, ma era ancora troppo giovane, cos\u00ec il comando venne dato a Peneleo come suo reggente. Quest'ultimo partecip\u00f2 alla guerra di Troia al comando di un contingente tebano e rimase ucciso nel conflitto. Tisameno ormai adulto divenne re, ed ebbe a sua volta un figlio, Autesione, che non divent\u00f2 mai sovrano poich\u00e9 si un\u00ec agli Eraclidi (secondo altre versioni del mito egli fu invece re, sia pure per breve tempo, e si ritir\u00f2 nel Peloponneso su consiglio di un oracolo, dove si un\u00ec ai Dori). Sovrano della citt\u00e0 divenne quindi Damasittone, nipote di Peneleo. Ultimi re di Tebe furono infine Tolomeo e Xanto, discendenti di Damasittone. Xanto venne ucciso in duello, ma con l'inganno, da Melanto di Atene (o da Andropompo); dopo il suo omicidio, il popolo tebano decise di abbandonare la monarchia per andare verso una forma di governo repubblicana."}
{"id": "1579211", "revid": "110157", "url": "https://it.wikipedia.org/wiki?curid=1579211", "title": "Bereznik", "text": "Bereznik \u00e8 un insediamento urbano (\"\u043f\u043e\u0441\u0451\u043b\u043e\u043a \u0433\u043e\u0440\u043e\u0434\u0441\u043a\u043e\u0433\u043e \u0442\u0438\u043f\u0430\") russo, centro amministrativo del Vinogradovskij rajon, nell'oblast' di Arcangelo.\nSi trova a 64 metri sul livello del mare sulla riva sinistra della Dvina settentrionale. La sua prima menzione risale all'anno 1676."}
{"id": "1579212", "revid": "110157", "url": "https://it.wikipedia.org/wiki?curid=1579212", "title": "Sel'men'ga", "text": "Sel'men'ga (in russo \u0421\u0435\u043b\u044c\u043c\u0435\u043d\u044c\u0433\u0430) \u00e8 un insediamento rurale (\"\u043f\u043e\u0441\u0451\u043b\u043e\u043a\") russo del vinogradovskij rajon, nell'oblast' di Arcangelo. \u00c8 centro amministrativo di uno degli otto comuni rurali del distretto."}
{"id": "1579214", "revid": "767487", "url": "https://it.wikipedia.org/wiki?curid=1579214", "title": "Jakovlevskaja", "text": "Jakovlevskaja (in russo \u042f\u043a\u043e\u0432\u043b\u0435\u0432\u0441\u043a\u0430\u044f) \u00e8 un villaggio (\"\u0434\u0435\u0440\u0435\u0432\u043d\u044f\") russo del Vinogradovskij rajon, nell'oblast' di Arcangelo. \u00c8 centro amministrativo di uno degli otto comuni rurali del distretto."}
{"id": "1579216", "revid": "767487", "url": "https://it.wikipedia.org/wiki?curid=1579216", "title": "Va\u017eskij", "text": "Va\u017eskij (in russo \u0412\u0430\u0436\u0441\u043a\u0438\u0439) \u00e8 un insediamento rurale (\"\u043f\u043e\u0441\u0451\u043b\u043e\u043a\") russo del vinogradovskij rajon, nell'oblast' di Arcangelo. \u00c8 centro amministrativo di uno degli otto comuni rurali del distretto."}
{"id": "1579221", "revid": "767487", "url": "https://it.wikipedia.org/wiki?curid=1579221", "title": "Mor\u017eegory", "text": "Mor\u017eegory (in russo \u041c\u043e\u0440\u0436\u0435\u0433\u043e\u0440\u044b) \u00e8 un villaggio (\"\u0434\u0435\u0440\u0435\u0432\u043d\u044f\") russo del vinogradovskij rajon, nell'oblast' di Arcangelo. \u00c8 centro amministrativo di uno degli otto comuni rurali del distretto."}
{"id": "1579222", "revid": "145180", "url": "https://it.wikipedia.org/wiki?curid=1579222", "title": "Parallela (geometria)", "text": ""}
{"id": "1579223", "revid": "599013", "url": "https://it.wikipedia.org/wiki?curid=1579223", "title": "Cattedrale dell'Immacolata Concezione (Hong Kong)", "text": "La cattedrale dell'Immacolata Concezione (\"Immaculate Conception Cathedral\" in inglese, \u8056\u6bcd\u7121\u539f\u7f6a\u4e3b\u6559\u5ea7\u5802 in cinese) \u00e8 la cattedrale cattolica di Hong Kong, chiesa madre della diocesi di Hong Kong. Si trova in \"Cain Road\", nel \"Central District\". La cattedrale \u00e8 dal 1981 compresa nella lista dei principali edifici storici di Hong Kong, stilata dall\"Antiquities Advisory Board\".\nStoria.\nLa costruzione dell'edificio attuale, realizzato su progetto di \"Crawlwey and Company\" di Londra, inizi\u00f2 nel 1883 per sostituire la prima cattedrale di Hong Kong, costruita in \"Wellington Street\" nel 1843 e distrutta da un incendio nel 1859.\nLa costruzione venne terminata nel 1888 con una spesa totale di 12 milioni di dollari e la prima messa nella nuova cattedrale venne celebrata il 7 dicembre di quell'anno. L'8 dicembre 1938 la cattedrale viene consacrata dal vescovo Henry Valtorta. Nel 1952 si procedette alla sostituzione del vecchio tetto in legno con l'attuale in cemento armato. Nel 1980 venne collocato l'attuale altare maggiore. In commemorazione dei 100 anni della consacrazione della chiesa, le poste cinesi emisero nel 1988 un francobollo apposito. Tra il 1997 e il 2002 la cattedrale \u00e8 stata restaurata. In seguito al risultato dei lavori di restauri, il 7 dicembre 2003 \nla cattedrale ha ricevuto un particolare riconoscimento per la conservazione del patrimonio culturale dall'UNESCO.\nDescrizione.\nL'edificio \u00e8 in stile neogotico, costruito con l'impiego di granito, mattoni e pietra. La pianta \u00e8 cruciforme di 82 metri di lunghezza per 42 metri di altezza, con una torre che si eleva all'incrocio della navata col transetto e che fa toccare l'altezza massima dell'edificio a 23, 7 metri. La facciata \u00e8 preceduta da un portico a tre archi e ornata da diverse finestre e da guglie. I fianchi dell'edificio sono scanditi da archi rampanti.\nL'interno \u00e8 a tre navate, divise da trentotto colonne di granito e da archi ogivali, con transetto e cappelle laterali. In prossimit\u00e0 dell'ingresso principale, un portico sostenuto da colonne ragge la soprastante cantoria, dove trova posto un imponente organo, opera dell'organaro bresciano Giovanni Bianchetti (1895). \nAll'incrocio della navata centrale col transetto si trova il presbiterio, con l'altare maggiore e la cattedra episcopale. Nel deambulatorio, si aprono quattro cappelle radiali. Al centro, nella parete che separa l'abside dalla sacrestia, si trova una nicchia contenente la statua della Madonna di Lourdes. Esternamente, negli anni '70 \u00e8 stato demolito il centro parrocchiale che si apriva occupando anche una parte della facciata della cattedrale e la sua rimozione ha aperto l'attuale Kin Road.\nNel 2002 sono state realizzate le nuove finestre istoriate della cattedrale rappresentanti 120 santi martiri ad opera dell'artista Zhang Qi Kay."}
{"id": "1579224", "revid": "78273", "url": "https://it.wikipedia.org/wiki?curid=1579224", "title": "13 Pezzi Per Svuotare La Pista", "text": ""}
{"id": "1579225", "revid": "767487", "url": "https://it.wikipedia.org/wiki?curid=1579225", "title": "Osinovo", "text": "Osinovo (in russo \u041e\u0441\u0438\u043d\u043e\u0432\u043e) \u00e8 un villaggio (\"\u0434\u0435\u0440\u0435\u0432\u043d\u044f\") russo del Vinogradovskij rajon, nell'oblast' di Arcangelo. \u00c8 centro amministrativo di uno degli otto comuni rurali del distretto (Osinovo + Konetsgor'e + Vorontsy)."}
{"id": "1579226", "revid": "14806", "url": "https://it.wikipedia.org/wiki?curid=1579226", "title": "16 Punti Di Sutura", "text": ""}
{"id": "1579230", "revid": "121939599", "url": "https://it.wikipedia.org/wiki?curid=1579230", "title": "Cristina Ali Farah", "text": "Biografia.\nNata a Verona da padre somalo e madre italiana, si \u00e8 spostata all'et\u00e0 di tre anni con la famiglia a Mogadiscio, in Somalia, dove \u00e8 rimasta fino allo scoppio della guerra civile, nel 1991. Fuggita dal paese, dopo alcuni anni trascorsi a P\u00e9cs (Ungheria) \u00e8 tornata in Italia e si \u00e8 stabilita a Roma; successivamente si \u00e8 trasferita a Bruxelles.\nAttivit\u00e0.\nUbah Cristina Ali Farah \u00e8 una scrittrice e poetessa somala e italiana. \u00c8 autrice di due romanzi, Madre piccola (Frassinelli 2007) e Il comandante del fiume (66thand2nd 2014). Ha svolto un dottorato di ricerca di Africanistica all\u2019Universit\u00e0 l\u2019Orientale di Napoli sul teatro popolare somalo. \u00c8 stata vincitrice del Premio Lingua Madre (2006) e Vittorini (2008). Ha partecipato al come scrittrice in residenza all'University of Iowa\u2019s International Writing Program (2017), MEET (Maison des \u00c9crivains \u00c9trangers et des Traducteurs 2018), Art Omi (2018), Civitella Ranieri Foundation (2019) e La Marelle (2019). Nel 2018 ha lavorato alla riscrittura dell\u2019Antigone andata diretta a Palermo da Giuseppe Massa e al libretto dell\u2019opera comunitaria Silent City per Matera 2019, diretta da James Bonas con musiche composte da Nigel Osborne. \u00c8 autrice dell\u2019ekphrasis La danza dell\u2019orice (Juxta Press 2020) ispirata a un\u2019opera dell\u2019artista keniana Wangechi Mutu. Nel primo semestre 2020 \u00e8 stata artista in residenza allo STIAS (Stellenbosch Institute of Advanced Studies) in Sudafrica. Nel 2020 \"un sambouk traverse la mer\", una sua antologia bilingue (italiano francese) di racconti \u00e8 uscita per il MEET (2019). Attualmente sta lavorando al progetto Oral history for peace building con l\u2019UNDP in Somalia. \nNel luglio 2021 \u00e8 uscito il suo terzo romanzo, Le stazioni della luna 66thand2nd."}
{"id": "1579231", "revid": "110157", "url": "https://it.wikipedia.org/wiki?curid=1579231", "title": "Ro\u010degda", "text": "Ro\u010degda \u00e8 un insediamento rurale (\"\u043f\u043e\u0441\u0451\u043b\u043e\u043a\") russo del Vinogradovskij rajon, nell'oblast' di Arcangelo. \u00c8 centro amministrativo di uno degli otto comuni rurali del distretto."}
{"id": "1579232", "revid": "767487", "url": "https://it.wikipedia.org/wiki?curid=1579232", "title": "Ust'-Vaen'ga", "text": "Ust'-Vaen'ga (in russo \u0423\u0441\u0442\u044c-\u0412\u0430\u0435\u043d\u044c\u0433\u0430) \u00e8 un insediamento rurale (\"\u043f\u043e\u0441\u0451\u043b\u043e\u043a\") russo del vinogradovskij rajon, nell'oblast' di Arcangelo. \u00c8 centro amministrativo di uno degli otto comuni rurali del distretto."}
{"id": "1579233", "revid": "767487", "url": "https://it.wikipedia.org/wiki?curid=1579233", "title": "\u0160idrovo", "text": "\u0160idrovo (in russo \u0428\u0438\u0434\u0440\u043e\u0432\u043e) \u00e8 un insediamento rurale (\"\u043f\u043e\u0441\u0451\u043b\u043e\u043a\") russo del vinogradovskij rajon, nell'oblast' di Arcangelo. \u00c8 centro amministrativo di uno degli otto comuni rurali del distretto."}
{"id": "1579240", "revid": "33689", "url": "https://it.wikipedia.org/wiki?curid=1579240", "title": "Block Notes", "text": ""}
{"id": "1579241", "revid": "287204", "url": "https://it.wikipedia.org/wiki?curid=1579241", "title": "Carolina (film 2003)", "text": ""}
{"id": "1579245", "revid": "729019", "url": "https://it.wikipedia.org/wiki?curid=1579245", "title": "Giuliano Guazzelli", "text": "Attivit\u00e0 professionale.\nOriginario di Gallicano, borgo della Garfagnana, nel 1954 \u00e8 gi\u00e0 Carabiniere e si trasferisce a Menfi, in Sicilia, dove si sposa ed ha tre figli.\nAssegnato al nucleo investigativo di Palermo, lavora al fianco del colonnello Giuseppe Russo, indagando sul clan dei Corleonesi. Di quella squadra perdono la vita sia Russo che il maresciallo Vito Jevolella, cos\u00ec Guazzelli si trasferisce a Trapani, dove gli viene bruciata l'automobile.\nNel 1977 il maresciallo Guazzelli \u00e8 chiamato a guidare la stazione dei carabineri di Palma di Montechiaro e poi la sezione di polizia giudiziaria al Tribunale di Agrigento e, soprannominato il \"mastino\" per la sua abilit\u00e0 di investigatore, in venti anni di indagini tra Palermo e Agrigento era diventato un esperto del fenomeno mafioso e dei rapporti mafia, politica e affari. Nei primi anni '80, infatti collabor\u00f2 attivamente all'inchiesta condotta dai sostituti procuratori Rosario Livatino, Salvatore Cardinale e Roberto Saieva che culmin\u00f2 nel maxi-processo a carico di esponenti e gregari di Cosa Nostra della provincia di Agrigento (denominato \"Santa Barbara\") conclusosi nel 1987 con quaranta condanne: tra i suoi meriti principali, che consentirono all'indagine di imboccare la pista giusta, quello di aver convinto Benedetta Bono, amante del boss Carmelo Colletti, a collaborare con la giustizia. Inoltre Guazzelli si era anche occupato della cosiddetta \"Stidda\", organizzazione mafiosa parallela e in competizione con Cosa Nostra nell'agrigentino, di cui aveva schedato le principali famiglie a seguito della tristemente nota strage di Porto Empedocle (1986), che provoc\u00f2 sei morti nel contesto della lotta tra cosche avversarie.\nTra le sue indagini principali portate a termine da Guazzelli vi fu quella contro la mafia di Raffadali: convinse Giuseppe Antonino Galvano detto il \"professorino\" a collaborare, ricostruendo i movimenti di una faida mafiosa in corso, e a indicare in Calogero \"Lillo\" Lauria la figura di vertice della cosca dominante. In seguito Galvano ritratt\u00f2 e Lauria venne assassinato.\nNel 1991 Guazzelli avvi\u00f2 indagini su presunte irregolarit\u00e0 nella gestione della \"banca di Girgenti\" e sull'omicidio di Salvatore Curto, politico del Partito Socialista Italiano alla Provincia di Agrigento assassinato a Camastra.\nIl caso Mannino.\nGuazzelli era stato incaricato dal procuratore di Agrigento di indagare sulla partecipazione dell'onorevole Calogero Mannino al matrimonio del figlio del boss di Siculiana, Gerlando Caruana. Il primo rapporto che Guazzelli sottopose al procuratore Vajola venne cassato e il maresciallo fu sollecitato a rifarlo. L'originale fu per\u00f2 ritrovato, dopo la sua morte, negli armadi della caserma di Agrigento.\nLa posizione di Mannino fu quindi archiviata dai giudici di Sciacca.\nIl figlio del maresciallo, Riccardo, rifer\u00ec ai magistrati che il padre gli aveva confidato che \"le carte di Mannino erano state messe a posto dal Messana\"; inoltre riferisce che Mannino aveva manifestato al Guazzelli timori per la sua incolumit\u00e0, esclamando: \"o ammazzano me o ammazzano Lima\".\nFu proprio nel marzo del 1992 che Cosa Nostra decise di eliminare Salvo Lima.\nL'assassinio e i processi.\nGiuliano Guazzelli fu assassinato il 4 aprile 1992 sulla strada statale 115 Agrigento-Porto Empedocle mentre era alla guida della sua Fiat Ritmo: gli assassini a bordo di un Fiat Fiorino, lo sorpassarono sul viadotto Morandi nella Valle dei Templi di Agrigento, spalancarono il portellone posteriore e lo uccisero a colpi di mitra kalashnikov, pistole 357 magnum e fucili a pompa. L'omicidio avvenne il giorno prima delle elezioni politiche nazionali. A Menfi, cittadina d'adozione del maresciallo, fu proclamato il lutto cittadino ed arriv\u00f2 l'allora Presidente della Repubblica Francesco Cossiga a rendere omaggio alla salma e ai familiari della vittima, lanciando un appello ai cittadini menfitani di andare a votare in massa per rispondere alla sfida mafiosa.\nGuazzelli all'epoca dell'omicidio aveva gi\u00e0 maturato l'et\u00e0 pensionabile, ma aveva deciso di restare in servizio, nonostante avesse subito numerosi intimidazioni ed era gi\u00e0 riuscito a sfuggire ad un altro agguato.\nInizialmente il delitto fu attribuito alla Stidda di Palma di Montechiaro, cos\u00ec nel dicembre 1992 vennero arrestati in Germania dei presunti killer. Processati e condannati all'ergastolo dal Tribunale di Agrigento, vennero successivamente assolti dalla Corte d'Assise d'Appello di Palermo per insufficienza di prove.\nPassati alla pista che conduceva agli uomini di Cosa Nostra grazie alle dichiarazioni del pentito di Porto Empedocle Alfonso Falzone (il quale confess\u00f2 di aver segnalato ai \"killer\" il tragitto dell'auto di Guazzelli), per l'omicidio sono state inflitte sei condanne definitive al carcere a vita: all'ergastolo sono finiti Simone Capizzi (detto \"Peppe\") e Salvatore Fragapane come mandanti ed organizzatori dell'agguato mentre Joseph Focoso, Calogero Castronovo, Giuseppe Fanara e Gerlandino Messina come esecutori materiali.\nNel maxi-processo denominato \"Akragas\" sono stati inflitti anche 18 anni di carcere al pentito Alfonso Falzone, il quale aiut\u00f2 i magistrati della Direzione Distrettuale Antimafia di Palermo ad incastrare i mandanti e gli altri sicari.\nLa memoria.\nNel 2006 \u00e8 stato realizzato il film documentario \"Marasci\u00e0... un eroe antimafia\", diretto da Sabino Taormina e Francesco Angelino, dedicato alla figura del sottufficiale toscano. Ad interpretare il ruolo di Guazzelli \u00e8 stato l'attore Pippo Montalbano."}
{"id": "1579251", "revid": "14806", "url": "https://it.wikipedia.org/wiki?curid=1579251", "title": "Contro Gli Estimatori", "text": ""}
{"id": "1579252", "revid": "648655", "url": "https://it.wikipedia.org/wiki?curid=1579252", "title": "Luciano Rosada", "text": "Biografia.\nHa studiato al Conservatorio Benedetto Marcello della sua citt\u00e0, perfezionandosi poi con Antonio Guarnieri all'Accademia Chigiana in Siena.\nNel 1948 \u00e8 il maestro sostituto di Nino Sanzogno in \"Cardillac\" di Paul Hindemith con Boris Christoff e Gino Del Signore e suona alle percussioni nella prima assoluta del \"Concerto per due pianoforti, arpe percussione\" di Bruno Maderna diretto da Ettore Gracis al Teatro La Fenice di Venezia dove nel 1951 dirige un concerto con Magda L\u00e1szl\u00f3.\nNel 1954 \u00e8 apparso al Teatro alla Scala di Milano dirigendo La Sylphide, rimanendovi per alcuni anni quale direttore dei balletti.\nSempre nel 1954 dirige la prima assoluta di \"L'amuleto\" di Alberto Soresina al Teatro Donizetti di Bergamo ed un concerto alla Fenice.\nAlla Scala 1955 dirige Le Spectre de la rose con Carla Fracci e \"Racconto d'inverno\" di Renzo Rossellini con Elettra Morini e nel 1956 la prima assoluta di \"Mario e il mago\" di Franco Mannino con Luciana Novaro, El amor brujo (balletto) con la Novaro e \"Sebastian\" di Gian Carlo Menotti con la Fracci e Lo schiaccianoci con Margot Fonteyn ed Amedeo Amodio.\nSempre nel 1956 dirige la prima assoluta di \"La panchina\" di Sergio Liberovici con Giorgio Tadeo a Bergamo.\nHa diretto numerose e pi\u00f9 importanti orchestre italiane ed europee; ha anche tenuto la cattedra di direzione d'orchestra al Conservatorio di Bologna e Milano."}
{"id": "1579256", "revid": "1888309", "url": "https://it.wikipedia.org/wiki?curid=1579256", "title": "Ospedale Sant'Anna", "text": "L'ospedale Sant'Anna \u00e8 il principale ospedale della provincia di Como. Originariamente situato entro i confini della citt\u00e0 di Como, nel 2010 fu spostato nel comune San Fermo della Battaglia, in via Ravona.\n\u00c8 il principale presidio ospedaliero dell\u2019ASST Lariana.\nStoria.\nL'\"ospedale grande\" dedicato a sant'Anna nasce nel 1468 su iniziativa del beato Michele Carcano e su committenza del vescovo Branda Castiglioni con lo scopo di riunire in un'unica struttura assistenziale numerosi piccoli ospedaletti ed opere pie medievali sparsi per la citt\u00e0: lo \"spedale de' poveri di san Leonardo\", \"di santa Maddalena alla Colombetta\", \"di san Lazzaro de' lebbrosi\", \"di san Gottardo\", \"di san Giorgio in Borgovico\", \"di san Biagio\", \"di san Martino di Zezio\", \"di san Pantaleone\", \"di santa Maria della Cosia\", \"de' poveri di san Tommaso\", \"di san Silvestro\" e \"di sant'Antonio\" e papa Paolo II, nel 1468, concede che le sostanze di questi istituti si fondano per la costruzione del nuovo ospedale. Papa Sisto IV, con una bolla del 1483 pone le condizioni per l'inizio delle attivit\u00e0. L'ospedale diventa operativo due anni dopo.\nL'edificio era ubicato nello stabile ora sede del Conservatorio G. Verdi in via Cadorna e la prima pietra venne posta nel 1482. Era destinato alla cura degli infermi, dei pellegrini, dei poveri e dei fanciulli esposti.\nNel 1855 vi furono introdotte dal vescovo Roman\u00f2 le suore della carit\u00e0 dette di Maria bambina, che vi resteranno per 153 anni fino al 2008.\nNel 1932 venne trasferito nella sede di via Napoleona a Camerlata, appositamente costruita su terreno donato dalla benefattrice Teresa Rimoldi, dopo 7 anni di lavori e dopo 23 anni dalla delibera di trasferimento della sede, deciso in virt\u00f9 della necessit\u00e0 di spazi pi\u00f9 ampi.\nIl complesso era costituito da dodici padiglioni, suddivisi informalmente in reparti specializzati dall'allora primario Renzo Pecco. Negli anni sessanta vennero aggiunti la centrale termica e la scuola infermieri. Infine le nuove esigenze imposero la costruzione tra il 1965 ed il 1975 del grande monoblocco centrale a sette piani, sul luogo e dopo la demolizione della chiesa e dell'esedra con fontana antistante. Altre aggiunte di minore rilevanza vennero effettuate negli anni seguenti.\nIl giorno di domenica 3 ottobre 2010 segna l'inizio dell'attivit\u00e0 operativa del nuovo presidio ospedaliero centrale, ora sito nel comune di San Fermo della Battaglia. La nuova struttura \u00e8 costata 260 milioni di Euro, i lavori sono stati eseguiti dall'impresa edile milanese GDM Costruzioni SpA.\nI posti letto passano dai 766 della vecchia struttura a 589. Nella struttura di via Napoleona vengono lasciati alcuni servizi ambulatoriali e diagnostici e simili, oltre alla sede legale dell'azienda."}
{"id": "1579259", "revid": "13831331", "url": "https://it.wikipedia.org/wiki?curid=1579259", "title": "Coppa dell'imperatore", "text": ""}
{"id": "1579267", "revid": "228587", "url": "https://it.wikipedia.org/wiki?curid=1579267", "title": "Groenlandese", "text": ""}
{"id": "1579268", "revid": "1005847", "url": "https://it.wikipedia.org/wiki?curid=1579268", "title": "Distretto di San Miguel (Lima)", "text": "Il distretto di San Miguel \u00e8 un distretto del Per\u00f9 che appartiene geograficamente e politicamente alla provincia e dipartimento di Lima ed \u00e8 situato a sud della capitale peruviana.\nCapoluogo e data di fondazione.\nIl distretto \u00e8 stato istituito il 10 maggio 1920\nDistretti confinanti.\nConfina a nordest con il distretto di Lima; a sud con l'oceano Pacifico; ad est con il distretto di Magdalena del Mar e con il distretto di Pueblo Libre e ad ovest con il distretto di La Perla (regione di Callao).\nSociet\u00e0.\nEvoluzione demografica.\nSuperficie e popolazione: 10,72\u00a0km\u00b2 e una popolazione stimata nel 2005 in 124 904 persone, di cui il 55% donne e il 45% uomini.\nCultura.\nUniversit\u00e0.\nLe universit\u00e0 private sono:"}
{"id": "1579273", "revid": "609989", "url": "https://it.wikipedia.org/wiki?curid=1579273", "title": "Stop-and-wait ARQ", "text": ""}
{"id": "1579277", "revid": "486946", "url": "https://it.wikipedia.org/wiki?curid=1579277", "title": "Quattro torri massimiliane", "text": ""}
{"id": "1579285", "revid": "110157", "url": "https://it.wikipedia.org/wiki?curid=1579285", "title": "Kargopol'skij rajon", "text": "Il distretto di Kargopol' , letteralmente \"Kargopol'skij municipal'nyj rajon\", in inglese traslitterato come \"Kargopolsky munitsipalnyy rayon\") \u00e8 un municipal'nyj rajon dell'Oblast' di Arcangelo, in Russia.\nIl centro amministrativo \u00e8 la citt\u00e0 di Kargopol', con circa 11.100 abitanti."}
{"id": "1579297", "revid": "767487", "url": "https://it.wikipedia.org/wiki?curid=1579297", "title": "\u0160irjaicha", "text": "\u0160irjaicha (in lingua russa \u0428\u0438\u0440\u044f\u0438\u0445\u0430) \u00e8 una citt\u00e0 situata in Russia, nell'Oblast' di Arcangelo, pi\u00f9 precisamente nel Kargopol'skij rajon."}
{"id": "1579298", "revid": "110157", "url": "https://it.wikipedia.org/wiki?curid=1579298", "title": "Vicentina", "text": "Vicentina \u00e8 un comune del Brasile nello Stato del Mato Grosso do Sul, parte della mesoregione del Sudoeste de Mato Grosso do Sul e della microregione di Dourados."}
{"id": "1579302", "revid": "543975", "url": "https://it.wikipedia.org/wiki?curid=1579302", "title": "Prigorodnyj", "text": "Prigorodnyj (in lingua russa \u041f\u0440\u0438\u0433\u043e\u0440\u043e\u0434\u043d\u044b\u0439) \u00e8 una citt\u00e0 situata in Russia, nell'Oblast' di Arcangelo, pi\u00f9 precisamente nel Kargopol'skij rajon."}
{"id": "1579309", "revid": "339392", "url": "https://it.wikipedia.org/wiki?curid=1579309", "title": "Coppa J League", "text": ""}
{"id": "1579310", "revid": "110157", "url": "https://it.wikipedia.org/wiki?curid=1579310", "title": "Batamanovskaja", "text": "Batamanovskaja \u00e8 una localit\u00e0 della Russia che si trova nel Kargopol'skij rajon dell'Oblast' di Arcangelo."}
{"id": "1579316", "revid": "287204", "url": "https://it.wikipedia.org/wiki?curid=1579316", "title": "Malatesta (disambigua)", "text": "I Malatesta furono signori di Rimini dal 1295 al 1528."}
{"id": "1579320", "revid": "767487", "url": "https://it.wikipedia.org/wiki?curid=1579320", "title": "\u0160elochovskaja", "text": "\u0160elochovskaja () \u00e8 una localit\u00e0 nel Kargopol'skij rajon dell'Oblast' di Arcangelo in Russia."}
{"id": "1579326", "revid": "543975", "url": "https://it.wikipedia.org/wiki?curid=1579326", "title": "Pesok", "text": "Pesok (in lingua russa \u041f\u0435\u0441\u043e\u043a) \u00e8 una citt\u00e0 situata in Russia, nell'Oblast' di Arcangelo, pi\u00f9 precisamente nel Kargopol'skij rajon."}
{"id": "1579330", "revid": "14806", "url": "https://it.wikipedia.org/wiki?curid=1579330", "title": "Il Contatto", "text": ""}
{"id": "1579334", "revid": "78273", "url": "https://it.wikipedia.org/wiki?curid=1579334", "title": "Supercoppa giapponese", "text": ""}
{"id": "1579363", "revid": "201347", "url": "https://it.wikipedia.org/wiki?curid=1579363", "title": "Shinichi Kudo", "text": ""}
{"id": "1579385", "revid": "2109471", "url": "https://it.wikipedia.org/wiki?curid=1579385", "title": "Paolo Giaccone", "text": "Fu assassinato tra i viali del Policlinico di Palermo \u2013 intitolato poi a suo nome \u2013 qualche settimana prima della strage di via Isidoro Carini che avrebbe fermato l'impegno di Carlo Alberto Dalla Chiesa.\nBiografia.\nNacque a Palermo, il 21 marzo 1929, da Antonio e da Camilla Rizzuti. Il padre era medico, primario di ostetricia e ginecologia all\u2019ospedale di Palermo. Anche il nonno e il bisnonno erano stati medici: il primo medico condotto e ufficiale sanitario a Bisacquino, il secondo a Caltabellotta.\nFrequent\u00f2 l\u2019Istituto Gonzaga dalla prima elementare fino alla maturit\u00e0 classica, mostrando spiccati interessi per le materie scientifiche, ma eccellendo anche in quelle umanistiche.\nEbbe numerosi e vari interessi: pratic\u00f2 la scherma, amava dipingere e fare specialmente caricature, soprattutto dei suoi compagni di classe (tra cui il magistrato Alfonso Giordano), scriveva anche poesie.\nLa pi\u00f9 grande passione fu, per\u00f2, la musica, che studi\u00f2, per cinque anni, al Conservatorio Bellini di Palermo; si interess\u00f2 anche di filatelia e di ornitologia.\nConsegu\u00ec la maturit\u00e0 classica nel 1947 e si iscrisse alla facolt\u00e0 di medicina dell\u2019Universit\u00e0 degli studi di Palermo. Dal terzo anno in poi frequent\u00f2 l\u2019Istituto di Medicina legale, diretto dal famoso professore Ideale Del Carpio. Dopo sei anni, nel 1953, si laure\u00f2 con il massimo dei voti e la lode, con una tesi in ematologia forense, la disciplina che tanto lo appassion\u00f2 e coinvolse.\nSubito dopo la laurea, si rec\u00f2 a Parigi, dove frequent\u00f2 importanti laboratori scientifici.\nSpos\u00f2 Rosetta Prestinicola, dalla quale ebbe quattro figli: Camilla, Antonino, Amalia e Paola.\nDocente universitario, insegn\u00f2 antropologia criminale alla facolt\u00e0 di giurisprudenza, e fu ordinario di Medicina legale alla facolt\u00e0 di medicina dell'universit\u00e0 di Palermo.\nGiaccone divideva il suo impegno tra l'istituto di medicina legale del Policlinico, che dirigeva, e le consulenze per il palazzo di giustizia. Fu anche Presidente dell'AVIS Regionale.\nAveva ricevuto l'incarico di esaminare un'impronta digitale lasciata da uno dei killer che, nel dicembre 1981, avevano scatenato una sparatoria tra le vie di Bagheria, con quattro morti come risultato. L'impronta, che apparteneva a Giuseppe Marchese, esponente di primo piano della cosca di Corso dei Mille, era l'unica prova che poteva incastrare gli assassini. Il medico ricevette delle pressioni perch\u00e9 aggiustasse le conclusioni della perizia dattiloscopica. Giaccone rifiut\u00f2 ad ogni invito e ogni minaccia e il killer fu cos\u00ec condannato all'ergastolo.\nL'11 agosto 1982, mentre si recava all'istituto di medicina legale, Giaccone fu raggiunto tra i viali alberati da due killer e ucciso con 5 colpi di una pistola Beretta 92 parabellum.\nIn seguito il pentito Vincenzo Sinagra rivel\u00f2 i dettagli del delitto, incolpandone Salvatore Rotolo, che venne condannato all'ergastolo nel primo maxiprocesso a Cosa Nostra.\nRiconoscimenti e omaggi.\nGli \u00e8 stato intitolato il Policlinico di Palermo, oltre che una via nello storico parco della Favorita.\nLa figura di Giaccone e quella di altre vittime della mafia \u00e8 stata ricordata in una puntata de \"Il testimone\", trasmissione di Mtv condotta da Pif."}
{"id": "1579387", "revid": "237256", "url": "https://it.wikipedia.org/wiki?curid=1579387", "title": "Alexander Friedmann", "text": ""}
{"id": "1579395", "revid": "287204", "url": "https://it.wikipedia.org/wiki?curid=1579395", "title": "Westerwald", "text": "Il Westerwald \u00e8 una regione tedesca appartenente al Massiccio scistoso renano.\nIl nome \"Westerwald\" (in italiano: \"Bosco occidentale\") \u00e8 registrato per la prima volta in un documento del 1048, riferito in origine alle foreste attorno alle tre chiese di Bad Marienberg, Rennerod ed Emmerichenhain a occidente del recinto reale di Herborn. Attualmente il Westerwald \u00e8 una regione di circa 2500 km\u00b2 situata immediatamente a nord del Taunus, nel punto d'incontro dei Bundesl\u00e4nder Renania-Palatinato, Renania Settentrionale-Vestfalia e Assia. I suoi confini sono identificabili in quattro valli fluviali: quella della Lahn a Sud, del Reno a Ovest, della Sieg a Nord e della Dill, un tributario della Lahn, a Est.\nDal punto di vista altimetrico, come peraltro tutto il Massiccio scistoso renano, l'altitudine \u00e8 alquanto modesta; la vetta pi\u00f9 elevata, \"Fuchskaute\", \u00e8 alta appena 656 metri sul livello del mare.\nIl 40 per cento del Westerwald, approssimativamente 1000 km\u00b2, \u00e8 boschivo. Il Westerwald \u00e8 conosciuto per le sue cave di basalto e per l'artigianato della ceramica con caratteristiche decorazioni di colore blu cobalto. Le prime lavorazioni in ceramica risalgono a met\u00e0 del XVI secolo, allorch\u00e9 giunsero nel Westerwald dei vasai provenienti da Raeren, in Belgio."}
{"id": "1579441", "revid": "260676", "url": "https://it.wikipedia.org/wiki?curid=1579441", "title": "Aurora (Magic)", "text": "Aurora (in inglese \"Morningtide\") \u00e8 un' del gioco di carte collezionabili \"\". In vendita in tutto il mondo dal 1\u00ba febbraio 2008, Aurora \u00e8 il secondo e ultimo set del mini-blocco chiamato \"blocco di Lorwyn\", che comprende anche l'espansione precedente, \"Lorwyn\" appunto. \nAmbientazione.\nLa storia di Aurora riprende dalla fine di quella di Lorwyn. L'anziano silvantropo Colfenor era preoccupato, sapeva che il \"festival dei racconti\" di quest'anno, durante il quale gli abitanti di Lorwyn festeggiano e salutano l'aurora, sarebbe andato storto, e avrebbe provocato drastici mutamenti a lui e ai segreti che custodisce. Per questo ha preparato in segtreto un grande piano. Rhys, l'elfo studente di Colfenor rimase vittima di un attacco magico, che gli danneggi\u00f2 i corni e la reputazione. Chiese allora consiglio al vecchio silvantropo, che invece di ascoltarlo gli chiese di piantare i suoi semi in una lontana foresta. Ma mentre Rhys e i suoi allievi erano lontani per eseguire l'incarico, Colfenor fu ucciso da un potente attacco magico, ma anche questo faceva parte del piano. Appena Rhys ebbe sotterrato la pigna di Colfenor, spunt\u00f2 un alberello di silvantropo femmina, con una nuova personalit\u00e0 ma con tutta la memoria e la saggezza del vecchio mentore. Il passo successivo del piano \u00e8 trovare e riuscire a comunicare con Rosheen Meanderer, un gigante che blatera in continuazione cose senza senso. Tutta Lorwyn si sta preparando a un evento che sembra debba essere straordinario, comprese la riservata regina delle Fate Oona e l'ignifera Cenerina, sempre pi\u00f9 sopraffatta dalla connessione che la lega alla \"grande entit\u00e0 elementale\". L'aurora rappresenter\u00e0 probabilmente il risveglio dal lungo e piacevole sogno che \u00e8 stata finora la vita idilliaca su Lorwyn.\nCaratteristiche.\nAurora \u00e8 composta da 150 carte, stampate a bordo nero, cos\u00ec ripartite:\nIl simbolo dell'espansione \u00e8 un sole fiammeggiante all'orizzonte, e si presenta nei consueti tre colori a seconda della rarit\u00e0: nero per le comuni, argento per le non comuni, e oro per le rare.\nAurora \u00e8 disponibile in bustine da 15 carte casuali e in 4 mazzi tematici precostituiti da 60 carte ciascuno:\nCuriosit\u00e0.\nAurora fu presentata in tutto il mondo durante i tornei di prerelease il 19 gennaio 2008, in quell'occasione venne distribuita una speciale carta olografica promozionale: la \"Porta dei Destini\", che presentava un'illustrazione alternativa rispetto alla carta che si poteva trovare nelle bustine.\nNel set sono state ristampate le seguenti carte:\nNovit\u00e0.\nAurora introduce tre nuove abilit\u00e0 nel gioco, riprende con alcune modifiche le meccaniche di \"Lorwyn \"e sviluppa la tematica dell'espansione precedente basata sui tipi di creatura. La particolarit\u00e0 che contraddistingue \"Lorwyn\" da \"Aurora\" \u00e8 che se la prima era basata sulle razze (\"Kithkin\", \"Goblin\", \"Tritoni\" ecc.) la seconda lo \u00e8 sulle classi (\"Soldato\", \"Farabutto\", \"Sciamano\" ecc.).\nNuove abilit\u00e0.\nParentela.\nAll'inizio del tuo mantenimento possiamo guardare la prima carta del grimorio e rivelarla se ha lo stesso tipo della carta con parentela innesca determinati effetti.\nPredatore.\nPermette di giocare carte con un costo di mana diverso e con effetti aggiuntivi se nello stesso turno si \u00e8 inflitto danno con una creatura farabutto.\nRinforzare.\nPagando un determinato costo di mana e scartando la carta permette di aggiungere segnalini +1+1 a una creatura bersaglio."}
{"id": "1579448", "revid": "599013", "url": "https://it.wikipedia.org/wiki?curid=1579448", "title": "Giml\u00e9", "text": "Il Giml\u00e9 (dal norreno \"[luogo al] riparo dal fuoco\") \u00e8, nella mitologia norrena, un santuario posto nel terzo cielo del frassino Yggdrasill, V\u00ed\u00f0bl\u00e1inn. \u00c8 descritto come un posto lucente, con il soffitto ricoperto di oro.\nGiml\u00e9, secondo quando riportato da Snorri Sturluson nella sua Edda in prosa, \u00e8 il luogo in cui l'umanit\u00e0 si rifuger\u00e0 dopo il Ragnar\u01ebk, quando il mondo sar\u00e0 distrutto dal fuoco. Questa sala, poich\u00e9 tutta d'oro come L\u00fdr, resister\u00e0 alle fiamme, da qui l'etimologia del termine.\nLa fonte di Snorri \u00e8 questo passaggio della V\u01eblusp\u00e1, che parla di questa sala:\nIl racconto di Snorri prosegue, e specifica come questa mitica sala sia la dimora degli elfi della luce, i Lj\u00f3s\u00e1lfar:\nTalvolta un'altra stanza, Ving\u00f3lf (\"stanza degli amici\" o \"dimora di gioia\"), viene detta essere simile a Giml\u00e9."}
{"id": "1579455", "revid": "240277", "url": "https://it.wikipedia.org/wiki?curid=1579455", "title": "Museo archeologico nazionale Domenico Ridola", "text": "Il Museo archeologico nazionale Domenico Ridola \u00e8 un museo statale italiano, con sede nell'ex convento di Santa Chiara a Matera.\nFu istituito il 9 febbraio 1911 per volont\u00e0 del senatore e medico Domenico Ridola, che don\u00f2 allo Stato le sue importanti collezioni archeologiche, ed \u00e8 pertanto il museo pi\u00f9 antico della Basilicata. Espone numerose testimonianze archeologiche rinvenute in scavi nella provincia materana e nelle Murge, con reperti che spaziano dall'epoca preistorica al III secolo a.C..\nDi propriet\u00e0 del Ministero per i beni e le attivit\u00e0 culturali, nel dicembre 2019 \u00e8 stato unito al Museo d'arte medievale e moderna della Basilicata per creare un nuovo ente dotato di autonomia speciale, il Museo nazionale di Matera.\nDescrizione.\nIl materiale conservato nel museo \u00e8 suddiviso principalmente in cinque diverse sale. Vi \u00e8 innanzitutto la sezione preistorica, la pi\u00f9 tipica. Qui troviamo materiale risalente al paleolitico, come ad esempio frecce, giavellotti ed asce, rinvenuto in diverse localit\u00e0 della Murgia Materana, ed in particolare presso la \"grotta dei pipistrelli\"; successivamente vi sono le testimonianze provenienti dai villaggi trincerati di epoca neolitica rinvenuti nelle localit\u00e0 di \"Tirlecchia\", \"Murgia Timone\", \"Murgecchia\" e \"Serra d'Alto\". Quest'ultima localit\u00e0 \u00e8 nota per la presenza del tipo di ceramica detta appunto di Serra d'Alto, caratterizzata da vernice bruna e motivi geometrici complessi. La presenza di tali villaggi risalenti al neolitico testimonia l'introduzione dell'agricoltura e lo stabilirsi della popolazione, che in epoche precedenti era nomade, in insediamenti stabili. Infine vi sono ritrovamenti risalenti all'et\u00e0 del bronzo, tra cui le tombe di Murgia Timone.\nVi sono poi due sale in cui sono esposti gli oggetti provenienti dai centri situati nelle valli dei due principali fiumi dell'area materana, la valle del Basento e la valle del Bradano: alla prima appartiene la documentazione proveniente dai centri antichi corrispondenti alle attuali Pisticci, Ferrandina, Pomarico, Garaguso e Calle di Tricarico; in particolare da quest'ultimo sito provengono materiali di una necropoli romana, da Pisticci i corredi delle tombe a tumulo dell'et\u00e0 del ferro e i materiali di necropoli arcaiche e del V secolo a.C., tra cui i vasi a figure rosse del Pittore di Pisticci; dagli altri centri provengono materiali delle sepolture di un lunghissimo arco di tempo.\nNella sala della valle del Bradano vi sono invece le testimonianze relative ai centri antichi che corrispondono alle attuali Montescaglioso, Miglionico e Irsina; al primo centro corrispondono diversi corredi funerari che vanno dal VII secolo a.C. al IV secolo a.C. Da Miglionico provengono materiali dall'epoca geometrica fino al III secolo a.C. Vi sono infine diversi esemplari di ceramiche decorate.\nIn un'ulteriore sala sono esposti i materiali provenienti dagli scavi di Matera e dintorni; si tratta principalmente di testimonianze archeologiche di et\u00e0 arcaica, lucana e successivamente romana. Si trovano in questa sezione corredi funerari di epoca arcaica, monete, bronzetti italici fra i quali la figura di Ercole con la clava e con l'arco databili all'incirca tra il VI e il IV secolo a.C., suppellettili bronzee di et\u00e0 romana. La documentazione di maggior importanza \u00e8 relativa a Timmari, localit\u00e0 a pochi chilometri da Matera. Dalla stipe votiva e dalla necropoli di Timmari, risalenti al IV secolo a.C., provengono infatti molte statuette votive in terracotta e corredi funerari con armature in bronzo e monumentali vasi a figure rosse.\nNella sala Ridola, infine, vi \u00e8 un'esposizione di manoscritti, documenti e cimeli testimonianti l'attivit\u00e0 di Domenico Ridola, fondatore del museo e studioso locale di storia e antichit\u00e0, nonch\u00e9 medico e senatore. Dopo la sua morte avvenuta nel 1932, la ricerca paletnologica nel Materano \u00e8 stata coltivata da altre figure, che hanno raccolto la sua eredit\u00e0; tra queste Eleonora Bracco, direttrice del Museo subito dopo il fondatore e fino al 1961, e fautrice di un primo riordino e organizzazione del Museo."}
{"id": "1579463", "revid": "86599", "url": "https://it.wikipedia.org/wiki?curid=1579463", "title": "Fernand Rigaux", "text": "Ha lavorato presso l'Osservatorio Reale del Belgio a Uccle. Nel 1951 insieme al suo collega Sylvain Julien Victor Arend ha scoperto la cometa periodica 49P/Arend-Rigaux.\nRigaux ha anche scoperto otto asteroidi.\nGli \u00e8 stato dedicato postumo l'asteroide 19911 Rigaux da lui stesso scoperto.."}
{"id": "1579465", "revid": "1652635", "url": "https://it.wikipedia.org/wiki?curid=1579465", "title": "Presidenti del Burundi", "text": "I presidenti del Burundi dal 1966 (proclamazione della Repubblica e abolizione della monarchia, regnante Ntare Ndizeye) ad oggi sono i seguenti."}
{"id": "1579509", "revid": "120872962", "url": "https://it.wikipedia.org/wiki?curid=1579509", "title": "Gennadij Nikolaevi\u010d Ro\u017edestvenskij", "text": "Biografia.\nNacque da una famiglia di musicisti: il padre era il direttore d'orchestra Nikolaj Anosov, la madre il soprano Natalija Ro\u017edestvenskaja; diplomato al Conservatorio di Mosca in direzione d'orchestra e pianoforte (fu allievo di Lev Oborin), nel 1951 fu il primo direttore a salire sul podio a soli vent'anni, nella storia del teatro Bol'\u0161oj, di cui poi fu nominato, dal 1965 al 1975, primo direttore. Dal 1961 al 1974 \u00e8 stato anche il direttore della Grande Orchestra Sinfonica della Radiotelevisione dell'URSS. \u00c8 stato insignito del titolo di artista emerito dell'URSS.\nDal 1974 al 1977 \u00e8 stato Direttore principale dell'Orchestra Filarmonica Reale di Stoccolma.\nDotato di un gesto espressivo e molto comunicativo, musicista colto e approfondito conoscitore della musica del suo Paese; \u00e8 stato uno dei pi\u00f9 eminenti interpreti della musica russa, in particolare di \u010cajkovskij e di Prokof'ev. Ha realizzato numerosissime tourn\u00e9e in tutto il mondo e la sua incisione della \"Cenerentola\" di Prokof'ev ha ottenuto il Grand Prix du Disque. In Italia ha esordito con un vibrante successo nel 1973 in occasione delle rappresentazioni che il Bol'\u0161oj ha allestito alla Scala di Milano.\nFilmografia.\nIl regista Bruno Monsaingeon ha realizzato tre film dedicati al direttore d'orchestra:"}
{"id": "1579518", "revid": "287204", "url": "https://it.wikipedia.org/wiki?curid=1579518", "title": "Ampato", "text": "LAmpato \u00e8 uno stratovulcano delle Ande in Per\u00f9, situato 100 km a nord-ovest rispetto ad Arequipa. La sua vetta raggiunge i 6.288 metri e fa parte di un gruppo di tre grandi stratovulcani, insieme all'Hualca Hualca, 6.050 metri, e allo Sabancaya, 6.040 metri.\nNel mese di settembre del 1995 \u00e8 stata rinvenuto vicino alla vetta il corpo mummificato di una ragazza Inca, uccisa da una freccia circa 500 anni fa."}
{"id": "1579524", "revid": "247222", "url": "https://it.wikipedia.org/wiki?curid=1579524", "title": "Shut Down Volume 2", "text": "Shut Down Volume 2 \u00e8 un album del gruppo musicale statunitense surf-rock The Beach Boys pubblicato nel 1964 dalla Capitol Records. La dicitura \"Volume 2\" del titolo si riferisce alla compilation intitolata \"Shut Down\", pubblicata dalla Capitol nel 1963, che includeva, insieme a brani cantati da Robert Mitchum, anche due canzoni del gruppo: \"409\" e \"Shut Down\", senza per\u00f2 essere un album ufficiale dei Beach Boys.\nAttualmente \"Shut Down Volume 2\" (Capitol (S) T 2027) \u00e8 disponibile in versione CD in abbinamento con \"Surfer Girl\", con l'aggiunta di bonus tracks del periodo.\nDopo un'assenza durata due anni, ritorn\u00f2 a tutti gli effetti nella band il chitarrista Al Jardine che, insoddisfatto del compenso ricevuto per la prima canzone del gruppo, \"Surfin\"' (solo 200 dollari a testa), aveva lasciato i Beach Boys per darsi alla carriera di dentista. Jardine era stato rimpiazzato da David Marks, vicino di casa dei fratelli Wilson.\nIl disco.\nOrigine e storia.\nRegistrato proprio quando la \"Beatlemania\" stava iniziando a dilagare negli Stati Uniti (esercitando una massiccia influenza futura sul songwriting del leader del gruppo Brian Wilson), \"Shut Down Volume 2\" era stato concepito per consolidare la posizione dei Beach Boys come band pi\u00f9 importante d'America. Invece, l'invasione musicale messa in atto dai Beatles fu di tale portata e successo, che surclass\u00f2 decisamente le vendite dell'album dei Beach Boys. Il disco entr\u00f2 nella classifica di \"Billboard\" solo 6 settimane dopo la pubblicazione e vi rimase per meno tempo (nove mesi) rispetto ai precedenti album del gruppo, restando confinato fuori dalla top ten.\nParte del parziale fallimento commerciale di \"Shut Down Volume 2\" fu da attribuirsi alla scarsa promozione fatta all'album dalla Capitol in favore della \"novit\u00e0\" Beatles, e all'inclusione nell'LP di molti brani \"riempitivi\" come ad esempio \"\"Cassius\" Love vs. \"Sonny\" Wilson\" (un brano scherzoso principalmente parlato che voleva ritrarre una finta battaglia canora tra Brian e Mike Love).\nTuttavia, \"Shut Down Volume 2\" non \u00e8 privo di canzoni di valore: \"Fun, Fun, Fun\", \"Don't Worry Baby\" (la risposta di Brian alla \"Be My Baby\" di Phil Spector), \"The Warmth of the Sun\" (scritta poche ore dopo l'assassinio di John F. Kennedy), sono tutte diventate classici assoluti del repertorio dei Beach Boys. Inoltre \"Pom, Pom Play Girl\" \u00e8 il debutto come voce solista di Carl Wilson in una canzone dei Beach Boys.\n\"Shut Down Volume 2\" venne pubblicizzato come una compilation di canzoni sulle auto \"hot rod\" come il suo predecessore \"Little Deuce Coupe\" dato il successo di quest'ultimo, ma i Beach Boys, ed in particolar modo il compositore Brian Wilson, stavano iniziando a stancarsi di cantare canzoni a tema automobilistico, per cercare nuovi soggetti d'ispirazione.\nCopertina.\nLa fotografia della copertina dell'LP, opera del fotografo ufficiale della Capitol Records George Jerman, ritrae la band (adesso con Al Jardine al posto di Dave Marks) mentre posa vicino a una selezione di macchine sportive, tra le quali una Corvette Sting Ray blu di propriet\u00e0 di Dennis, e la Pontiac Grand Prix posseduta da Carl Wilson."}
{"id": "1579566", "revid": "237256", "url": "https://it.wikipedia.org/wiki?curid=1579566", "title": "Rozdestvenskij Gennadi", "text": ""}
{"id": "1579569", "revid": "86599", "url": "https://it.wikipedia.org/wiki?curid=1579569", "title": "Adri\u00e1n Gal\u00e1d", "text": "Il Minor Planet Center gli accredita le scoperte di ottantuno asteroidi, effettuate tra il 1995 e il 2009, in parte in collaborazione con altri astronomi: \u0160tefan Gajdo\u0161, Du\u0161an Kalman\u010dok, Peter Kol\u00e9ny, Leonard Korno\u0161, Alexander Pravda e Juraj T\u00f3th."}
{"id": "1579577", "revid": "1456895", "url": "https://it.wikipedia.org/wiki?curid=1579577", "title": "Latitanti di massima pericolosit\u00e0", "text": "In Italia, lelenco dei latitanti di massima pericolosit\u00e0 \u00e8 una lista redatta dal \"Gruppo integrato interforze per la ricerca dei latitanti pi\u00f9 pericolosi\" (GIIRL) della Direzione centrale della polizia criminale nell'ambito del \"Programma speciale di ricerca\" e include i criminali considerati di estrema pericolosit\u00e0.\nDi essi viene fornita, oltre a una foto segnaletica e alle generalit\u00e0 (nome, cognome, data e luogo di nascita), anche una generica indicazione dei reati per cui sono ricercati, con l'anno a partire dal quale si sono iniziate le ricerche. La lista, concepita e messa in opera a partire dal luglio 1992, ha annoverato stabilmente 30 latitanti fino al 2009: infatti, quando un latitante veniva catturato, veniva automaticamente rimosso dalla lista e sostituito con un altro criminale ancora ricercato, che proveniva da una lista \"cadetta\" di 100 nominativi.\nCome si legge dalla presentazione della lista nel sito internet che la ospita, \u00ab\"L'iniziativa \u00e8 volta a stimolare lo spirito di collaborazione della collettivit\u00e0 con le Forze di Polizia nel settore della ricerca di pericolosi malviventi\"\u00bb.\nElenco.\nAlla data del 18 dicembre 2021, l'elenco, suddiviso per organizzazioni criminali di appartenenza, \u00e8 cos\u00ec composto:"}
{"id": "1579579", "revid": "599013", "url": "https://it.wikipedia.org/wiki?curid=1579579", "title": "Adrian Gal\u00e1d", "text": ""}
{"id": "1579582", "revid": "287204", "url": "https://it.wikipedia.org/wiki?curid=1579582", "title": "Adrian Galad", "text": ""}
{"id": "1579590", "revid": "76077132", "url": "https://it.wikipedia.org/wiki?curid=1579590", "title": "Fan site", "text": "Un fan site o fansite \u00e8 un sito web creato e amministrato da fan interessati a una celebrit\u00e0, oggetto, sito web o fenomeno culturale, che pu\u00f2 essere un libro, uno show televisivo, un film, un fumetto, un gruppo musicale, un gioco o simili.\nCaratteristiche.\nI fan site possono offrire solitamente una varia gamma di informazioni specializzate sul soggetto di culto, collezioni di immagini provenienti da variegate fonti, ultime notizie sull'argomento, file multimediali da scaricare, e anche altri contatti di interesse.\nMolto diffuso \u00e8 il fenomeno dei fan site \"non ufficiali\" (o unofficial): in questo caso non sono riconosciuti dalla persona a cui sono dedicati, oppure non sono accreditati dagli organi che ne promuovono l'immagine, o anche dall'organizzazione che cura il fenomeno a cui sono dedicati. Nel caso dei fan site non ufficiali, si pone potenzialmente il pericolo che le informazioni e i materiali ivi compresi siano falsi o detenuti illegalmente contro le leggi sul diritto d'autore."}
{"id": "1579596", "revid": "14806", "url": "https://it.wikipedia.org/wiki?curid=1579596", "title": "Multi Culti", "text": ""}
{"id": "1579599", "revid": "37401", "url": "https://it.wikipedia.org/wiki?curid=1579599", "title": "Province dell'Iran", "text": "Le province dell'Iran (persiano: \u0627\u0633\u062a\u0627\u0646 \"ost\u0101n\", plurale \u0627\u0633\u062a\u0627\u0646\u200c\u0647\u0627 \"ost\u0101nh\u0101\") costituiscono la suddivisione territoriale di primo livello del Paese e sono in tutto trentuno. Ciascuna di esse ha un governo locale, con sede nel rispettivo capoluogo (persiano: \u0645\u0631\u06a9\u0632 \"markaz\"); l'autorit\u00e0 provinciale \u00e8 il Governatore, nominato dal Ministro degli Interni e approvato dal consiglio dei ministri.\nIl termine \"ost\u0101n\", oltre che con province, viene a volte tradotto con \"regioni\".\nStoria.\nFino al 1950, l'Iran era diviso in 12 province: Ardalan, Azerbaigian, Baluchistan, Fars, Gilan, Araq-e Ajam, Khorasan, Khuzestan, Kerman, Larestan, Lorestan, e Mazandaran. Nel 1950, l'assetto amministrativo venne riorganizzato in maniera da formare dieci province: Gilan, Mazandaran, Azerbaigian Orientale, Azerbaigian Occidentale, Kermanshah, Khuzestan, Fars, Kerman, Khorasan e Isfahan; le sopracitate province erano poi ulteriormente suddivise in governatorati che vennero elevati allo status di provincia tra il 1960 e il 1981. Col passare degli anni sono state istituite svariate nuove province, tre delle quali, le pi\u00f9 recenti (2004), derivano dallo scorporo della provincia di Khorasan.\nElenco nominale province dell'Iran.\nL'Iran si divide in trentuno province (\"ost\u0101nh\u0101\", singolare: \"ost\u0101n\"):"}
{"id": "1579602", "revid": "2130554", "url": "https://it.wikipedia.org/wiki?curid=1579602", "title": "Rosario Di Salvo", "text": "Biografia.\nRosario Di Salvo nasce a Bari il 16 agosto del 1946, trasferitosi a Palermo sposa nel 1970 Rosa Casanova. Subito dopo le nozze emigra con la moglie in Germania, ma le difficolt\u00e0 costringono i due a tornare in Sicilia dopo neppure un anno. Al rientro Rosario, insieme a Rosa, si iscrive al Partito Comunista, nella sezione Noce di Palermo.\nLa politica.\nEntra a far parte dell'apparato tecnico del partito. Con Achille Occhetto in particolare, divenuto segretario regionale, sviluppa un legame molto solido. Lascia la cooperativa e si impegna a tempo pieno nei viaggi con i compagni del Comitato regionale. Dal 1981 \u00e8 autista e scorta del segretario regionale del PCI Pio La Torre.\nL'omicidio.\nAlle 9:20 del 30 aprile 1982, Rosario Di Salvo e Pio La Torre stavano raggiungendo la sede del partito a bordo di una Fiat 131. Quando la macchina si trov\u00f2 in una strada stretta, una moto di grossa cilindrata obblig\u00f2 Di Salvo, che guidava, ad uno stop, immediatamente seguito da raffiche di proiettili. Da un'auto scesero altri killer a completare il duplice omicidio. Pio La Torre mor\u00ec all'istante mentre Di Salvo ebbe il tempo per estrarre la sua pistola e sparare alcuni colpi, prima di soccombere.\nFurono condannati all'ergastolo come esecutori dei due omicidi Giuseppe Lucchese, Nino Madonia, Salvatore Cucuzza e Giuseppe Greco. Nel 1995 vennero condannati all'ergastolo i mandanti: i \"boss\" mafiosi Salvatore Riina, Michele Greco, Bernardo Brusca, Bernardo Provenzano, Giuseppe Cal\u00f2, Francesco Madonia e Nen\u00e8 Geraci."}
{"id": "1579606", "revid": "289247", "url": "https://it.wikipedia.org/wiki?curid=1579606", "title": "Nel Bene E Nel Male", "text": ""}
{"id": "1579607", "revid": "899609", "url": "https://it.wikipedia.org/wiki?curid=1579607", "title": "Alasdair MacIntyre", "text": "Biografia.\nAlasdair MacIntyre nasce a Glasgow nel 1929, studia a Londra e a Manchester, citt\u00e0 dove inizia la sua carriera universitaria nel 1951 come professore di filosofia della religione. La sua formazione universitaria \u00e8 permeata dalla filosofia linguistica della scuola di Oxford, che predomina in quegli anni nelle maggiori sedi accademiche. Il suo contributo filosofico verte inizialmente su temi etico-politici e religiosi; all'et\u00e0 di 23 anni pubblica \"Marxism. An interpretation\", anticipando il dibattito tipico degli anni successivi tra materialismo dialettico e Cristianesimo e dando una versione personale del marxismo, che vede come riflesso e prodotto della tradizione cristiana; questo tema verr\u00e0 interamente ripreso per una revisione e un ampliamento interpretativo nella seconda edizione dell'opera. Altro aspetto che qui compare per la prima volta \u00e8 la sua posizione critica nei confronti della filosofia linguistica dominante che MacIntyre accusa di essersi distaccata troppo da problemi umani e sociali di interesse attuale. La religione \u00e8 vista sotto l'aspetto sociologico, cosicch\u00e9 MacIntyre \u00e8 al tempo stesso marxista e cristiano, spaziando da una soluzione etica ad una fideistica della religione.\nDopo aver insegnato filosofia all'Universit\u00e0 di Leeds dal 1957 al 1961, entra a far parte del corpo accademico oxoniense, prima al \"Nuffield College\" (1961-62 e 1965- 66) poi all'\"University College\" (1963-66). Nel frattempo \u00e8 Senior Fellow al \"Council of the Humanities\" dell'Universit\u00e0 di Princeton (1962-'63). Dal 1966 al 1970 occupa la cattedra di sociologia all'Universit\u00e0 dell'Essex e ricopre l'incarico di lettore all'Universit\u00e0 di Copenaghen nel 1969. Dal 1970 al 1972 \u00e8 professore di \"History of Ideas\" alla Brandeis University, mentre dal 1972 al 1980 \u00e8 professore di \"Philosophy and Political Science\" all'Universit\u00e0 di Boston. Nel 1979 riveste la funzione di \"Visiting Fellow\" alla Princeton University; infine, dopo altri incarichi al \"Wellesley College\" dal 1980 al 1982, alla Vanderbilt University dal 1982 al 1988 e all'Universit\u00e0 Yale dal 1988 al 1989, dal 1988 in poi assume l'impiego di \"Hank Professor of Philosophy\" all'Universit\u00e0 di Notre Dame in Indiana. Dal 1970 quindi si trasferisce definitivamente negli Stati Uniti.\nQui la sua impostazione si allontana ben presto da quella della filosofia continentale, acquistando tratti ibridi e per certi versi innovativi, che gli fanno assumere un carattere anglosassone e analitico nel metodo ma decisamente \"postanalitico\" per quanto riguarda il contenuto. MacIntyre, infatti, appartiene alla cosiddetta \"quarta generazione\" dei filosofi angloamericani, quella cio\u00e8 nata intorno agli anni trenta ed apparsa sulla scena negli anni sessanta. \u00c8 una generazione ricchissima di pensatori fertili di stimoli culturali che hanno contribuito ad approfondire il dibattito filosofico in varie direzioni: pragmatismo (R.J. Bernstein), filosofia del linguaggio ordinario di matrice austiniana (ultimo Paul Grice e John Searle), filosofie anti-positivistiche (Noam Chomsky, Jerry Fodor, John Katz), filosofia della scienza di impostazione positivistico-logica (Thomas Kuhn, Paul Feyerabend, Imre Lakatos), filosofia quineana (Donald Davidson, primo Saul Kripke, Hilary Putnam), tematica delle logiche modali e dei mondi possibili (David Lewis, A. Plantinga, Montague ed altri). Tra i tanti filoni, quello di taglio prettamente etico-politico-giuridico interessa filosofi come John Rawls, Robert Nozick, Ronald Dworkin; si sposta dal piano metaetico a quello dell'etica pratica con Hilary Putnam (per la relazione mente-corpo), Thomas Nagel, Donald Davidson, Derek Parfit, Richard Rorty, Daniel Dennett ed altri; esce infine dal campo della filosofia tout-court prospettando soluzioni nuove e differenti, ma tutte appartenenti al \"post\", cio\u00e8 al salto ormai operato dai nuovi intellettuali con filosofi quali Richard Rorty, Alasdair MacIntyre e per certi versi Charles Taylor.\nL'interesse di MacIntyre, inizialmente rivolto a questioni religiose, si sposta gradualmente verso temi etico-politici; in \"Marxism and Christianity\" la sua posizione si fa scettica nei confronti sia del marxismo che del cristianesimo. Nella prefazione a proposito del suo mutamento di posizione rispetto al 1953, scrive: \u00ab\"Then I aspired to be both a Christian and a Marxist, at least as much of each as was compatible with allegiance to the other and with a doubting turn of mind; now I am skeptical of both, although also believing that one cannot entirely discard either without discarding truths not otherwise available\"\u00bb.\nCome nel volume precedente l'Autore considera il marxismo un prodotto della cultura cristiana. Infatti egli afferma che, con la secolarizzazione della morale e l'avvento dell'Illuminismo, il senso della vita umana cos\u00ec come era concepito dalla tradizione cristiana, fu sostituito da una interpretazione razionalistica dei concetti di uomo e di natura. Gli interrogativi tipici della cultura religiosa, come le questioni teologiche relative a Dio, l'immortalit\u00e0, la libert\u00e0 e la morale, non poterono ricevere pi\u00f9 le risposte attinenti a quel contesto, ma acquisirono un nuovo contenuto laico.\nTra la molteplicit\u00e0 delle dottrine secolari che emersero, solo il marxismo salv\u00f2 lo scopo del cristianesimo medievale, ovvero quello di conservare la ricerca del senso di una vita umana vista non solo come identit\u00e0 sociale e appartenenza ad un gruppo, ma anche come superamento dei propri limiti in una tensione ideale verso la perfezione. Scrive MacIntyre: \u00ab\"Only one secular doctrine retains the scope of traditional religion in offering an interpretation of human existence by means of which men may situate themselves in the world and direct their actions to ends that trascend those offered by their immediate situation: Marxism\"\u00bb.\nNon solo quindi il marxismo conserva alcuni aspetti della tradizione cristiana, ma anche la religione pu\u00f2 essere considerata, cos\u00ec come fa Marx, l'espressione di determinate strutture sociali e di particolari concezioni politiche. MacIntyre analizza come Hegel, nonch\u00e9 la destra e la sinistra hegeliana, trascendendo i limiti dell'Illuminismo ed introducendo per la prima volta alcuni dei temi salienti del marxismo, trasportarono la discussione della religione sul piano filosofico.\nIl passaggio dalla filosofia alla pratica \u00e8 attuato da Marx. Egli dimostra che il fallimento della teoria politica hegeliana e della pratica politica prussiana \u00e8 avvenuto per non aver tenuto conto che \u00ab\"politics is a human activity and that the ultimate reality is that of man\"\u00bb.\nMacIntyre spiega come la teologia si conserv\u00f2 in maniera latente lungo la linea della tradizione inaugurata da Hegel sino a giungere al marxismo pi\u00f9 maturo, per il quale la religione svolge due funzioni: quella di giustificare per autorit\u00e0 divina un certo ordine sociale insieme a quella di fornire un modello di comportamento umano. Se, da una parte, il comunismo considera la religione come \"l'oppio dei popoli\", dall'altra, riconosce che essa originariamente possedeva un vero e proprio spirito rivoluzionario, come quello espresso dal millenarismo, e che and\u00f2 perduto quando il tentativo di attuare la liberazione sulla terra fall\u00ec. In conclusione sia il marxismo che il cristianesimo sono accomunati poich\u00e9 essi \u00ab\"rescue individual lives from the insignificance of finitude (to use an Hegelian expression) by showing the individual that he has or can have a role in a world-historical drama\"\u00bb.\nNella produzione di MacIntyre a partire dagli anni settanta troviamo, da un lato, un'ampia serie di saggi critici che spaziano da Hegel a Herbert Marcuse; dall'altro lato, si va sempre pi\u00f9 evidenziando l'interesse prevalente dell'Autore verso problematiche etiche, ovvero di \"storia della morale\", rispettivamente nei tre seguenti libri \"Against the Self Images of the Age\", \"A Short History of Ethics\", e \"Secularization and Moral Change\".\nMa il progetto postfilosofico e postanalitico di rifondare un'etica ormai morta si rivela appieno nella sua opera pi\u00f9 citata e recensita: \"After Virtue: a Study in Moral Theory\". In un quadro di decadenza MacIntyre avanza una soluzione originale, forse un po' nostalgico-conservatrice: il ritorno ad una comunit\u00e0 medievale pre-marxista che si ispiri per certi versi ad Aristotele e per certi altri a San Benedetto. Del 1983 \u00e8 un'altra raccolta di saggi pubblicata in collaborazione con S. Hauerwas di cui fa parte il saggio \"Moral Philosophy: What Next?\", nel quale l'Autore manifesta seri dubbi sul destino dell'etica che \u00e8 andata via via affacciandosi a problematiche di tipo applicativo, mentre hanno perso forza le discussioni metaetiche della tradizione analitica. Ritorna anche qui la critica alla mancanza di valori, di modelli di riferimento, che egli attribuisce alla perdita del concetto di Dio, di \"vita buona\" e di \"telos\", temi che verranno trattati per esteso nei prossimi capitoli. Le questioni di etica applicata riguardano l'ambiente (etica ambientale), gli animali (loro diritti), il controllo demografico e la nascita (contraccezione, aborto, fecondazione), la morte (eutanasia). L'analisi della perdita dei modelli di riferimento, avvenuta dopo il distacco dalle \"etiche teleologiche\", quelle cio\u00e8 che vedevano la vita umana come un viaggio verso una meta prefissata che poteva essere il raggiungimento dell'eudaimonia per Aristotele o il ricongiungimento con Dio per il cristianesimo, \u00e8 qui condotta in maniera non dissimile da quella di Dopo la virt\u00f9, opera alla quale l'Autore rinvia per la prognosi. In questo saggio egli anticipa la pubblicazione del libro successivo, frutto delle \"Carlyle Lectures\", dal titolo provvisorio \"The Transformations of Justice\", che verr\u00e0 poi trasformato \"Whose Justice? Which Rationality?\".\nIn quest'opera ci si domanda se esista ancora qualche criterio di razionalit\u00e0 comune a giudizi alternativi, talvolta totalmente incommensurabili e se sia possibile scegliere razionalmente tra opposte teorie della giustizia. Come nel libro precedente, il principale indiziato di reato \u00e8 l'Illuminismo, qui colpevole di aver universalizzato un unico modello di ragione che presto si \u00e8 trovato invece bersagliato dal proliferare di standard diversi tra i quali non \u00e8 possibile scegliere con argomentazioni valide. Alla domanda su quale possa essere la via d'uscita dal rischio di relativismo, MacIntyre risponde avanzando una soluzione storicistica: \nMacIntyre delinea quattro principali tradizioni che vengono esaminate per buona parte del libro: quella aristotelica, quella agostiniana, quella scozzese (fusione dell'agostinismo calvinistico e dell'aristotelismo classico) e quella liberale moderna (vengono brevemente analizzate anche altre tradizioni tra cui quella luterano-kantiana, quella islamica, quella indiana e quella cinese).\nNella prima parte l'Autore si sofferma sul mondo greco. Mentre la societ\u00e0 omerica non distingueva i valori ontologici da quelli deontologici, ovvero quelli che ci permettono di conseguire un fine per il suo valore intrinseco da quelli che ci consentono di perseguirlo per motivazioni ad esso esterne, con Aristotele tale distinzione viene evidenziata. La giustizia per Omero non prevedeva una separazione tra intenzioni e azioni, n\u00e9 fra il concetto di \"agathos\" (uomo virtuoso) e quello di dikaios (giusto). Con Aristotele il problema della giustizia \u00e8 molto pi\u00f9 complesso e presuppone una dottrina della virt\u00f9 che si fondi sulla conoscenza del fine ultimo della vita umana, il cosiddetto telos.\nSecondo MacIntyre, il \"sillogismo pratico aristotelico\" fornisce un modello d'azione ideale che difficilmente si concluder\u00e0 con un dilemma di ordine pratico, una volta che l'uomo possegga le informazioni corrette ed abbia una visione completa del proprio \"telos\". \nPassando all'esame un'altra tradizione, MacIntyre analizza la risposta del cristianesimo agostiniano alla sfida lanciata da Aristotele. Secondo Sant'Agostino, infatti, la teoria aristotelica non era in grado di fornire in adeguata misura un mezzo atto alla soluzione di tutti i problemi umani; solo Dio, con la sua provvidenza, pu\u00f2 salvare l'uomo dalla sua limitatezza. MacIntyre elogia Tommaso d'Aquino per il fatto di essere stato in grado di fondere elementi appartenenti alla tradizione aristotelica con altri ereditati da Sant'Agostino e relativi alla tradizione cristiana.\nLe concezioni tomistiche della giustizia e della razionalit\u00e0 pratica mettono in evidenza i limiti della ragione umana e l'importanza della grazia divina. MacIntyre si sposta successivamente sulla tradizione dell'illuminismo scozzese, del quale mette in risalto gli importanti contributi di pensatori come James Dalrymple, 1st Viscount of Stairr (1619-1695) e Andrew Fletcher (1653-1716). Secondo l'Autore, il protestantesimo raggiunse risultati simili a quelli operati da San Tommaso all'interno del cattolicesimo. In particolare, la tradizione scozzese insisteva sull'importanza del dibattito razionale. Cos\u00ec come l'aristotelismo e il tomismo, questa tradizione definisce la razionalit\u00e0 pratica basandosi su un concetto di buono che esclude il calcolo utilitaristico. Inoltre, allo stesso modo di San Tommaso, ma diversamente da Aristotele, la tradizione scozzese insiste particolarmente sull'ortodossia religiosa come condizione necessaria alla saggezza razionale. L'ultima tradizione analizzata \u00e8 il liberalismo moderno, qui concepito come stile di pensiero che possiede una propria continuit\u00e0 di ricerca.\nGli ultimi tre capitoli costituiscono la parte fondamentale dell'opera poich\u00e9 affrontano temi come la traducibilit\u00e0 fra linguaggi diversi, la razionalit\u00e0 delle tradizioni, l'importanza della storia, l'analisi dei quali verr\u00e0 approfondita successivamente.\nLa riflessione storico-filosofica sul significato delle varie razionalit\u00e0 pratiche e delle varie teorie della giustizia, porta sia al rifiuto di una razionalit\u00e0 astorica sia al rifiuto di quella concezione che la intende come mascheramento ideologico di interessi di gruppi sociali. Nel 1990, MacIntyre pubblica altri due libri: \"First Principles, Final Ends and Contemporary Philosophical Issues\" e il saggio \"Three Rival Versions of Moral Enquiry\". Nel 1999 pubblica \"Dependent Rational Animals\" (traduzione italiana Animali Razionali Dipendenti, Vita e Pensiero, Milano 2001. Studi e approfondimenti sull'autore sono ad oggi in corso di svolgimento da parte di studiosi ed organizzazioni internazionali, tra le quali la International Society for MacIntyre Philosophy, costituita da professionisti e studiosi di vario orientamento, organizzatrice del Secondo Simposio Internazionale \"Theory Practice and Tradition: Human Rationality in Pursuit of the Good Life\", July 30 through August 3, 2008 St. Meinrad, Indiana, USA.\nDopo la virt\u00f9. Saggio di teoria morale.\nL'opera \"After Virtue\", del 1981, scatena un grande dibattito perch\u00e9 si propone una confutazione radicale del liberalismo, fuori dagli schemi consueti. La stessa appartenenza dell'Autore al comunitarismo (antagonista classico del liberalismo) \u00e8 problematica, in quanto dalla sua posizione vede gli assunti di base di entrambe le correnti come due facce della stessa deriva nichilistica: l'arbitrio individuale e la razionalit\u00e0 burocratica e impersonale. Sullo sfondo la ripresa possibile di un'etica di stampo aristotelico, unica vera alternativa al progetto illuministico e alla sua crisi.\nL'esperimento mentale con cui l'Autore comincia la sua ricostruzione \u00e8 quella di una catastrofe che abbia lasciato un'epoca alle prese con le rovine delle istituzioni scientifiche e priva di coloro che possiedono il contesto, l'insieme e i nessi dei saperi scientifici. Resterebbero solo frammenti privi di senso. L'uso di questi frammenti nelle pratiche residuali, imitative, sarebbe niente pi\u00f9 che uno scimmiottamento, una farsa arbitraria. L'ipotesi di MacIntyre \u00e8 che questa situazione, immaginaria per la scienza naturale, sia vera, effettiva per il linguaggio morale.\nDi questa catastrofe nella quale si \u00e8 immersi, si \u00e8 solo parzialmente consapevoli, da qui la difficolt\u00e0 di assumere la distanza che occorre per comprenderlo/situarlo storicamente e per immaginare una riforma delle pratiche e del discorso morale. L'Autore ha quindi in mente, pi\u00f9 che un'opera di storia e critica della filosofia morale, un vero e proprio progetto, l\"After Virtue\" Project.\nIl metodo da seguire \u00e8 genetico, genealogico: non costruire una teoria astratta o avalutativa ma una storia filosofica valutativa, che permetta di far riaffiorare dall'oblio diffuso questa condizione e di ricostruire/immaginare le tappe che vi hanno condotto.\nIl discorso morale contemporaneo \u00e8 descritto da MacIntyre come il luogo di dissensi incompatibili, incommensurabili, il luogo di dissensi interminabili su questioni di pubblico e pressante interesse. Nella ricostruzione delle tappe storiche MacIntyre va a ritroso, cominciando con la dottrina che secondo lui esprime emblematicamente il disagio contemporaneo in materia morale, l'emotivismo: \u00abL'emotivismo \u00e8 la dottrina secondo cui tutti i giudizi di valore, e pi\u00f9 specificatamente tutti i giudizi morali, \"non sono altro che\" espressioni di una preferenza, espressioni di un atteggiamento o di un sentimento, e appunto in questo consiste il loro carattere di giudizi morali o di valore\u00bb.\nQuello che \u00e8 stato descritto come l'io emotivista, che accompagna la condizione contemporanea di frammentazione e arbitrariet\u00e0 della morale, sostiene MacIntyre, \u00e8 stato reso possibile da alcuni precisi episodi della storia sociale e della storia della filosofia insieme. Il periodo storico cruciale da considerare \u00e8 quello che va dal 1630 al 1850, che coincide con quello che MacIntyre chiama il progetto illuminista.\n\u00abIn quel periodo \"morale\" divenne il nome di quella sfera particolare in cui a regole di condotta che non siano n\u00e9 teologiche, n\u00e9 giuridiche n\u00e9 estetiche \u00e8 concesso uno spazio culturale autonomo\u00bb.\nIn alcuni esponenti di questa ricostruzione l'autonomia si correla con una concezione individualista, in altri con una universalista, in alcuni si ritiene fondata sul sentimento morale (Hume), in altri sulla ragione (Kant), in altri ancora sulla scelta (Kierkegaard) ma il rendersi autonomo, lo specializzarsi della morale, \u00e8 il vero punto: tutti gli autori in questione, pur nelle loro enormi diversit\u00e0, intendono fondare le regole morali senza ricorrere a criteri rintracciabili altrove che nell'attore morale. \u00c8 proprio questa riduzione il gesto che prelude al fallimento del progetto illuminista in campo morale, e alla frammentazione che si \u00e8 descritta come tipica dell'et\u00e0 contemporanea.\nLa crisi diviene pienamente visibile nel Kierkegaard di \"Enten-Eller\", in cui la morale sembra avere uno statuto preciso almeno quanto in Kant, come morale del puro dovere, ma manca completamente di \u201cbuone ragioni\u201d, si fonda unicamente sulla scelta individuale. La scelta in favore del dovere non \u00e8 l'unica n\u00e9 la migliore, cos\u00ec come la scelta di fede (quella di Abramo, il cavaliere della fede) non \u00e8 fondata su ragioni morali, anzi, se valutata secondo criteri morali appare come crimine. \nAndando a ritroso, MacIntyre rintraccia per\u00f2 gi\u00e0 in Kant un preludio di consapevolezza della fragilit\u00e0 di un progetto morale totalmente autonomo: egli infatti da un lato vuole accedere in campo morale a un sapere rigoroso, autonomamente fondato, esattamente come nella gnoseologia. Ma \u00e8 un \"factum\" e non un principio dedotto rigorosamente l'unico elemento cui si pu\u00f2 appellare, il dovere \u00e8 un fatto e per di pi\u00f9 intimo; a partire da questo Kant mostra, ma non dimostra. Subito poi deve riconoscere con la dottrina dei postulati che \u00absenza una struttura teleologica l'intero progetto della morale diviene inintelligibile\u00bb. \nContinuando a risalire a ritroso, MacIntyre afferma che \u00abse comprendiamo la scelta kierkegaardiana come un surrogato della ragione kantiana, dobbiamo comprendere anche che Kant stava a sua volta reagendo a un episodio filosofico precedente, che l'appello di Kant alla ragione \u00e8 stato l'erede e il successore storico degli appelli di Diderot e di Hume al desiderio e alle passioni\u00bb. L'intenzione di Hume e Diderot non \u00e8 individualistica n\u00e9 tantomeno relativistica, ma la dottrina ha un nucleo analogo a quello dell'emotivismo contemporaneo, pronto a emergere nella sua portata nichilista non appena venga meno lo sfondo sociale e culturale che sorregge il pacchetto di valori di riferimento (conservatori) e consente la distinzione fra passioni buone e cattive.\nL'utilitarismo, prima di Bentham e poi di Stuart Mill, rappresenta per MacIntyre la reazione pi\u00f9 coerente al fallimento del progetto illuministico: fa ricorso a un criterio apparentemente inconfutabile, radicato nell'individualit\u00e0 concreta e al tempo stesso capace di garantire il buon funzionamento di una collettivit\u00e0, la felicit\u00e0. Dopo essere stata da Kant esclusa, in quanto movente inadeguato di una morale autonoma, la felicit\u00e0 torna in auge. Il calcolo dei piaceri perseguibili dagli individui viene sottoposto al criterio della crescita complessiva della felicit\u00e0 \u201coggettiva\u201d, per il maggior numero. \nIl tema delle regole, in questo excursus, sembra il vero scopo della riflessione morale. Ma le regole si rivelano in ultima istanza infondate. Ci si pu\u00f2 chiedere se invece non sia proprio questo il problema, aver ridotto la morale a una questione di regolamentazione quando probabilmente per le regole sarebbe sufficiente il costume. Invece la vocazione della morale potrebbe essere quella di affrontare l'eccezione, il caso di insufficienza delle regole. La situazione della morale potrebbe essere pi\u00f9 simile a quella dell'arte, che d\u00e0 luogo a forme il cui valore deve poter essere giustificato e condiviso, ma che non possono essere l'esecuzione precisa di regole a priori. Le forme riuscite, nell'arte come nella morale, sono modelli, non regole. La stessa nozione di responsabilit\u00e0, che ha il suo habitat nel discorso morale, non pu\u00f2 reggersi se si appella a un'universalit\u00e0 a priori, eppure guarda all'universalit\u00e0. Essa riguarda un fare che d\u00e0 realizzazione a un principio assoluto, ma il principio non \u00e8 evidente se non nell'atto realizzato. \nDal momento in cui il centro della riflessione morale diviene la regola si fa sempre pi\u00f9 difficile cogliere la differenza fra la riflessione morale e l'ingegneria sociale. La ragione, che si inibisce dalla modernit\u00e0 in avanti dall'occuparsi dei fini, delle essenze, dei valori in s\u00e9 e ne diviene di conseguenza incapace, si auto-riduce all'ambito dei mezzi, dei modi per ottenere risultati, dell'how to do it, dell'efficienza e dell'efficacia. La seconda e non meno importante conseguenza dell'abbandono da parte della ragione dell'ambito dei fini e delle essenze, considerate qualit\u00e0 occulte, o ipotesi metafisiche improprie, \u00e8 che i valori ultimi, che orientano e che occupano il posto dei fini, decadono a oggetti di scelte arbitrarie, individualissime, libere ma di una libert\u00e0 non giustificabile. Ci\u00f2 non toglie che il linguaggio morale rivesta continuamente quella inquietante arbitrariet\u00e0 di pi\u00f9 rassicuranti abiti pseudorazionali. Proprio di questi pseudoconcetti \u00e8 fatta la storia della filosofia morale/politica dopo la crisi del progetto illuminista. Sono finzioni come i concetti di utilit\u00e0, di diritto, di efficienza, di fatto empirico, di competenza.\nL'utilitarismo: la parabola da Bentham a Stuart Mill a Sidgwick mostra che la morale fondata sulla psicologia d\u00e0 luogo all'incommensurabilit\u00e0 dei valori e dei fini. La giustificazione della morale su base individuale, ancorch\u00e9 razionale, sfocia nell'impotenza della ragione a universalizzare come principi i moventi individuali, quindi nell'emotivismo. \nLa teoria analitica, che in campo morale si propone come teoria dei diritti (Dworkin), \u00e8 un altro esempio di tentativo di far sopravvivere il discorso morale al fallimento del progetto illuminista, fondandolo su premesse minime ma perfettamente razionali perch\u00e9 analitiche. Il problema \u00e8 che il concetto di diritto appartiene all'ambito dell'universale, \u00e8 indeducibile analiticamente dai bisogni e dai desideri. \u00c8 eterogeneo, richiede un contesto di regole condivise che lo riconoscano e lo stabilizzino. \nI personaggi che incarnano gli ideali morali della societ\u00e0 emotivista: l'esteta, il terapeuta, il manager. A vario titolo essi incarnano l'emotivismo, ne confermano la base teorica, l'abolizione della differenza fra azioni manipolative e non manipolative, la coesistenza schizofrenica di autonomia (arbitrio) e manipolazione, di individualismo e collettivismo. \nIl caso della finzione burocratica: fatti, efficienza, competenza, leggi predittive, il mito della spiegazione. L'esclusione della teleologia dalle spiegazioni scientifiche si estende al comportamento umano, provocando una trasformazione del concetto di fatto che lo priva di qualunque riferimento al valore, il fatto \u00e8 senza valore, occuparsi di questioni di fatto significa liberarli dal fardello delle credenze, delle valutazioni. Se la fede nel controllo sociale efficiente e giustificato, che si avvale di generalizzazioni sui comportamenti umani \u00e8 illusoria, la figura del manager burocratico neutro moralmente \u00e8 una mascherata, c'\u00e8 in realt\u00e0 una \u201cperpetuazione del fraintendimento\u201d. \nDunque: Nietzsche o Aristotele. In particolare: \u00e8 vero che possiamo lasciare fuori dall'ambito pubblico, delle regole, la questione di che persone vogliamo diventare? \u00c8 vero che la neutralit\u00e0 morale \u00e8 dovuta nelle questioni pubbliche? Ma se questo \u00e8 vero e Aristotele \u00e8 irrecuperabile, non rimane che Nietzsche, la volont\u00e0 senza ragioni altre che se stessa, il rovescio nichilistico della coincidenza di ragione e volont\u00e0 di Kant.\nLa societ\u00e0 eroica.\nIl rango \u00e8 il cardine che stabilisce doveri e privilegi di ogni uomo con certezza, il suo posto nella societ\u00e0 e la sua identit\u00e0 dipendono da parentela e casato. \n\u00abLe questioni assiologiche sono questioni di dati di fatto sociali. \u00c8 per questo che Omero parla sempre di conoscenza di cosa fare e di come giudicare\u00bb. \nL\u2019\"aret\u00e9\", in seguito tradotta come virt\u00f9, \u00abnei poemi omerici \u00e8 usata per designare l'eccellenza di qualsiasi genere\u00bb, che si esprime in azioni conseguenti. \nL'insegnamento che possiamo ricavare dalla visione morale eroica, conclude MacIntyre, \u00e8 che una morale si radica necessariamente in una dimensione socialmente locale e particolare, e che \u00able aspirazioni della morale della modernit\u00e0 a un'universalit\u00e0 affrancata da qualsiasi particolarit\u00e0 \u00e8 un'illusione; [...] non c'\u00e8 nessun modo di possedere le virt\u00f9 se non come parte di una tradizione in cui esse e la nostra comprensione di esse ci vengono tramandate da una serie di predecessori\u00bb. \nSecondo MacIntyre comunque quando parliamo della \u201cvisione greca delle virt\u00f9\u201d dobbiamo essere consapevoli che ce n'erano almeno quattro: quella dei sofisti, quella di Platone, quella di Aristotele e quella dei tragici. I sofisti sostengono i concetti di bene, giustizia, virt\u00f9 come qualit\u00e0 che conducono al successo e alla felicit\u00e0 individuale. Nelle versioni pi\u00f9 radicali, come quella di Callicle, questa visione \u00e8 difficilmente scalzabile. Platone rifiuta che la felicit\u00e0 individuale risieda nell'esercizio di un potere individuale e introduce l'accezione di dikaiosyne come \u00abvirt\u00f9 che assegna a ciascuna parte dell'anima la sua funzione particolare\u00bb. Concezione (condivisa da Aristotele e poi da Tommaso) che considera virt\u00f9 e conflitto incompatibili in quanto c'\u00e8 un ordinamento cosmico delle virt\u00f9 stesse, e \u00abla verit\u00e0, nella sfera morale, consiste nella conformit\u00e0 del giudizio morale all'ordine di questo schema\u00bb. I tragici, Sofocle in particolare, presentano una visione che da un lato ammette il conflitto fra virt\u00f9 diverse o fra interpretazioni della stessa virt\u00f9, ma non rifiuta l'idea dell'ordine cosmico, non rifiuta \u00abla propriet\u00e0 di essere veri o falsi\u00bb ai giudizi morali.\nL'interpretazione aristotelica delle virt\u00f9.\nAristotele parla di una prassi precisa, inserita in una precisa forma politica, quella della \u201cmigliore citt\u00e0 stato\u201d, e di questa elabora la forma razionale. Il baricentro dell'intera morale aristotelica \u00e8 il ragionamento pratico: la premessa maggiore dice che una certa azione \u00e8 buona per l'uomo, la premessa minore che questo caso rientra nella fattispecie delle azioni descritte nella maggiore, ne consegue l'azione. L'azione dunque pu\u00f2 essere vera o falsa. Il motivo risiede nell'intima connessione fra tutti i tasselli del mosaico. L'azione, come il giudizio, si radica nelle convinzioni profonde e condivise riguardo a ci\u00f2 che \u00e8 bene, nella conoscenza teoretica dei fini, di ci\u00f2 che \u00e8 buono per l'uomo, nella capacit\u00e0, educata dall'educazione morale/sentimentale di giudicare se il caso in questione rientri nel modello generale. \u00abL'etica di Aristotele presuppone la sua biologia metafisica\u00bb. \nLa determinazione di cos'\u00e8 bene per l'uomo \u00e8 fondamentale: il telos, il fine dell'uomo non \u00e8 un possesso, un culmine, un momento di felicit\u00e0 o di prosperit\u00e0, ma \u00abun'intera vita umana vissuta nel modo migliore, e l'esercizio delle virt\u00f9 \u00e8 una parte necessaria e fondamentale di una vita del genere, non un semplice esercizio preparatorio per assicurarsela. Perci\u00f2 non possiamo dare una caratterizzazione adeguata del bene per l'uomo senza aver fatto riferimento alle virt\u00f9\u00bb. Ci si pongono fini buoni nell'agire in quanto si esercita una virt\u00f9, essa conduce alla scelta giusta e all'azione giusta. E la virt\u00f9 \u00e8 disposizione che si acquista, coltivabile ed educabile, ad agire ma anche a \u00absentire\u00bb nel modo \u201cgiusto\u201d. L'educazione morale \u00e8 educazione anche sentimentale, che educa le inclinazioni. Il giudizio morale \u00e8 un giudizio in situazione, non \u00e8 un giudizio che applichi meccanicamente regole. Leggi e virt\u00f9 richiedono valutazione in relazione a un bene che viene prima, il bene della comunit\u00e0 e il bene per l'uomo. Il giudizio di ci\u00f2 che richiede la giustizia nelle circostanze particolari non applica formule statiche ed \u00e8 definito da Aristotele un agire \u00abkata ton orth\u00f3n l\u00f3gon\u00bb, secondo giusta ragione. \u00c8 un uso saggio e complesso della ragione che non ha nulla di esecutivo, per questo occorre la phr\u00f3nesis, la saggezza pratica ed educata. Aristotele \u2013 come gi\u00e0 Platone - vede in connessione sistematica tutte le virt\u00f9: come il telos e il ragionamento pratico come l'azione giusta da compiere in ciascun tempo e luogo particolare\u00bb.\nDopo aver indicato gli elementi pi\u00f9 preziosi della concezione morale aristotelica, M. si pone il problema della loro recuperabilit\u00e0 all'interno di un tempo e di un contesto cos\u00ec radicalmente mutati, e articola il problema in tre punti precisi. \u00c8 plausibile immaginare di tenere la teleologia aristotelica senza la sua biologia metafisica? E di tenere l'etica in assenza della struttura sociale della polis che la sostiene? E ancora, pu\u00f2 esistere un aristotelismo etico senza la concezione armonicista e ostile al conflitto? Su quest'ultimo punto specialmente MacIntyre ravvisa un errore di Aristotele, pi\u00f9 che una circostanza storica: Aristotele non ha compreso la condizione conflittuale, lo scontro di bene e male che fa da sfondo alla tragedia greca e l'ha ridotta a espressione contingente e eliminabile di un deficit di conoscenza e di educazione morale dell'eroe rappresentato.\nAspetti e situazioni medievali.\nLa societ\u00e0 medievale appare alle prese con una difficile opera di educazione e civilizzazione, che fa i conti con un insieme composito di stili di vita, ideali, modelli in conflitto. Una societ\u00e0 che lavora incessantemente, in assenza di istituzioni stabili (a cominciare dal diritto) ma con l'intenzione di costruirne, per \u00abla creazione di categorie generali di giusto e sbagliato\u00bb. Elementi cristiani e pagani, ebraici e islamici, frammenti lacunosi di cultura classica (Aristotele viene scoperto tardi dal Medioevo, Tommaso stesso lo legge in traduzione) recuperati o osteggiati, spesso integrati con la instabile tradizione cristiana anche allo scopo di creare programmi di studi per le nascenti universit\u00e0, interpretazioni diverse di ciascuno di questi ingredienti ci pongono di fronte a un assortimento difficile da dipanare. Nel lungo processo di integrazione del cristianesimo con le \u00abforme della vita quotidiana\u00bb, a cominciare dal XII secolo il \u00abproblema si pone in termini di virt\u00f9. Nell'opera di ridefinizione delle virt\u00f9 che viene compiuta in quell'ibrido che \u00e8 il \u201ccristianesimo politico\u201d, le prime a dover essere ripensate sono la lealt\u00e0 e la giustizia, virt\u00f9 centrali in una societ\u00e0 feudale.\nLa concezione cristiana introduce virt\u00f9 inedite, di cui Aristotele non sapeva nulla, la pi\u00f9 importante delle quali \u00e8 la carit\u00e0; il progetto cristiano ha a disposizione la categoria del perdono oltre a quella della punizione. La giustizia e l'intera concezione del bene vengono ripensate alla luce della possibilit\u00e0 del perdono, della riconciliazione, della redenzione. Lo schema narrativo che diviene prevalente per raccontare questa storia \u00e8 quello del viaggio, l'uomo \u00e8 in cammino, il suo fine \u00e8 oggetto di una ricerca, ed \u00e8 potenzialmente in grado di redimere tutto il passato. \u00abLe virt\u00f9 sono quelle qualit\u00e0 che consentono di superare i mali, di adempiere il compito, di completare il viaggio\u00bb. Storicit\u00e0 della concezione morale cristiana: \u00abmuoversi verso il bene vuol dire muoversi nel tempo\u00bb. Concludendo MacIntyre ribadisce che l'\u201deccezionale conquista\u201d non solo del medioevo cristiano ma anche di quello ebraico e islamico risiede nell'eterogeneit\u00e0 del pensiero medievale, nella sua impressionante capacit\u00e0 di utilizzare creativamente i conflitti, nella spesso paradossale intenzione di collegare prospettiva storica biblica e aristotelismo. Le sintesi unitarie di Tommaso e dello stesso Aristotele, fondate come sono su una visione deduttivista (ordine morale dato in Tommaso, metafisica biologica in Aristotele) in questa prospettiva appaiono paradossalmente quasi marginali nella storia che MacIntyre sta ricostruendo e in cui il Medioevo occupa un posto cos\u00ec rilevante. \nDa tutte queste esemplificazioni cosa si pu\u00f2 ricavare in merito alla questione divenuta irrimandabile di \u201cche cosa \u00e8 la virt\u00f9\u201d? Per ricostruire il concetto unitario di virt\u00f9 occorre seguire tre piste, che corrispondono ad altrettanti ingredienti imprescindibili della concezione fondamentale della virt\u00f9, e di ognuno di questi ingredienti occorre dare un'interpretazione che permetta di determinarne la pertinenza all'interno del concetto di virt\u00f9. Si tratta rispettivamente dei concetti di pratica, di ordine narrativo di una singola vita umana, di tradizione morale. Di ciascuno MacIntyre d\u00e0 una definizione e un'interpretazione.\n\u00abPer pratica intender\u00f2 qualsiasi forma coerente e complessa di attivit\u00e0 umana cooperativa socialmente stabilita, mediante la quale valori insiti in tale forma di attivit\u00e0 vengono realizzati\u00bb. Attraverso una pratica cos\u00ec intesa, e solo attraverso di essa, si estendono al contempo \u00able facolt\u00e0 umane di raggiungere l'eccellenza\u00bb ma anche o soprattutto \u00able concezioni umane dei fini e dei valori impliciti\u00bb. Questo \u00e8 il nodo centrale del concetto di pratica utile per la definizione della virt\u00f9: i valori insiti nella pratica, sono altro dai risultati esterni perseguiti attraverso di essa; l\u00e0 dove in una pratica contasse solo il risultato (es. vincere per il gioco degli scacchi) non ci sarebbe alcuna controindicazione nel machiavellismo, cio\u00e8 nell'usare qualunque mezzo per ottenerlo (es. barare al gioco). L\u00e0 dove invece di una pratica si comprendano i valori/fini intrinseci, nell'atto stesso di farne esperienza, l'adozione di mezzi estranei e impropri diviene una sconfitta, perch\u00e9 il risultato esterno passa in secondo piano rispetto alla conquista di quei valori. Conquistarli e apprenderli \u00e8 tutt'uno, e per entrambi gli scopi la pratica in prima persona non \u00e8 sostituibile con un apprendimento passivo o teorico. Altro elemento fondamentale per le pratiche \u00e8 la presenza di modelli (i migliori fino a quel momento realizzati) di eccellenza, che comportano l'obbedienza a regole e l'esposizione di chi pratica al giudizio sulla base di quei modelli.\n\u00abNel campo delle pratiche, l'autorit\u00e0 dei valori e dei modelli opera in modo tale da escludere ogni analisi soggettivista ed emotivista del giudizio. De gustibus est disputandum\u00bb. \nLa prima definizione della virt\u00f9 che scaturisce dall'esame delle pratiche \u00e8 la seguente: \n\u00abLa virt\u00f9 \u00e8 una qualit\u00e0 umana acquisita il cui possesso ed esercizio tende a consentirci di raggiungere quei valori che sono interni alle pratiche, e la cui mancanza ci impedisce effettivamente di raggiungere qualsiasi valore del genere\u00bb. \n\u00abOgni pratica richiede un certo genere di rapporto fra coloro che vi partecipano\u00bb, e questo rapporto deve necessariamente essere improntato a veridicit\u00e0, fiducia, giustizia e coraggio. Dunque non solo le virt\u00f9 in generale sono implicate dall'esistenza di pratiche. \nLe pratiche non vanno confuse con le istituzioni che le promuovono e le sostengono nel tempo. In genere le istituzioni si occupano dei valori esterni, di procurare e incrementare i mezzi per il perseguimento dei fini. \u00abGli ideali e la creativit\u00e0 della pratica sono sempre minacciati dall'avidit\u00e0 dell'istituzione, in cui la preoccupazione cooperativa per i valori comuni della pratica \u00e8 sempre minacciata dalla competitivit\u00e0 dell'istituzione. In questo contesto risulta evidente la funzione essenziale delle virt\u00f9. Senza di loro, senza la giustizia, il coraggio e la veridicit\u00e0, le pratiche non potrebbero resistere alla potenza corruttrice delle istituzioni\u00bb.\nDunque, se consideriamo la politica come una pratica, non possiamo secondo MacIntyre intenderla come un'istituzione pura, che si occupa solo di valori esterni, perch\u00e9 \u00abin qualsiasi societ\u00e0 che riconoscesse solo valori esterni, la competitivit\u00e0 sarebbe la caratteristica dominante o addirittura esclusiva\u00bb.\nLe virt\u00f9, l'unit\u00e0 della vita umana e il concetto di tradizione.\nLa separazione \u00e8 il motto della modernit\u00e0. L'identit\u00e0 personale sembra fluidificata nei ruoli o blindata per non contaminarsi. Ma il concetto di soggettivit\u00e0 inteso come un io unitario in virt\u00f9 della narrazione continua che va dalla nascita alla morte, non \u00e8 scomparso. Pensiamo all'io in forma narrativa molto spesso. Per rendere intelligibile un comportamento non ci limitiamo mai a descriverlo isolatamente, ma lo collochiamo in un contesto e in una storia che rendano conto delle intenzioni. Le intenzioni vanno ordinate secondo priorit\u00e0, in una concatenazione causale e temporale. Le credenze del soggetto sono da mettere in conto. L'esito \u00e8 un'azione di cui qualcuno pu\u00f2 ritenersi responsabile. Dunque, la spiegazione delle azioni umane \u00e8 sempre una narrazione, e il soggetto ne \u00e8 sempre attore e autore. L'imprevedibilit\u00e0 \u00e8 connaturata a questa situazione intricata, la \u00abstruttura narrativa della vita umana\u00bb \u00e8 \u00abimprevedibile\u00bb e \u00abteleologica\u00bb al tempo stesso:\n\u00abL'uomo nelle sue azioni e nella sua prassi tanto quanto nelle sue finzioni, \u00e8 essenzialmente un animale che racconta storie. Non \u00e8 essenzialmente, ma diventa attraverso la sua storia, un narratore di storie che aspira alla verit\u00e0 [...] La narrazione di storie [\u00e8] una parte fondamentale della nostra educazione alle virt\u00f9\u00bb. Quell'unit\u00e0 narrativa ci permette di considerare la vita individuale come una ricerca che ha un telos, di chiederci se \u00e8 riuscita, che cosa \u00e8 bene per qualcuno, se sta tendendo verso il proprio compimento.\nNella considerazione della vita individuale da un punto di vista morale e teleologico non pu\u00f2 mancare l'orizzonte sociale e culturale nel quale \u00e8 inserita e dal quale eredita obblighi e aspettative, parti cospicue dell'identit\u00e0. L'eredit\u00e0, in una tradizione vivente come quella delle istituzioni che sorreggono le pratiche, viene ridiscussa costantemente, ma per esserlo deve essere riconosciuta.\n\u00abLe tradizioni, quando sono vitali, implicano continui conflitti\u00bb.\nAnche per mantenere vitali le tradizioni, che a loro volta sono indispensabili per sorreggere le pratiche, occorrono virt\u00f9: \u00abLa mancanza di giustizia, la mancanza di veridicit\u00e0, la mancanza di coraggio, la mancanza delle virt\u00f9 intellettuali appropriate; tutto questo corrompe le tradizioni, esattamente come corrompe le istituzioni e le pratiche\u00bb.\nDalle virt\u00f9 alla virt\u00f9 e dopo la virt\u00f9.\nMacIntyre ritorna nelle utili e chiare pagine iniziali del capitolo su tutti i nodi del suo schema interpretativo. Tutto nel campo della morale diventa difficile, in questo quadro in cui l'egoismo umano \u00e8 considerato un dato insuperabile di natura ed \u00e8 affondata l'idea che i valori non siano una propriet\u00e0 privata n\u00e9 espressioni di sentimenti. Merito e onore sono nozioni che divengono inutilizzabili, in quanto erano legate a una concezione condivisa del bene della comunit\u00e0, del bene per l'uomo e al contributo di ciascuno alla realizzazione di tale bene. Mancando il riferimento al merito la giustizia distributiva non pu\u00f2 che affidarsi all'idea di uguaglianza o a quella del diritto legale, entrambe molto problematiche. \nUn'altra caratteristica dominante almeno da Hume in avanti \u00e8 che al posto delle virt\u00f9 al plurale si parla di virt\u00f9 al singolare. Le virt\u00f9 plurali servivano al conseguimento di un bene condiviso nel suo significato; la virt\u00f9 al singolare \u00e8 fine a s\u00e9 stessa, enigmatica nel suo contenuto, spesso coincidente nell'immaginario sociale con la morigeratezza sessuale, o comunque con il controllo delle passioni e con il \u201cseguire le regole\u201d. La morale \u00e8 fatta di regole, \u00e8 obbedienza alle regole, le regole servono a garantire che nelle comunit\u00e0 umane non ci si distrugga a vicenda e si possano perseguire l'utile e il piacevole. \n\u00abLa sostanza della morale si va facendo sempre pi\u00f9 sfuggente. Tale carattere sfuggente trasforma la natura sia della vita privata sia di quella pubblica. Ci\u00f2 che questo comporta in particolare per la vita pubblica dipende dalla sorte della concezione di una specifica virt\u00f9, quella della giustizia\u00bb.\nLa giustizia come virt\u00f9: mutamento di concezioni.\nLe regole nascono per tutelare diritti (e ogni regola li limita, spesso tutelando i diritti di una categoria limita quelli di un'altra), quindi si genera una sorta di circolo: per stabilire quali regole sono giuste bisognerebbe condividere un'idea di diritti fondamentali da tutelare (e quest'idea comune non c'\u00e8, ci sono invece diverse famiglie di teorie dei diritti fondamentali, in conflitto) quindi un'idea di giustizia. Ma la giustizia (alias virt\u00f9) nella modernit\u00e0 ha bisogno del riferimento alle regole per poter essere pensata, perch\u00e9 non \u00e8 altro che la disposizione a seguire le regole. \nDue teorie della giustizia sono pi\u00f9 rilevanti al tempo della redazione del saggio, quella di Robert Nozick e quella di John Rawls (rispettivamente contenute in \"Anarchy, State and Utopie\", del 1974, e in \"A Theory of Justice\", del 1971. I due autori sostengono due concezioni di giustizia diverse, l'una (Nozick) basata sulla legittimit\u00e0 del titolo a possedere e quindi sul diritto su quanto si \u00e8 acquisito lecitamente, anche se questo diritto genera disuguaglianze di ogni genere. Da quest'idea deriva un'idea di stato minimo, che vigila unicamente sulla correttezza delle procedure di acquisizione. L'altra (Rawls) basata sull'idea che creare disuguaglianze sia giusto solo se con esse si avvantaggiano i pi\u00f9 deboli, garantendo loro l'accesso a una serie di diritti fondamentali, basati sui bisogni fondamentali.\nOsserva MacIntyre che le due concezioni, cos\u00ec diverse e sostanzialmente incompatibili, hanno in comune anzitutto l'impossibilit\u00e0 razionale di far riferimento al concetto di merito e poi il fatto che gli individui pensati da entrambe le teorie sono immaginati entrare a far parte di una societ\u00e0 come se questa fosse un semplice insieme di regole. Partono da considerazioni razionali che fanno capo ai loro interessi privati, da preservare e da considerare come limiti invalicabili nei confronti dei vincoli (le regole) reciproci che \u00e8 ammissibile imporsi.\nLa critica allo Stato moderno \u00e8 dunque l'ultima parola di MacIntyre, non in un'accezione anarchica, perch\u00e9 non viene affatto respinta \u00abl'idea che certe forme di governo siano necessarie e legittime\u00bb, ma in funzione della difesa e della riproposizione di quella tradizione delle virt\u00f9 che \u00e8 risultata incompatibile con l'ordinamento politico moderno, con la sua sostanziale sovrapposizione con il mercato e i suoi valori e con l'individualismo.\nDopo la virt\u00f9: Nietzsche o Aristotele, Trotzkij e San Benedetto.\nNietzsche non vince contro Aristotele, e neppure rappresenta una vera alternativa all'individualismo razionalista, perch\u00e9 ne \u00e8 l'estremizzazione.\nPerch\u00e9 Trotzskij e San Benedetto? Perch\u00e9 in conclusione del capitolo e del libro MacIntyre affronta rapidamente il tema del marxismo, gi\u00e0 pi\u00f9 volte accennato nel corso della trattazione, per sostenere che esso, pur avendo rappresentato \u00abuna delle pi\u00f9 ricche fonti di idee sulla societ\u00e0 moderna\u00bb, come tradizione politica sia esaurito (e Trotzskij lo ha reso manifesto con il suo pessimismo rispetto alla possibilit\u00e0 che dal capitalismo avanzato e dal suo fallimento potessero scaturire le condizioni per un futuro migliore). In sostanza tutte le tradizioni politiche interne alla nostra cultura sono esaurite. La situazione somiglia a quella dei secoli bui del declino dell'impero romano, in cui la svolta ci fu nel momento in cui \u00abuomini e donne di buona volont\u00e0 si distolsero dal compito di puntellare l'imperium romano e smisero di identificare la continuazione della civilt\u00e0 e della comunit\u00e0 morale con la conservazione di tale imperium\u00bb. Ci fu chi allora\u00a0\u2013 come San Benedetto\u00a0\u2013 costru\u00ec forme locali di comunit\u00e0 che conservarono la civilt\u00e0, la vita morale e intellettuale attraverso i secoli oscuri che incombevano, e questa \u00e8 la figura storica che pu\u00f2 indicare anche a noi la strada."}
{"id": "1579608", "revid": "1718925", "url": "https://it.wikipedia.org/wiki?curid=1579608", "title": "Marianna De Micheli", "text": "Biografia.\nMarianna De Micheli \u00e8 figlia d'arte: il padre, Gioxe, \u00e8 pittore e la madre, Patricia, \u00e8 stata prima indossatrice e poi si \u00e8 dedicata alla poesia, pubblicando anche alcuni libri. Il nonno paterno, Mario De Micheli, noto critico d'arte, \u00e8 autore del libro \"Le avanguardie artistiche del Novecento\", e anche la nonna materna Ellis Berri era un'attrice. All'et\u00e0 di 10 anni ha iniziato a studiare recitazione in un corso per bambini, a 17 anni a seguito di un provino sostenuto al teatro della Tosse di Genova, ha la possibilit\u00e0 di interpretare il ruolo di Angelica nell'\"Orlando furioso\". A 18 anni entra a far parte dell'Accademia Paolo Grassi di Milano. L'esperienza al Paolo Grassi dura tre anni, dopo i quali seguono quindici anni di teatro, e qualche esperienza di fiction televisive tra il 1997 e il 2000.\nNel 2005 esordisce al cinema con il film \"E ridendo l'uccise\" di Florestano Vancini, nel quale veste i panni di Lucrezia Borgia. \nNel 2007 arriva la prima importante esperienza televisiva nella soap opera italiana \"CentoVetrine\", dove interpreta Carol Grimani. Grazie all'interpretazione di questo ruolo, il 2 febbraio del 2008 a Saint-Vincent riceve la Telegrolla d'Oro come miglior attrice di soap opera.\nNel 2016 esce il suo libro \"Centoboline\" edito da Nutrimenti, che racconta della sua navigazione in barca a vela in solitaria con un gatto lungo tutte le coste italiane. \u00c8 divorziata. "}
{"id": "1579609", "revid": "767487", "url": "https://it.wikipedia.org/wiki?curid=1579609", "title": "Tetsuo Kagawa", "text": "\u00c8 un prolifico scopritore di asteroidi, ne ha scoperti pi\u00f9 di 100.\nIn suo onore l'asteroide 1993 CN \u00e8 stato chiamato 6665 Kagawa ."}
{"id": "1579616", "revid": "666668", "url": "https://it.wikipedia.org/wiki?curid=1579616", "title": "Jalgpalliklubi Sillam\u00e4e Kalev", "text": "Lo Jalgpalliklubi Sillam\u00e4e Kalev, meglio noto come Kalev Sillam\u00e4e, \u00e8 una societ\u00e0 calcistica estone di Sillam\u00e4e. Milita in II Liiga, la quarta serie del calcio estone.\nStoria.\nPeriodo sovietico.\nFondato nel 1951, partecip\u00f2 per la prima volta al campionato regionale sovietico dell'Estonia nel 1957, classificandosi all'ultimo posto e retrocedendo.\nTorn\u00f2 a disputare la competizione nel 1973 e la mantenne fino all'ultima edizione del 1991.\nPeriodo estone.\nA seguito dell'indipendenza dell'Estonia, il Kalev Sillam\u00e4e prese parte alla prima edizione della Meistriliiga nel 1992, che concluse all'undicesimo posto. Termin\u00f2 nella stessa posizione anche le due stagioni seguenti, ma nell'ultimo caso signific\u00f2 retrocessione, data la riduzione del numero di squadre partecipanti alla massima serie. Trascorse i successivi dieci anni tra Esiliiga e II Liiga, per poi retrocedere in III Liiga nel 2004.\nDa quell'anno la squadra riprese quota, ottenendo subito la promozione in II Liiga e un ulteriore promozione in Esiliiga due anni pi\u00f9 tardi. Nel 2007, stagione del ritorno in Esiliiga, arriv\u00f2 al terzo posto dietro le seconde squadre di Levadia e Flora e ottenne la promozione in Meistriliiga, ritornando nella massima serie dopo quattordici stagioni.\nIn Meistriliiga ha conquistato due secondi posti come miglior piazzamento, nel 2009 e nel 2014. Per ben sei volte in nove anni si \u00e8 classificato quinto.\nFinalista in Eesti Karikas 2015-2016, \u00e8 stato sconfitto dal .\nNel 2017, subito dopo la fine del campionato in cui si era classificato ottavo, viene relegato all'ultimo posto per problemi finanziari e quindi retrocesso. L'anno successivo si iscrive in II Liiga e nel corso della stagione si dimostra insieme al FCI Tallinn la pi\u00f9 accreditata per la vittoria del girone Nord/Est; tuttavia entrambe vengono superate dal Volta P\u00f5hja-Tallinn all'ultima giornata e il Kalev Sillam\u00e4e conclude al terzo posto, al di fuori da ogni possibilit\u00e0 di promozione.\nNel 2019 arriva secondo dietro al FCI Tallinn e batte allo spareggio la piazzata dell'altro girone di II Liiga, il L\u00e4\u00e4nemaa. A quel punto avrebbe dovuto disputare il secondo spareggio contro il Paide Under-21, terzultima dell'Esiliiga B, ma la rinuncia del FCI Tallinn e l'incompatibilit\u00e0 del Paide-3 e del Kalev Tallinn III all'iscrizione in Esiliiga B hanno portato direttamente al ripescaggio del Kalev Sillam\u00e4e nella terza serie, poi sfumato a favore del L\u00e4\u00e4nemaa per non aver saldato il debito del 2017 con la EJL.\nNel 2020 arriva sesto e nel 2021 \u00e8 quarto.\nStatistiche.\nPartecipazione ai campionati.\nLe statistiche comprendono le stagioni a partire dal 1992, anno della fondazione del campionato estone.\nOrganico.\nRosa 2016.\n\"Aggiornata a luglio 2016\""}
{"id": "1579617", "revid": "124123", "url": "https://it.wikipedia.org/wiki?curid=1579617", "title": "Roderick Vonh\u00f6gen", "text": "All'inizio del 2005, Padre Roderick and\u00f2 a Roma, pressappoco quando Papa Giovanni Paolo II si ammal\u00f2 gravemente. Era stato coinvolto in un \"media training\" organizzato dalla Chiesa, e decise di mettere in pratica ci\u00f2 che aveva appreso per riferire della salute del Papa, durante il suo soggiorno presso il Vaticano. Era nato il podcast Catholic Insider in lingua inglese.\nL'attenzione e la perizia che Padre Roderick dimostra nei suoi podcast fece notizia. Egli fu intervistato varie volte durante l'aggravarsi della malattia del Papa, e in occasioni successive da grandi media come la CNN. Al giorno d'oggi, \u00e8 visto dai media tradizionali come una sorta di \"insider\", di \"precursore\", all'interno della Chiesa cattolica.\nPadre Roderick ha iniziato la registrazione di altri podcast, tra cui Secrets of Harry Potter, Secrets of the Caribbean, Catholic Minute, e il pi\u00f9 famoso Daily Breakfast.\nMentre le aspirazioni di Padre Roderick salivano, egli fond\u00f2 SQPN, Star Quest Production Network. Padre Roderick e il suo team di SQPN stanno cercando di raggiungere una sempre pi\u00f9 vasta \"audience\". Al giorno d'oggi, SQPN non \u00e8 pi\u00f9 concentrata soltanto sui podcast.\nPadre Roderick ha sempre detto che la sua opinione \u00e8 di non costringere la gente alla fede religiosa, ma di far convergere il messaggio della Chiesa con gli strumenti della cultura popolare. Il suo punto di vista sembrerebbero riflettere le prospettive che la Santa Sede ha riguardo ai moderni mezzi di comunicazione."}
{"id": "1579621", "revid": "729019", "url": "https://it.wikipedia.org/wiki?curid=1579621", "title": "Vito Ievolella", "text": "Biografia.\nDopo l'arruolamento nell'Arma dei Carabinieri (1948), Ievolella fu destinato alla Legione di Alessandria. Nel biennio 1958-1959 frequent\u00f2 il corso Allievi Sottufficiali della Scuola di Firenze, terminato il quale fu assegnato in forza alla Legione di Palermo. In particolare, prest\u00f2 servizio presso le stazioni di Palermo Centro e di Palermo Duomo.\nNel 1965 fu trasferito al nucleo investigativo del Comando di Gruppo. Fu impegnato nella Stazione dei Carabinieri \"Duomo\" e guid\u00f2 la Stazione \"Falde\", corrispondente al territorio dell'attuale quartiere di Monte Pellegrino. Fu trasferito alla Caserma \"Carini\", in Piazza Giuseppe Verdi, dove prest\u00f2 servizio fino al giorno della sua scomparsa. Nella Caserma \u201cCarini\u201d coordin\u00f2 le attivit\u00e0 del reparto \"Delitti contro il patrimonio\" del Nucleo Investigativo del Comando Provinciale dei Carabinieri di Palermo.\nI risultati ottenuti grazie alle sue tecniche investigative furono ricompensati da 7 encomi solenni e da 27 apprezzamenti del Comandante generale dell'Arma dei Carabinieri.\nOmicidio.\nIevolella, sottufficiale dei carabinieri, fu ucciso a Palermo in Piazza Principe di Camporeale il 10 settembre 1981 da sicari mafiosi. Si trovava nella sua auto, una Fiat 128, in cui aspettava insieme alla moglie la figlia Lucia, impegnata in una lezione di scuola-guida. Gli assassini lo affiancarono con un'altra vettura esplodendo numerosi colpi di fucile e pistola.\nLa causa del suo omicidio \u00e8 legata ad una sua indagine del 1980 che si concluse con un rapporto denominato \"Savoca Giuseppe + 44\", che denunciava i componenti della famiglia mafiosa Spadaro della Kalsa per associazione a delinquere, contrabbando di sigarette, traffico di stupefacenti ed omicidio.\nVennero subito arrestati e processati due pregiudicati della Kalsa, Santo Barranca e Giuseppe Di Girolamo, come esecutori materiali del delitto perch\u00e9 vennero notati da un testimone, Pietro La Piana, alla guida dell'auto usata poi dai sicari per compiere l'agguato ma nel 1988 la I sezione della Cassazione presieduta da Corrado Carnevale annull\u00f2 per ben tre volte la condanna all'ergastolo nei confronti di Barranca, che venne definitivamente assolto da ogni accusa.\nNel 2001 l'indagine sull'omicidio del maresciallo Ievolella venne riaperta a seguito delle dichiarazioni dei collaboratori di giustizia Salvatore Cucuzza, Giuseppe Marchese e Salvatore Cancemi, i quali si autoaccusarono di aver partecipato al delitto insieme a Pino Greco detto \"Scarpuzzedda\", Filippo Marchese, Giovanni Fici e Mario Prestifilippo, tutti assassinati nel corso della guerra di mafia degli anni '80. Nel 2003 la Corte d'assise di Palermo condann\u00f2 all'ergastolo come mandante il capomafia della Kalsa Tommaso Spadaro e, tra gli esecutori materiali, Giuseppe Lucchese mentre Pietro La Piana venne condannato a sei anni e mezzo di carcere per calunnia; i collaboratori Cancemi e Cucuzza ebbero invece dieci anni con lo sconto di pena previsto per i collaboratori di giustizia ."}
{"id": "1579633", "revid": "1573940", "url": "https://it.wikipedia.org/wiki?curid=1579633", "title": "Contea di Angelina (Texas)", "text": ""}
{"id": "1579635", "revid": "1573940", "url": "https://it.wikipedia.org/wiki?curid=1579635", "title": "Contea di Aransas (Texas)", "text": ""}
{"id": "1579638", "revid": "1184093", "url": "https://it.wikipedia.org/wiki?curid=1579638", "title": "Friedman", "text": "Friedman \u00e8 un cognome di origine tedesca diffuso anche negli USA che pu\u00f2 riferirsi a:"}
{"id": "1579645", "revid": "45927", "url": "https://it.wikipedia.org/wiki?curid=1579645", "title": "Fansite", "text": ""}
{"id": "1579646", "revid": "834", "url": "https://it.wikipedia.org/wiki?curid=1579646", "title": "Salviamo il Salvabile", "text": ""}
{"id": "1579647", "revid": "92723", "url": "https://it.wikipedia.org/wiki?curid=1579647", "title": "Oligoterapia", "text": "Con oligoterapia si intende una terapia (o meglio una serie di terapie) basata sulla somministrazione di quantit\u00e0 minime di oligoelementi.\nNel nostro organismo sono presenti vari minerali e metalli che si possono suddividere in due categorie a seconda della loro concentrazione: oligoelementi, per es. nichel, e macroelementi, per es. calcio.\nGli oligoelementi.\nI minerali presenti in concentrazioni ridotte sono denominati oligoelementi (dal greco \"oligos\" \"poco\"), cio\u00e8 elementi presenti in tracce. Sia i minerali contenuti in quantit\u00e0 abbondanti che quelli contenuti in tracce svolgono importanti funzioni a prescindere dalla loro quantit\u00e0, partecipando alla struttura degli organi e dei tessuti, o fungendo da coenzimi che attivano importanti reazioni biochimiche. \nLa loro carenza induce alterazioni fisiologiche e strutturali, pertanto il loro apporto previene o guarisce alcuni squilibri organici derivati dalla loro mancanza.\nCome afferma il dott. Georges Lakhovsky in un suo lavoro del 1939:\nLe 4 diatesi.\nIl medico francese Jacques M\u00e9n\u00e9trier, considerato il padre di questa disciplina, negli anni 1930 identific\u00f2 quattro terreni organici associati ad alcuni oligoelementi, che defin\u00ec \"diatesi\".\nQueste diatesi corrispondono a condizioni dell'organismo caratterizzate da componenti fisiche, intellettuali ed emotive specifiche e proprie del soggetto. Non esistendo diatesi pure, si possono trovare individui appartenenti principalmente a una e parzialmente a un'altra diatesi. In ogni caso, le 4 categorie sono suddivisibili in \"diatesi di nascita\" (le prime 2) e in diatesi \"involutive\" (la 3\u00aa e la 4\u00aa), caratterizzate da un deterioramento del terreno cellulare causato da un cattivo stile di vita e/o dall'invecchiamento.\n1) Diatesi allergica o artritica (Mn): \u00e8 associata all'elemento manganese. Viene considerata una diatesi \"giovane\"; \u00e8 caratterizzata da:\n2) Diatesi ipostenica o artrotubercolotica (Mn-Cu): \u00e8 associata a manganese-rame; \u00e8 considerata una diatesi tipica dell'adolescenza e della prima et\u00e0 adulta; \u00e8 caratterizzata da:\n3) Diatesi distonica o neuro-artritica (Mn-Co): \u00e8 associata a manganese-cobalto e si riscontrava (ai tempi di M\u00e9n\u00e9trier) tipicamente nell'et\u00e0 adulta matura (dopo i 40 anni); attualmente \u00e8 comune anche in soggetti giovani con uno stile di vita stressante. \n\u00c8 caratterizzata da:\n4) Diatesi anergica (Cu-Au-Ag): \u00e8 associata a rame-oro-argento, tipica dell'et\u00e0 senile; \u00e8 caratterizzata da particolari problemi come:\nIl rimedio catalitico di questa diatesi \u00e8 il rame-oro-argento.\nAssunzione.\nI rimedi sopra elencati per le 4 diatesi si presentano in forma di soluzione in fiale da mantenere sotto la lingua per almeno 1 minuto, cos\u00ec da permettere alla soluzione di entrare direttamente nel circolo sanguigno attraverso la vascolarizzazione sublinguale, dopodich\u00e9 possono venire deglutiti (preferibile) o sputati.\nA causa dell'elevata reattivit\u00e0 degli oligoelementi, prima e dopo l'assunzione (per 15 minuti) \u00e8 importante non bere, non mangiare, non fumare, non lavarsi i denti e in generale non introdurre in bocca alcuna sostanza che possa interferire con il loro assorbimento tramite la mucosa sublinguale.\nLa sindrome da disadattamento.\nOltre alle diatesi si riscontra una \"sindrome da disadattamento ghiandolare\" (fase di transizione) dovuta allo stress che pu\u00f2 interessare\n-\"l'asse ipofiso-gonadico\": i sintomi generici sono\nRimedio: associazione zinco-rame\n-\"l'asse ipofiso-pancreatico\" con sintomi secondari a uno squilibrio del tasso glicemico:\nSi tratta con l'associazione zinco-nichel-cobalto.\nRazionale biochimico.\nSebbene per non tutti gli elementi chimici impiegati in oligoterapia sia possibile trovare una spiegazione per il loro meccanismo d'azione (come trattamento \"catalitico\" diretto sui tessuti), per alcuni di loro effettivamente vi sono delle spiegazioni forniteci dagli studi di biochimica eseguiti nei laboratori di ricerca di base.\nIl motivo principale \u00e8 che molti degli oligoelementi impiegati appartengono alla famiglia che nella Tavola Periodica di Mendele\u00e8v sono etichettati come elementi di \"transizione\". \nQuesto gruppo comprende elementi che hanno orbite elettroniche incomplete, che per raggiungere la \"regola dell'ottetto\" necessitano o di cedere elettroni o di coordinarsi con donatori che siano disposti a condividere le loro nuvole elettroniche (fenomeno della \"coordinazione\").\nIn questo paragrafo verranno esposti i meccanismi d'azione di alcuni di questi elementi, sulla base di prove raccolte dalla letteratura scientifica internazionale.\nCobalto.\nNel caso del cobalto, ad esempio, si potrebbe pensare che le sue azioni nel corpo umano siano essenzialmente da ricondurre al suo incorporarsi alla cianocobalamina o vitamina B12. Ma si sa gi\u00e0 che noi non siamo capaci di fabbricare questa vitamina e che le quantit\u00e0 introdotte con l'oligoterapia, (dell'ordine dei milligrammi), sono in abbondante eccesso rispetto alla quantit\u00e0 di vitamina B12 che il corpo necessita ogni giorno (microgrammi; una dose di almeno un migliaio di volte inferiore all'oligoelemento assunto). \nIl fatto che per\u00f2 il cobalto trova indicazione in condizioni patologiche quali angina pectoris, acrocianosi (colore bluastro delle estremit\u00e0 per difettosa irrorazione sanguigna e sintomo cardine del morbo di Raynaud), variazioni della pressione arteriosa, pu\u00f2 trovare una sicura spiegazione biochimica nell'essere il cobalto un induttore della risposta ipossica.\nA coloro che sono ricercatori di base, specie in cardiologia ed oncologia, \u00e8 noto che la somministrazione di cloruro di cobalto nelle cellule in coltura induce una risposta che mima la condizione di carenza di ossigeno o ipossia. Tramite un segnale biochimico ancora poco dettagliato, gli ioni cobalto arrivano ad attivare una proteina del citoplasma chiamata HIF-1 (Hypoxia-Inducible Factor 1; fattore inducibile dall'ipossia). Questa proteina appartiene alla categoria nota come fattori di trascrizione, proteine cio\u00e8 capaci di legare il DNA e portare all'espressione di geni specifici.\nL'HIF-1 tra i suoi bersagli enovera il fattore di crescita di stimolo per gli endoteli (Vascular Endothelial Growth Factor; VEGF), chiamato anche fattore angiogenetico e scoperto da Napoleone Ferrara (ricercatore residente negli Stati Uniti d'America). Il VEGF guida la formazione di nuovi vasi sanguigni oltre ai preesistenti quando le concentrazioni tissutali di ossigeno si abbassano stabilmente, fenomeno che \u00e8 provato avvenire in molti tumori.\nUn'altra proteina inducibile dall'HIF-1 \u00e8 l\u2019eritropoietina (EPO), citochina specifica per lo stimolo del midollo osseo a produrre nuovi eritrociti.\nInfine, l'HIF-1 mette in moto la sintesi di molti degli enzimi della catena della glicolisi, la sequenza di reazioni chimiche che dal glucosio porta alla genesi di adenosin-trifosfato (ATP) come fonte energetica.\nNel caso delle indicazioni oligoterapiche del cobalto, \u00e8 probabile che il meccanismo principale del trattamento si fondi proprio sui suddetti fenomeni biochimici. Semplicemente, si cercherebbe tramite il cobalto di potenziare una risposta (quella ipossica che induce il VEGF e l'EPO) che non sembra sufficiente a tamponare le manifestazioni di cattiva irrorazione sanguigna. La creazione di nuovi capillari sotto stimolo del VEGF, la maggiore produzione di globuli rossi e lo stimolo alla produzione di energia potrebbero essere i meccanismi con cui questo oligoelemento agirebbe nelle suddette patologie.\nRame.\nLe indicazioni terapeutiche elettive per il rame nell'oligoterapia comprendono le malattie infettive ed alcune patologie infiammatorie quali il reumatismo, la psoriasi e persino la spondilite anchilosante.\nMa qual \u00e8 il razionale biochimico perch\u00e9 il rame possa condizionare queste patologie?\nDa sempre il rame \u00e8 stato considerato un buon battericida diretto ed indiretto. In acconto ai suoi effetti diretti, esso \u00e8 capace (al pari degli ioni ferro bivalenti) di dismutare l'acqua ossigenata (o perossido di idrogeno) generando il radicale idrossile (OH.), l'unica specie radicalica contro cui la natura non \u00e8 riuscita ad elaborare difese enzimatiche efficienti. Per la sua eliminazione occorrerebbe introdurre molecole esogene quali l'acido salicilico, il mannitolo o il tocoferolo (vitamina E). Siano essi presenti gi\u00e0 a livello intracellulare (fagocitati) o extracellulare i batteri non hanno, al pari delle cellule animali, alcuna difesa contro il radicale idrossile. La presenza di ioni rame dunque aiuterebbe il corpo a disfarsi sia dei batteri, sia delle cellule fagocitanti che sono state infettate.\nEsiste in verit\u00e0 in altro meccanismo con cui il rame potrebbe esplicare la sua azione anti-infettiva, ma stavolta bisogna chiamare in causa meccanismi guidati da enzimi.\nAssieme allo zinco, il rame costituisce il centro catalitico dell'enzima superossido dismutasi 1 (SOD1), capace di dismutate l'anione superossido in perossido di idrogeno che di per s\u00e9 possiede gi\u00e0 capacit\u00e0 battericide.\nUn secondo enzima che contiene sia rame che zinco \u00e8 una fosfatasi proteica nota col nome di calcineurina B (CNB). Nei linfociti, questo enzima viene attivato dagli ioni calcio e a sua volta esso attiva un fattore di trascrizione chiamato NF-AT1 (Nuclear Factor of Activated T-cells 1 o fattore nucleare dei linfociti T attivati), facendolo traslocare dal citoplasma al nucleo dei linfociti. A livello nucleare, l'NF-AT1 inizia cos\u00ec la trascrizione di una batteria di geni specifici.\nUno dei geni bersaglio dell'NF-AT1 \u00e8 una famosissima citochina, l'interleuchina-2, dotata della capacit\u00e0 di allertare le difese immunitarie predisponendole alla formazione di anticorpi.\nAlluminio.\nPer quanto esista un'ampia evidenza della letteratura indicante che l'esposizione cronica all'alluminio (come polvere metallica o derivati inorganici) risulta nella comparsa di modificazioni biochimiche patologiche importanti negli animali da esperimento, non \u00e8 pubblicato alcun dato riguardo a una controparte umana.\n\u00c8 invece noto da tempo che i pazienti con malattia di Alzheimer (accumulo neuronale di beta-amiloide) mostrano un significativo aumento delle concentrazioni cerebrali di alluminio, che coincidentalmente \u00e8 maggiore a livello delle placche degenerative.\nUn maggiore accumulo corporeo di alluminio \u00e8 stato riscontrato anche in buona parte degli individui con insufficienza renale cronica sottoposti a dialisi. Secondo alcuni autori, questo accumulo potrebbe essere dovuto a una concentrazione di alluminio troppo alta nel bagno dialitico, evenienza che pu\u00f2 verificarsi in ambiente ospedaliero. Ma quanto l'accumulo cerebrale di alluminio in entrambe le situazioni patologiche sia causale o consequenziale, non \u00e8 stato stabilito con certezza.\nPer quanto riguarda l'oligoterapia, l'alluminio \u00e8 stato indicato per il trattamento dell'affaticamento (astenia) mentale, dell'insonnia ed in certe deficienze intellettuali dei bambini, un'indicazione terapeutica che si scontra ferocemente con molti dati di laboratorio indicanti l'effetto neurotossico di questo metallo. Un'indicazione secondaria dell'alluminio organico \u00e8 quella di protettore delle cartilagini delle superfici articolari sottoposte a frizione.\nOccorre anche ricordare che sebbene la forma chimica della specie sia importante per il suo assorbimento tissutale, questa non \u00e8 a sua volta una verit\u00e0 assoluta. Basti pensare che certi derivati organici od inorganici dell'alluminio sono ancora oggi impiegati come riduttori dell'acidit\u00e0 e/o protettori della mucosa gastrica, ed impiegati nella terapia coadiuvante dell'ulcera gastrica o duodenale. Non esiste alcun riscontro clinico per cui persone che hanno fatto uso di questi farmaci per lungo tempo, abbiano accumulato alluminio a livello cerebrale.\nIl razionale biochimico che spiegherebbe le azioni dell'alluminio a dosi catalitiche nell'organismo umano pu\u00f2 essere chiarito con alcuni degli effetti metabolici che questo ione metallico \u00e8 stato visto provocare negli studi di laboratorio.\nUn effetto stimolante degli ioni alluminio trivalenti sull'attivit\u00e0 dell'enzima acetilcolinesterasi umana, murina e bovina \u00e8 stata provata pi\u00f9 volte. Significherebbe che l'alluminio pu\u00f2 modulare la degradazione del neurotrasmettitore acetilcolina a livello cerebrale, mediatore che interviene nella veglia, nelle capacit\u00e0 mnemoniche e nel controllo posturale. Esistono prove risalenti al secolo scorso (Randoin, 1944) che la carenza di alluminio in certi animali da esperimento pu\u00f2 impedire il corretto funzionamento dell'enzima mitocondriale succinato deidrogenasi, uno dei componenti del ciclo di Krebs per la produzione di ATP. \u00c8 molto pi\u00f9 recente invece la scoperta che un altro enzima del ciclo di Krebs pu\u00f2 essere parzialmente condizionato dagli ioni Al3+ in senso negativo, e cio\u00e8 la NADP-isocitrato deidrogenasi.\nUn quarto enzima condizionato positivamente degli ioni alluminio a livello neuronale sarebbe la pompa sodio-potassio (Na+/K+ ATPasi), che serve al corretto processo di conduzione dell'impulso nervoso.\nL'alluminio appare condizionare un altro enzima presente nei sinaptosomi cerebrali, la 5'-nucleotidasi, che stacca il gruppo fosfato dai nucleotidi monofosfati (converte principalmente l'AMP ad adenosina ed in misura minore gli altri mono-nucleotidi). Questo effetto a livello cerebrale potrebbe spiegare il perch\u00e9 l'alluminio \u00e8 indicato nella terapia oligo-minerale dell'insonnia. L'adenosina, infatti, \u00e8 dimostrato intervenire nei processi di rilassamento mentale ed in cooperazione con un altro neurotrasmettitore, la dopamina, serve alla vasodilatazione cerebrale e all'induzione del sonno nell'uomo.\nUn ulteriore meccanismo con cui l'alluminio potrebbe condizionare i cicli di sonno-veglia e contrastare l'astenia mentale (indicazione elettiva come oligoelemento), sarebbe da ricercarsi nella sua attivit\u00e0 modulatrice su un altro enzima del catabolismo dei neurotrasmettitori, la monoammino-ossidasi A (MAO-A), almeno a quanto riscontrato nei mitocondri cerebrali di ratto. La MAO-A degrada neurotrasmettitori amminici come la noradrenalina e la serotonina, che sono positivamente correlati alla normale funzionalit\u00e0 cerebrale durante la veglia e l'attenzione. Gli ioni Al3+ fungerebbero da inibitori non-competitivi dell'enzima, non alterando l'affinit\u00e0 dell'enzima per i suoi substrati, bens\u00ec condizionandone la velocit\u00e0 di catalisi (Vmax).\nSono state scoperte altre azioni molecolari dell'alluminio, riguardanti altre proteine o enzimi in altri organi, ma quelle enunciate sono servite all'elucidazione dei meccanismi biochimici dell'alluminio nel trattamento oligoterapico elettivo (per dettagli, si rimanda al paragrafo delle referenze bibliografiche). \u00c8 per\u00f2 certo che se si avessero a disposizione altri dati su pi\u00f9 ampie sperimentazioni controllate in soggetti umani, questi corroborerebbero le spiegazioni di come ogni oligoelemento possa essere responsabile di effetti metabolici cos\u00ec ampi, ma allo stesso tempo abbastanza selettivi per certi tessuti, e quindi per specifiche patologie.\nNickel.\nLa medicina riconosce al pancreas due funzioni essenziali al corpo umano: la prima \u00e8 la produzione di ormoni glucostatici come insulina e glucagone; l'altra \u00e8 l'elaborazione del succo pancreatico, una secrezione alcalina di tipo esocrino che una volta riversatasi nel duodeno, digerisce gli alimenti grazie al suo contenuto di enzimi quali proteasi, lipasi e amilasi. La secrezione del succo pancreatico \u00e8 bimodale: una dipende dagli impulsi del nervo vago e l'altra dall'ormone intestinale secretina. Il controllo ormonale non dipende da un intervento dell'asse ipotalamo-ipofisi.\nNonostante ci\u00f2, \u00e8 stato possibile provare che il nickel associato al cobalto in dosi catalitiche pu\u00f2 correggere certi squilibri della secrezione esocrina del pancreas, in particolare quella che riguarda il rimaneggiamento dei grassi, la cui difficolt\u00e0 di scomposizione causa una condizione organica chiamata steatorrea (presenza di grasso nelle feci). Sebbene la spiegazione di ci\u00f2 fino a poco tempo fa restava ignota, i progressi della comprensione del metabolismo da parte della ricerca di base ha permesso di avanzare delle ipotesi al riguardo.\nIn particolare \u00e8 stato scoperto che gli ioni Ni2+ liberi nel sangue possono coordinarsi con l'ormone ipofisario GnRH (ci\u00f2 \u00e8 stato notato anche con gli ioni rame) ed essere capaci di interagire col suo recettore. Dopo che il legame \u00e8 avvenuto, l'ormone innesca la sintesi di secondi messaggeri (AMP ciclico e inositolo polifosfati), con una modalit\u00e0 e una qualit\u00e0 diverse da quelle prodotte dall'ormone non complessato col nickel. La risposta finale \u00e8 la secrezione di ormone luteinizzante o LH. Quale sia la regolazione dell'LH sulla funzionalit\u00e0 intestinale e/o pancreatica non \u00e8 ben noto, ma pu\u00f2 darsi che non sia nemmeno l'LH la molecola effettrice finale, piuttosto qualche altro mediatore o ormone. Tuttavia tali azioni molecolari potrebbero essere in parte responsabili degli effetti correttivi del nickel organico, secondo la medicina oligoterapica.\n\u00c8 possibile che altri meccanismi molecolari siano responsabili delle azioni del nickel organico sulle funzioni digestive. \u00c8 noto da alcuni decenni che gli ioni Ni2+ sono antagonisti di un gruppo di canali ionici noti col nome di antiporto sodio-calcio (Natrium-Calcium Exchangers; NCEs). Questi canali sono accoppiati agli effetti bioelettrici e metabolici di molti ormoni e neurotrasmettitori. A livello dell'antro gastrico, gli ioni nickel condizionano la secrezione la peristalsi indotte dall'acetilcolina, proprio attraverso la oro azione modulatrice sullo scambio sodio extracellulare-calcio intracellulare governato dagli NCEs.\n\u00c8 risaputo, inoltre, che gli ioni nickel hanno dei decisivi effetti a livello cardiaco. A dosi elevate, essi diventano inibitori dei confronti del consumo di ossigeno, della contrattilit\u00e0 miocardica e generano radicali liberi dell'ossigeno per ossidazione del cofattore nicotinammide adenin dinucleotide ridotto (NADH), tutti effetti che sono stati visti essere tamponati dell'innalzamento delle concentrazioni di calcio intracellulare. Al contrario, dosi basse favoriscono l'inotropismo positivo e l'energetica mitocondriale senza tossicit\u00e0, effetti ricapitolati da concentrazioni fisiologiche di ioni calcio.\nVolendo fare un collegamento all'effetto del nickel sui canali NCE, queste proteine sono anche le mediatrici dell'aumento della contrattilit\u00e0 cardiaca controllata dalle catecolamine (quali la noradrenalina). Attraverso una loro azione modulatrice sui canali NCE, gli ioni Ni2+ potrebbero regolare l'iperstimolazione noradrenergica a livello cardiaco e prevenire la comparsa di conseguenze quali l'extrasistole, l'aritmia e la fibrillazione su base nervosa.\nUn'altra dichiarazione della Medicina oligoterapica \u00e8 che il nickel stimola l'assorbimento organico del ferro. Non esiste apparente correlazione tra il metabolismo di questi due metalli, anche perch\u00e9 l'assorbimento intestinale del ferro \u00e8 tradizionalmente ritenuto sotto il controllo di agenti riducenti, come l'acido ascorbico o l'acido citrico, ed agenti chelanti o precipitanti come gli anioni fosfato ed i tannini. Pu\u00f2 darsi che l'assorbimento del ferro stimolato dal nickel avvenga in qualche tappa post-intestinale (a livello ematico?) e che la cinetica del fenomeno non sia ancora conosciuta.\nInvero, \u00e8 provato che il nickel si serve del trasportatore di membrana dei metalli bivalenti (Divalent Metal Transporter 1; DMT-1) e pu\u00f2 disturbare l'omeostasi citoplasmatica del ferro, inducendo il fattore di trascrizione HIF-1, gi\u00e0 menzionato a proposito delle azioni oligoterapiche del cobalto. Non a caso, nella medicina oligoterapica l'indicazione elettiva nickel-cobalto \u00e8 dichiarata essere la dispepsia da alterata funzionalita pancreatica con esclusiva difficolt\u00e0 a digerire i lipidi. Pi\u00f9 di una pubblicazione scientifica riporta che nell'estratto cellulare non dializzato di cellule positive per l'enzima alfa-amilasi (presente nelle cellule salivari e pancreatiche), questa proteina risente potentemente all'attivazione da parte di ioni quali potassio, calcio, cesio, bario e manganese. Un'azione pi\u00f9 debole sulla sua attivazione apparterrebbe agli ioni cobalto, magnesio e nickel. Tuttavia, si tratta di dati raccolti non solo in esperimenti fatti \"in vitro\", ma neppure in sistemi cellulari intatti, in cui le modalit\u00e0 d'azione metabolica potrebbero differire enormemente rispetto ad un generico \"brodo di coltura\".\nInfine, sembra che le azioni molecolari del nickel sul pancreas si esplichino anche direttamente sull'insulina (vedere le Referenze bibliografiche del paragrafo). Alcuni Autori hanno provato, infatti, che gli ioni Ni2+ possono legare direttamente l'insulina nel suo stato di esamero, stabilizzarla ed impedire che venga degradata dalla glutatione-insulina transidrogenasi. Questo enzima usa gli equivalenti riducenti del glutatione per ridurre (e quindi aprire) i ponti disolfuro tridimensionali della struttura insulinica, il che porta alla perdita della sua azione biologica.\nDai dati della letteratura riportati, appare conciliabile ammettere che le indicazioni oligoterapiche del nickel (o le sue associazioni studiate dai sostenitori) possano avere una base chimica o biologica razionale. Quanto questi dati ne possano giustificare parzialmente o totalmente il suo impiego in oligoterapia, non \u00e8 materia di trattazione in questa sezione.\nArgento.\nAltro oligoelemento utilizzato per l'oligoterapia \u00e8 l'argento. Di questo elemento chimico si hanno conoscenze limitate riguardo ad azioni biologiche negli esseri umani, sicuramente inferiori per quantit\u00e0 rispetto ad altri oligoelementi studiati. La presenza di argento \u00e8 stata riscontrata in certe alghe, alcuni funghi e nel lievito di birra.\nTutti sanno che l'argento possiede attivit\u00e0 antibiotica, nozione nota sin dal tempo degli antichi Romani i quali erano soliti preservare l'acqua, per lunghi periodi di tempo, in contenitori aggiungendovi un piccolo oggetto in argento. Oggi si sa che l'argento mostra una relativa facilit\u00e0 di cedere ioni Ag+ una volta che viene a contatto con l'acqua, ancor di pi\u00f9 se il pH di questa non \u00e8 perfettamente neutro, ma ha una tendenza verso l'acidit\u00e0. Sono stati eseguiti studi di laboratorio che hanno cercato di spiegare i meccanismi molecolari dell'argento e di come si esplichi la sua attivit\u00e0 battericida. Tuttavia, ci sono prove che gli ioni Ag+ possiedono alcune attivit\u00e0 biochimiche su cellule e tessuti animali, che nulla hanno a che vedere con le loro propriet\u00e0 anti-infettive. Sin dagli anni '60 ad oggi \u00e8 riportato che essi possono interagire con svariati sistemi enzimatici animali:\nQuali siano le conseguenze di questi blocchi biochimici operati dagli ioni argento, non \u00e8 noto.\nTuttavia l'azione maggiormente studiata \u00e8 stata quella del loro condizionare l'omeostasi ionica del calcio in certi tessuti eccitabili, in particolare il miocardio.\nGli ioni argento, infatti, possono stimolare il rilascio di ioni Ca2+ dal reticolo sarcoplasmatico muscolare cardiaco, attraverso un'azione diretta sulla ATPasi calcio-dipendente (Ca2+ATPase). In tal modo possono modulare la forza contrattile del miocardio per intervento sul sistema actina-miosina e diverse reazioni calcio-dipendenti, molte delle quali mediate dalla proteina.calmodulina.\nNelle cellule granulocitarie periferiche (modello di leucemia basofilia RBL-2H3 di ratto), l'Ag+ ha mostrato la capacit\u00e0 di innescare il rilascio di ioni Ca2+ e la liberazione di alcuni mediatori chimici endogeni, attraverso un meccanismo dipendente da alcune proteina tirosina chinasi, senza comparsa di apparente effetto citotossico. Ci sono prove che parte di queste azioni richieda l'intervento di un altro mediatore chimico cellulare, l'ossido nitrico.\nL'argento viene riferito non essere usato da solo ma in associazione con altri elementi. Tipica \u00e8 l'associazione rame-oro-argento, che pare possiederebbe delle propriet\u00e0 biocatalitiche completamente differenti da quelle di ognuno dei singoli elementi. Il tropismo elettivo sarebbe l'asse cortico-surrenale che ne gioverebbe in caso di sintomatologia psicofisica dovuta allo stress. Ne beneficerebbe il sistema cardiovascolare per manifestazioni quali l'ipotensione, le varicosi degli arti inferiori e le emorroidi.\nOvviamente, per il suo noto potere battericida, la triade rame-oro-argento trova elettivit\u00e0 per leucopenie, infezioni croniche da funghi (candidosi), foruncolosi, acro-pulpiti, ascessi ed adeniti. Come triade viene considerata un \"antibiotico polivalente\", il cui impiego farebbe ridurre il bisogno di altri antibiotici.\nAltre indicazioni elettive sono la senescenza prematura, sindromi fobiche, impotenza psicogena e la sindrome di Down. Non sono disponibili dati chimico-biologici o clinici che sosterrebbero l'impiego dell'argento come oligoelemento o in associazione in queste sindromi.\nManganese.\nMenetrier riteneva opportuna la somministrazione di manganese nelle diatesi di tipo artritico-allergico (tipo II), notando da varie osservazioni cliniche che la carenza di questo elemento negli umani facilitava l'insorgenza di diversi disturbi, per prima la tendenza alle infiammazioni articolari.\nIndicazioni altrettanto elettive per il manganese erano, secondo M\u00e8n\u00e8trier, l'emicrania e le cefalee post-prandiali da insufficienza funzionale epatica, la rinite allergica, l'asma e l'orticaria.\nOggigiorno la Biochimica ha individuato circa cinquanta proteine o enzimi animali che necessitano di manganese per il loro corretto funzionamento.\nRimanendo nell'ambito della Reumatologia, la giustificazione del suo impiego nell'artrite deriverebbe dal fatto che le cartilagini sono tessuti che hanno una tensione di ossigeno molto bassa, dato che sono tra gli unici tessuti del corpo umano a non possedere una rete vascolare diretta. Minime variazioni dell'ossigenazione derivata da disturbi arteriosi o venosi, portano alla sofferenza dei condrociti che cominciano cos\u00ec ad andare incontro a stress ossidativo. Vengono prodotti radicali liberi dell'ossigeno (RLO) e la perossidazione delle membrane cellulari genera derivati lipidici che richiamano le cellule infiammatorie (per lo pi\u00f9 macrofagi).\nL'organello intracellulare che risente immediatamente della sofferenza ossigeno-carente \u00e8 il \"mitocondrio\", che \u00e8 altrettanto vulnerabile ai radicali liberi. Uno dei sistemi di detossificazione mitocondriali principali \u00e8 dato dalla superossido dismutasi 2 (SOD2 o MnSOD), che contiene proprio un atomo di manganese nel suo sito catalitico. Il supplemento di manganese potrebbe indurre le cellule cartilaginee a sintetizzare pi\u00f9 SOD2 o a supplire di quello perduto durante la denaturazione dell'enzima, rendendo quindi pi\u00f9 efficace la rimozione degli anioni superossido.\nLa pi\u00f9 efficace rimozione dei radicali liberi potrebbe essere lo stesso meccanismo con cui il manganese potrebbe prevenire le patologie allergiche, in cui la partecipazione dei RLO \u00e8 appurata da tempo. Indipendentemente da questo effetto, \u00e8 noto che il manganese interagisce col sistema della 5-lipossigenasi/recettore del leucotriene B4 (5-LOX/LTB4R). La prima \u00e8 un enzima che sintetizza i leucotrieni dall'acido arachidonico; la seconda \u00e8 il recettore per uno dei leucotrieni broncocostrittori e coinvolti nella patogenesi dell'asma.\nTuttavia, sembra che questa regolazione del manganese non si esplichi a livello bronchiale, bens\u00ec a livello cerebrale. Sarebbe cio\u00e8 in grado di modificare la reattivit\u00e0 bronchiale attraverso la coordinazione degli impulsi nervosi (specie di tipo periferico) che poi agirebbero sulla muscolatura liscia dei bronchi.\nInfine la modifica dell'attivit\u00e0 epatica da parte del manganese risiede nel suo far parte di enzimi sia della gluconeogenesi (come fosfoenolpiruvato carbossichinasi) sia del catabolismo degli amminoacidi (arginasi; ciclo dell'urea. Un cattivo funzionamento epatico durante la digestione pu\u00f2 infatti portare alla veloce genesi di tossine da decomposizione amminoacidica (urea, agmatina, tiramina) e lento metabolismo del glucosio (diossiacetone). L'aumento di queste tossine nel sangue pu\u00f2 scatenare cefalea."}
{"id": "1579649", "revid": "14806", "url": "https://it.wikipedia.org/wiki?curid=1579649", "title": "Scena Vera", "text": ""}
{"id": "1579657", "revid": "124386442", "url": "https://it.wikipedia.org/wiki?curid=1579657", "title": "Mostri della Universal", "text": "I mostri della Universal sono personaggi cinematografici protagonisti di famose serie di lungometraggi di genere horror e fantascientifico prodotte dal 1923 al 1956 dalla Universal; i personaggi protagonisti di questa serie di film come il Conte Dracula, il mostro di Frankenstein, la mummia, l'uomo invisibile, l'uomo lupo, il fantasma dell'Opera, il mostro della Laguna Nera e la moglie di Frankenstein, con le loro particolari caratterizzazioni, sono entrati nell'immaginario collettivo e diventati protagonisti anche di film di altre case di produzione, che realizzarono numerose versioni e variazioni sul tema. Nel 2014 la Universal programm\u00f2 un reboot della serie, chiamato \"Dark Universe\", con l'intenzione di creare un nuovo universo cinematografico condiviso dei suoi personaggi, ma a causa dello scarso successo dei primi due film, \"Dracula Untold\" e \"La mummia\", venne poi sospeso.\nI mostri.\nCon riferimento alla loro prima apparizione sullo schermo, come riconosciuto dalla stessa casa cinematografica che ha distribuito in DVD la serie denominata \"Classic Monster Collection\", sono otto i mostri definiti \"principali\":\nPersonaggi minori\nAltri mostri compaiono nei film horror della Universal:\nStoria.\nAnni venti.\nNegli anni venti la Universal produsse alcuni film come \"Il gobbo di Notre Dame\" e \"Il fantasma dell'opera\", entrambi interpretati da Lon Chaney i quali, anche se non prettamente di genere horror, sono caratterizzati da personaggi fortemente caratterizzati da Chaney il quale, grazie alle sue interpretazioni segnate da un make-up particolarmente innovativo e geniale che lui stesso realizzava, pu\u00f2 essere considerato la prima icona del cinema horror. \nNel film \"Il gobbo di Notre Dame\" del 1923 ha luogo l'apparizione del primo di questi personaggi, Quasimodo, che per\u00f2, a differenza degli altri che verranno successivamente, non diede origine a sequel. Per questo film la produzione fece costruire un set che evocasse la Parigi del XV secolo, inclusa una ricostruzione in scala della cattedrale di Notre Dame de Paris. \nSuccessivamente, nel 1925, venne prodotto \"Il fantasma dell'opera\", interpretato sempre da Chaney che recit\u00f2 nel ruolo del fantasma. Gli interni dell'Op\u00e9ra di Parigi furono ricreati a Hollywood e le scenografie furono riutilizzate anche nel remake del 1943, \"Il fantasma dell'Opera\" con Claude Rains nel ruolo di Erique Claudin/il fantasma.\nAltri due film importanti dell'epoca prodotti dalla Universal, anche se non specificatamente horror, sono \"Il castello degli spettri\" (1927) e \"L'uomo che ride\" (1928), entrambi diretti da Paul Leni.\nAnni trenta.\nIl ciclo di film prettamente horror della Universal part\u00ec nel 1931 quando Bela Lugosi interpret\u00f2 \"Dracula\" e Boris Karloff il mostro in \"Frankenstein\". Gli attori caratteristi Dwight Frye ed Edward Van Sloan, che parteciparono a entrambi i film in importanti ruoli di comprimari, faranno svariate altre apparizioni nel corso del decennio in film della serie Universal. Il truccatore Jack Pierce cre\u00f2 la celeberrima maschera del mostro di Frankenstein e l'aspetto di molte altre creature a partire dagli anni trenta. Entrambi i film riscuotono un enorme successo in tutto il mondo e vengono considerati due capolavori generando una lunga serie di seguiti. \nL'anno successivo venne prodotto sempre con Karloff come protagonista, \"La mummia\", al quale seguir\u00e0 una trilogia basata su racconti di Edgar Allan Poe: \"Il dottor Miracolo\" (1932) con Lugosi, \"The Black Cat\" (1934), e \"The Raven\" (1935), entrambi con Lugosi e Karloff.\nSempre Whale realizza \"L'uomo invisibile\" (1933), ritenuto un altro dei suoi capolavori. La Universal inizia quindi a produrre sequel dei successi del 1931 come \"La moglie di Frankenstein\" (1935), considerato dalla critica migliore dell'originale, \"La figlia di Dracula\" (1936) e vari seguiti de \"L'uomo invisibile\". Cercando di sfruttare il momento positivo delle creature mostruose, venne realizzato anche un film su un licantropo, \"Il segreto del Tibet\" (1935) ma non ebbe il successo sperato.\nNel 1936 la produzione di \"monster movies\" si ferma per tre anni fino a quando, dato che il successo di \"Dracula\" e \"Frankenstein\" non accenna a scemare, viene prodotto nel 1939 \"Il figlio di Frankenstein\", con Basil Rathbone, Boris Karloff, e Bela Lugosi, dando inizio alla seconda fase del ciclo.\nAnni quaranta.\nDopo il tentativo fallito del 1935, venne prodotto nel 1941 un nuovo film sui licantropi, \"L'uomo lupo\", che fu un successo clamoroso grazie alla regia di George Waggner e alla trama di Curt Siodmak che dar\u00e0 al personaggio una caratterizzazione destinata a divenire iconica grazie anche all'interpretazione di Lon Chaney Jr. il quale, dopo questo grande successo, diverr\u00e0 l'attore principale dei film horror della Universal del decennio, proprio come il padre lo era stato vent'anni prima, subentrando a Karloff e Lugosi come stella di punta.\nLa serie di Frankenstein prosegu\u00ec con \"Il terrore di Frankenstein\" (1942), nel quale Chaney Jr. interpreta il mostro di Frankenstein e Lugosi riprende il ruolo di Ygor, e con \"Frankenstein contro l'uomo lupo\" (1943) con Lugosi come mostro di Frankenstein e Chaney Jr. come uomo lupo e primo esempio di crossover tra personaggi. Ma la qualit\u00e0 inizia a calare velocemente, con forti riduzioni di budget, scadendo nella categoria dei B-movie. Esce anche \"Il figlio di Dracula\" (1943) dove Chaney Jr. questa volta \u00e8 Dracula.\nNel 1943, venne prodotto \"Il fantasma dell'Opera,\" un remake del film omonimo del 1925 con Claude Rains nel ruolo del fantasma.\nAnche la mummia gener\u00f2 una serie di sequel: \"The Mummy's Hand\" (1940), \"The Mummy's Tomb\" (1942), \"The Mummy's Ghost\" e \"The Mummy's Curse\" (entrambi del 1944) con Chaney Jr. nella parte della mummia negli ultimi tre film.\nAltri due seguiti furono \"Al di l\u00e0 del mistero\" (1944) e \"La casa degli orrori\" (1945) nei quali compaiono molti dei mostri dei precedenti film riuniti insieme per fare cassa al botteghino ma con deludenti risultati artistici. Nonostante una trama esile e priva di logica, nel corso degli anni tali pellicole sono state comunque rivalutate dalla critica come \"capolavori\" del nonsense. Seguiranno vere e proprie parodie con Gianni e Pinotto come la commedia \"Il cervello di Frankenstein\" (1948) con Lugosi al suo solo secondo film come Conte Dracula, insieme a Lon Chaney Jr. come uomo lupo e Glenn Strange come mostro di Frankenstein, \nAnni cinquanta.\nNegli anni cinquanta il successo port\u00f2 a realizzare altre parodie con Gianni e Pinotto che incontrano personaggi come la mummia e l'uomo invisibile. \nIl genere horror poi si fuse con la fantascienza nel film \"Il mostro della laguna nera\", diretto da Jack Arnold nel 1954, il quale ottenne un grosso successo di pubblico e di critica creando l'ultimo grande personaggio della Universal, anche questo protagonista di alcuni sequel, ravvivando la serie dei mostri, anche se solo momentaneamente, tanto che \"Dracula\" e \"Frankenstein\" vengono ri-distribuiti al cinema e successivamente trasmessi anche in televisione nel 1957 negli Stati Uniti, dove vengono cos\u00ec visti e apprezzati da una nuova generazione di spettatori. La Universal passa il resto del decennio a produrre e distribuire \"monster movies\" progressivamente sempre pi\u00f9 scadenti. Fanno eccezione alcune pellicole di genere sci-fi come \"Destinazione... Terra!\" (1953), \"Cittadino dello spazio\" (1955) e \"\" (1957).\nAnni 2000.\nDal 1999 al 2008 il personaggio della mummia fu protagonista di una nuova serie di film della quale il primo \u00e8 un remake dell'omonimo film del 1932 mentre gli altri due sono due sequel.\nAnni 2010.\nLa Universal decise un riavvio dell'universo cinematografico che venne denominato \"Dark Universe\" e che esord\u00ec nel 2014 con il film \"Dracula Untold\"; a causa per\u00f2 dello scarso successo di pubblico e di critica, la Universal decise di eliminare questo film dalla continuity sostituendolo nel 2017 con \"La mummia\" che avrebbe dovuto essere il nuovo primo film della serie. Anche questo per\u00f2 non raggiunse i risultati sperati e il progetto, che avrebbe dovuto interessare anche gli altri personaggi, \u00e8 stato sospeso.\nAnni 2020.\nIn seguito all'insuccesso del Dark Universe, la Universal ha annunciato che tutti i film futuri sui mostri si sarebbero concentrati su storie autonome rispetto all'interconnettivit\u00e0.\nJason Blum, fondatore della societ\u00e0 di produzione Blumhouse Productions, decise di produrre un film sull'Uomo invisibile. La pellicola, riavvio del classico film del 1933, \u00e8 scritta e diretta da Leigh Whannell con protagonista Elisabeth Moss. \"L'uomo invisibile\" \u00e8 stato distribuito il 28 febbraio 2020."}
{"id": "1579673", "revid": "125777260", "url": "https://it.wikipedia.org/wiki?curid=1579673", "title": "Impattite", "text": "Il termine impattite viene dato a una roccia che \u00e8 stata alterata e/o fusa in seguito a un impatto di un grande meteoroide, di un asteroide o di una cometa.\nOrigine.\nLe impattiti sono costituite da rocce terrestri preesistenti alterate e/o fuse parzialmente o totalmente dalle altissime temperature e pressioni, istantanee e di brevissima durata, generate dall'impatto di un grande meteorite, di asteroidi e di comete sulla superficie terrestre: poich\u00e9 le rocce \"bersagliate\" possono essere di diverso tipo, cos\u00ec pure le impattiti derivandone possono essere di diversi tipi.\nA seguito di un impatto possono quindi crearsi nuovi tipi di rocce e nuovi minerali, diversi dalle rocce e minerali originari perch\u00e9 una parte o anche tutti o quasi gli elementi volatili, come l'acqua, sono espulsi selettivamente dalla temperatura, perch\u00e9 una parte o tutti i cristalli in essa contenuti sono distrutti, una parte o tutte le macrostrutture della roccia sono state distrutte, tutti i fossili sono distrutti.\nLe impattiti non fuse possono contenere fratture a cuneo (in inglese \"shatter cones\"), di dimensioni variabili tra alcuni centimetri a oltre 2 metri.\nTipi di rocce.\nLe impattiti possono costituire nuovi tipi di rocce:\nLe impattiti possono contenere vari minerali che si formano, almeno sulla Terra, solo a seguito di impatti di asteroidi o comete:\nLa lechatelierite pu\u00f2 assomigliare alla trinitite, una roccia fusa che si forma sul punto subepicentrale dell'esplosione di bombe atomiche.\nRocce vetrose.\nGli impatti meteoritici possono anche creare impattiti di tipo vetroso. Normalmente questi vetri prendono il nome dall'area nella quale vengono rinvenute:\nTectiti.\nA volte gli impatti asteroidali/cometari scagliano rocce terrestri completamente fuse a grande distanza, durante il loro volo balistico, in parte anche fuori dell'atmosfera terrestre; questi frammenti raffreddandosi passano attraverso una condizione plastica, che modella i frammenti secondo le forme aerodinamiche pi\u00f9 diverse.\nSecondo molti ricercatori le cosiddette tectiti, rinvenute in diversi luoghi sulla superficie terrestre, costituiscono parte di questi frammenti."}
{"id": "1579677", "revid": "1305772", "url": "https://it.wikipedia.org/wiki?curid=1579677", "title": "Fridman", "text": "Fridman \u00e8 un cognome russo o tedesco che indica numerose personalit\u00e0, tra le quali\nindica inoltre:"}
{"id": "1579679", "revid": "123384437", "url": "https://it.wikipedia.org/wiki?curid=1579679", "title": "Freestyler (singolo)", "text": "Freestyler \u00e8 un singolo dei Bomfunk MC's pubblicato nel 1999. Il brano ha raggiunto la vetta delle classifiche di diversi paesi europei, dell'Australia, della Nuova Zelanda e della Turchia, oltre ad arrivare alla posizione numero due nel Regno Unito, dove \u00e8 stato il singolo pi\u00f9 venduto del 2000.\nLa base musicale \u00e8 costituita da vari spezzoni strumentali provenienti da \"Let's Get Small\" dei Trouble Funk e da una raccolta di sample intitolata \"Interface Guitar\" prodotta da Zero-G.\nNel brano vengono fatti anche riferimenti alla canzone \"Karma Chameleon\" dei Culture Club, alla cantante C\u00e9line Dion e alla serie di film pornografici \"Debbie Does Dallas\", \"Giochi maliziosi\".\nVideo musicale.\nIl video ufficiale \u00e8 stato girato nel marzo 1999 nella stazione Hakaniemi della Metropolitana di Helsinki. Il protagonista del video \u00e8 l'ex modello/musicista ed ora chef finlandese Marlo Snellman, che all'epoca aveva 15 anni.\nNel 2019, per festeggiare il ventennale del brano, hanno deciso di girare un nuovo video del brano. I protagonisti sono una giovane ragazza (la 16enne serba Milica Baj\u010deti\u0107) ed il suo smartphone di ultima generazione. Nel video compare B.O. Dubb, che alla fine della canzone fa tornare nuovamente nel \u201cpassato\u201d la protagonista. Il nuovo videoclip \u00e8 stato girato nella stazione della metropolitana di Vukov Spomenik a Belgrado ed \u00e8 stato realizzato in collaborazione con un\u2019azienda di telecomunicazioni belga, che ha deciso di promuovere in questo modo un suo nuovo dispositivo."}
{"id": "1579682", "revid": "1305772", "url": "https://it.wikipedia.org/wiki?curid=1579682", "title": "Distretto Autonomo Polacco", "text": "I Distretti Autonomi Polacchi furono creati nelle repubbliche sovietiche di Bielorussia e Ucraina nel tentativo di dar vita al postulato del leninismo riguardo al diritto delle nazioni all'autodeterminazione.\nDzier\u017cy\u0144szczyzna.\nDzier\u017cy\u0144szczyzna fu un Distretto Autonomo Polacco in Bielorussia. Fu creato il 15 marzo 1932 con capoluogo a Dzier\u017cy\u0144sk (Dzjar\u017eynsk, Dzer\u017eynsk, prima conosciuta come \"Kojdan\u00f3w\"). Fu chiamato come il bolscevico di stirpe polacca, Feliks Dzer\u017einskij.\nFu creato presso Minsk, vicino al confine polacco-sovietico dell'epoca.\nMarchlewszczyzna.\nMarchlewszczyzna fu il Distretto Autonomo Polacco dell'Ucraina, creato nel 1926, con capoluogo a Marchlewsk (prima conosciuto come \"Do\u0142bysz\" o \"Dowbysz\", attualmente \u0414\u043e\u0432\u0431\u0438\u0448 - Dovby\u0161 in Ucraina). Prese il nome dal bolscevico polacco Julian Marchlewski.\nFu creato in Volinia, a 100 km ad ovest di \u017dytomyr.\nScioglimento.\nI distretti polacchi furono tra quelli che si opposero alla collettivizzazione e all'ateizzazione sovietica. Per ragioni politiche, in quelle aree non furono applicate inizialmente misure drastiche; infine, per\u00f2, entrambi i distretti furono sciolti nel 1935 alla vigilia della Grande Purga e gran parte della classe amministrativa fu giustiziata. Molti uomini furono uccisi, le donne i bambini furono deportati in Kazakistan. Pi\u00f9 di 50.000 polacchi furono assassinati in luoghi come Kurapaty o Vinnycja, molti altri furono uccisi o morirono di fame in Kazakhstan."}
{"id": "1579683", "revid": "83531", "url": "https://it.wikipedia.org/wiki?curid=1579683", "title": "Consorzio Intercomunale Tindari-Nebrodi", "text": "Il consorzio intercomunale Tindari-Nebrodi \u00e8 un'unione consortile che si occupa della promozione turistica, culturale, sociale ed economica di quella parte di territorio siciliano compreso tra Tindari, Patti e i monti Nebrodi. Il consorzio ha sede in Patti e ad esso aderiscono 16 comuni della citt\u00e0 metropolitana di Messina.\nStoria.\nCostituitasi nel 1984 a seguito del decreto n.301/IX dell'Assessorato Regionale Enti Locali, l'unione prendeva il nome di Consorzio per l'assetto territoriale e per lo sviluppo turistico e socio-economico dei Comuni di Patti, San Piero Patti, Librizzi, Montagnareale, Raccuja e Floresta. In seguito il consorzio nella seconda met\u00e0 degli anni '90 adott\u00f2 la denominazione attuale. Ai 6 comuni fondatori sopra citati negli anni se ne aggiunsero altri sette: Falcone, Oliveri, Gioiosa Marea, Basic\u00f2, Montalbano Elicona, Sinagra e Mazzarr\u00e0 Sant'Andrea.\nIl Consorzio Intercomunale Tindari Nebrodi, soggetto coordinatore e rappresentante legale del Distretto Turistico Thyrrenium Tyndaris Parco dei Miti, aggrega e rappresenta 13 Comuni (Basic\u00f2, Falcone, Floresta, Gioiosa Marea, Librizzi, Montagnareale, Montalbano Elicona, Oliveri, Patti, Raccuja, San Piero Patti, Sinagra e Mazzarr\u00e0 Sant'Andrea) situati nella parte nord-orientale della Sicilia. Il Consorzio nasce con l'intento di promuovere forme di confronto e coordinamento stabile tra le Amministrazioni locali. Il Consorzio ha sviluppato la sua finalit\u00e0 operando come gruppo strategico e progettuale, promuovendo, attraverso strumenti di programmazione negoziata, progetti di qualit\u00e0 orientati allo sviluppo del territorio quali il Patto Agroalimentare \"Tindari-Nebrodi\" finanziato dal Ministero del Tesoro, del Bilancio e della Programmazione Economica con Decreto n. 2511 del 30/04/2001 sono state realizzate 28 iniziative private per Lit.. 17.391.290.000 (\u20ac.8.981.851,70) di aiuto di Stato e n. 6 iniziative pubbliche per Lit. 14.601.700.000 (\u20ac.7.541.148,70) di aiuto di Stato di cui il Consorzio \u00e8 soggetto responsabile. Inoltre \u00e8 stato realizzato il Progetto Integrato Territoriale Tindari-Nebrodi (PIT 01) finanziato con Decreto del Presidente della Regione n\u00b0 94 del 18/06/2002 per un importo di \u20ac 89.780.771,79 di cui il Consorzio \u00e8 soggetto responsabile.\n&lt;br&gt;A seguito di avviso pubblico emesso dalla Regione siciliana \u00e8 stata costituita la coalizione del P.I.R. Reti Sviluppo Locale mediante la sottoscrizione di un Protocollo d'Intesa tra il Consorzio Intercomunale \u201cTindari Nebrodi\u201d e il PIOS 05 \u201cComprensorio Occidentale Tirrenico \u2013 Peloritano\u201d, sottoscritto in data 27/04/2005, in relazione del quale \u00e8 stato individuato nel Consorzio il soggetto attuatore \u2013 responsabile unico. Lo stesso \u00e8 stato ammesso a finanziamento dalla Presidenza della Regione Siciliana con D.A. n.234/SERV/VI del 04/08/2005 per un importo di \u20ac.1.800.000,00. Attraverso tale strumento \u00e8 stata promossa l'iniziativa di \u201cPaese Albergo\u201d. L'azione ha riscosso un rilevante successo presso la collettivit\u00e0 conseguendo progetti esecutivi per quasi 6.000 nuovi posti letto e un investimento globale di 99 milioni di euro. A latere \u00e8 stata svolta un'azione di promozione presso numerosi operatori culturali e turistici esteri intitolata \"Parco dei Miti\".\nNegli ultimi anni il Consorzio si \u00e8 impegnato, inoltre, ad attivare misure idonee per rilanciare il concetto di sviluppo sostenibile sul territorio cercando di modificare i comportamenti e di ascoltare le esigenze di quei cittadini che cos\u00ec partecipano direttamente alle azioni di Agenda 21 Locale (gemellaggio habitat con la citt\u00e0 di Cienfiegos (Cuba) promosso dall'O.N.U.). Finanziata dal Ministero dell'Ambiente con Decreto direttoriale DEC/RAS/944/2004 del 04/06/2004.\nInfine questo Ente ha partecipato in qualit\u00e0 di Lead partner al Programma Operativo MED 2007-2013, Asse 4, Obiettivo 4.1. Il progetto denominato MEDSTRASTEGY \u2013 strategia integrata per lo sviluppo sostenibile delle aree rurali del Mediterraneo, presentato da questo Ente \u00e8 stato selezionato, senza alcuna condizione da parte del Comitato di Selezione riunitosi a Santorini il 27 e 28 aprile 2010. L'importo del progetto ammonta a \u20ac 1.091.055,00. Tale progetto coinvolge i territori rurali dell'area mediterranea, in Italia, Spagna, Grecia e Malta. I territori studiati sono caratterizzati da diversi tipi di strutture amministrative, ma hanno identit\u00e0 culturale e sociale omogenee. Il Medstrategy ha lo scopo di migliorare e indirizzare la governance territoriale nelle zone rurali Med verso la sostenibilit\u00e0 attraverso un innovativo modello integrato di pianificazione (PM)."}
{"id": "1579691", "revid": "287204", "url": "https://it.wikipedia.org/wiki?curid=1579691", "title": "Chiesa di San Carlo Borromeo (Vienna)", "text": "La chiesa di San Carlo Borromeo (in tedesco: \"Karlskirche\") \u00e8 una chiesa cattolica situata a Vienna, nella parte sud della \"Karlsplatz\". Essa \u00e8 collocata ai margini del primo distretto, 200 metri fuori dalla \"Ringstra\u00dfe\".\n\u00c8 una delle pi\u00f9 eminenti chiese barocche d'oltralpe e vanta una imponente cupola dalla forma ellittica. Restaurata sul finire degli anni ottanta del Novecento, \u00e8 nota grazie alla sua cupola e alle sue due colonne poste ai lati, decorate con bassorilievi, come pure grazie al suo ruolo di contrappeso architettonico del \"Musikverein\" e dell'Universit\u00e0 viennese di tecnologia.\nStoria.\nLa chiesa venne fatta costruire per volere dell'imperatore Carlo VI, a seguito dell'epidemia di peste che colp\u00ec la citt\u00e0. L'imperatore, infatti, decise che appena la citt\u00e0 fosse scampata al flagello, avrebbe fatto costruire una chiesa dedicata a San Carlo Borromeo, protettore dei malati di peste. Nel 1714 venne indetto un concorso per il progetto della chiesa, che venne vinto da Johann Bernhard Fischer von Erlach che la realizz\u00f2 in stile barocco, con forme eclettiche (che per alcuni aspetti guardano anche al Neoclassicismo) e sontuose. La sua costruzione dur\u00f2 25 anni, Erlach non vide ultimato il suo progetto, che fu portato a termine dal figlio. La costruzione inizi\u00f2 nel 1716 sotto la supervisione di Anton Erhard Martinelli.\nDescrizione.\nLo scalone d'ingresso \u00e8 affiancato da due angeli, rappresentati il Vecchio ed il Nuovo Testamento mentre la facciata si ispira alla chiesa di Sant'Agnese in Agone di Roma. Il decoro del frontone rappresenta le sofferenze della cittadinanza viennese durante l'epidemia di peste. Le due colonne con fregio a spirale, ispirate alla Colonna Traiana di Roma e realizzate da Lorenzo Mattielli, sono decorate con rilievi raffiguranti la vita di Carlo Borromeo.\nLa vasta cupola ed il porticato d'ingresso sono ispirati all'arte classica greca e romana. Anche gli interni furono riccamente decorati, con \"affreschi e sculture\". L'altare maggiore \u00e8 decorato con rilievi in stucco, opera di Alberto Camesina, raffiguranti l\"Ascensione di san Carlo Borromeo\". La cupola \u00e8 affrescata ad opera di Johann Michael Rottmayr e vi \u00e8 raffigurata l\"Apoteosi di San Carlo Borromeo\".\nSulla cantoria in controfacciata si trova l'organo a canne, risalente al 1739 e opera di autore ignoto, ampliato nel 1847 da Joseph Seybert. A trasmissione meccanica, dispone di 30 registri ed \u00e8 racchiuso entro una cassa di gusto barocco, la cui sezione centrale corrisponde a quella dello strumento originario; la sua consolle ha due tastiere e pedaliera."}
{"id": "1579693", "revid": "123431019", "url": "https://it.wikipedia.org/wiki?curid=1579693", "title": "Villa Campolieto", "text": "La villa Campolieto \u00e8 una villa vesuviana situata lungo il Miglio d'oro, nel comune di Ercolano.\nLa villa sorge in posizione panoramica sul lato rivolto al mare dell'allora \"strada regia per le Calabrie\", nel tratto divenuto poi noto come Miglio d'oro per la presenza di questa ed altre dimore nobiliari di epoca borbonica.\nStoria.\nLa villa fu fatta edificare a partire dal 1755 da Lucio di Sangro, duca di Casacalenda, che commission\u00f2 la progettazione ed esecuzione dell'opera a Mario Gioffredo; qualche anno dopo, per contrasti sorti tra l'architetto e i duchi Casacalenda, questi ultimi gli revocarono l'incarico, nonostante fosse ad uno stadio avanzato dei lavori. In un primo momento fu chiamato a sostituirlo l'architetto Michelangelo Giustiniani, ma poi l'opera fu affidata a Luigi Vanvitelli che diresse i lavori dal 1763 al 1773, dando cos\u00ec la propria impronta con l'esecuzione di poche ma sostanziali modifiche al progetto originario; dopo la sua morte, gli subentr\u00f2 il figlio Carlo, che port\u00f2 a compimento la fabbrica nel 1775.\nDopo la morte di Lucio di Sangro, la villa fu ereditata dal figlio Scipione che mor\u00ec nel 1805 senza lasciare eredi; la propriet\u00e0 della villa fu divisa fra vari nipoti e ne cominci\u00f2 un lento declino, culminato durante la seconda guerra mondiale con l'occupazione militare. Nel dopoguerra la villa fu affidata all'Ente per le Ville Vesuviane, fu restaurata dall'architetto Paolo Romanello e posta sotto tutela dalle leggi italiane come bene culturale di particolare interesse.\nAttualmente ospita la Sto\u00e0, Istituto di studi per la direzione e gestione di impresa, ed \u00e8 teatro di eventi culturali e sociali. Negli anni Ottanta del XX secolo \u00e8 stata spesso teatro del ballo di fine corso dei cadetti della Scuola Militare Nunziatella.\nDescrizione.\nL'impianto planimetrico \u00e8 quadrangolare, con quattro corpi separati dai bracci di una galleria centrale a croce greca, con al centro una cupola illuminata da quattro finestre ovali.\nLa facciata anteriore a bugnato liscio, con uno zoccolo a bugnato in stucco, presenta due ordini di finestre, con quelle del piano nobile decorate da timpani triangolari. La facciata posteriore, che riprende gli elementi di quella anteriore, \u00e8 per\u00f2 pi\u00f9 interessante per la presenza di un ampio porticato con archi a tutto sesto, che il Gioffredo aveva pensato circolare, ma che il Vanvitelli volle ellittico e a ferro di cavallo, abilmente raccordato all'edificio con due archi ribassati con capitelli tuscanici. Il Vanvitelli supervision\u00f2 anche le decorazioni interne, tra le quali figurano opere di Jacopo Cestaro, Fedele Fischetti, Gaetano Magr\u00ec.\nLa villa nel cinema.\nLa scena del banchetto del film \"Operazione San Gennaro\" di Dino Risi (1966), \u00e8 stata girata nello scalone centrale e al primo piano della villa. Anche nella seconda met\u00e0 della prima puntata di Il cappello del prete (1970) sono presenti numerose riprese della villa non ancora restaurata."}
{"id": "1579695", "revid": "287204", "url": "https://it.wikipedia.org/wiki?curid=1579695", "title": "Z\u00e9 Arig\u00f3", "text": "Biografia.\nZ\u00e9 Arig\u00f3 nacque nel 1918 nella Fazenda do Fria, a pochi chilometri da Congonhas, nella regione del Minas Geiras, in Brasile. I genitori erano agricoltori nella stessa Azienda agricola, e, con molti sacrifici riuscirono ad assicurare a Jos\u00e8 e ai suoi sette fratelli un'educazione di base. Secondo i suoi biografi, attorno al 1950 fece un sogno nel quale sentiva una voce che lo tormentava e che, secondo lui, apparteneva ad un personaggio robusto e calvo, vestito di bianco, che si trovava in una sala operatoria insieme ad un gruppo di medici e infermerie di cui era responsabile, al capezzale di un paziente. Il sogno si ripet\u00e9 diverse volte, ed il personaggio si present\u00f2 come \"Adolph Fritz\", medico tedesco, vissuto durante il periodo storico della Prima guerra mondiale. Sempre nel sogno, il medico disse di non avere completato la sua opera sulla terra, e anche se Z\u00e8 non capiva molto bene il tedesco, riusc\u00ec ad intuire la seguente frase:\nDa quel momento, secondo Arig\u00f2, una \"forza aliena\", si impossess\u00f2 delle sue mani per fargli compiere delicati interventi chirurgici, e per assistere gli ammalati e i disperati.\nNel 1956 fu incriminato per abuso della professione medica e condannato a 15 mesi di prigione. Fu poi graziato dal Presidente della Repubblica Juscelino Kubitschek de Oliveira, medico. La sua fama continu\u00f2 a crescere, e nel 1963 fu ricevuto dal Presidente Jo\u00e3o Goulart. Assistette anche la figlia del Presidente Jo\u00e3o Baptista Figueiredo.\nI suoi biografi affermano che nel gennaio 1971 Z\u00e9 Arig\u00f3 vide in sogno un crocifisso nero, e si convinse sempre di pi\u00f9 che la sua fine fosse vicina. L'11 gennaio 1971, giorno in cui mor\u00ec, and\u00f2 nella sua clinica avvisando tutti i pazienti che si sarebbe assentato per andare in una citt\u00e0 vicina a prendere un'automobile usata, appena comperata. Alle 12,23 di quello stesso giorno, Z\u00e9 Arig\u00f3 perde il controllo della sua Chevrolet Opala e, invadendo la corsia opposta, si scontr\u00f2 con un altro veicolo, morendo per trauma cranico. Il lutto per la sua scomparsa fu celebrato in tutto il Brasile.\nLa tecnica.\nQuando Z\u00e9 Arig\u00f3 incorporava le entit\u00e0, utilizzava coltelli e altri strumenti per estrarre rapidamente cisti e tumori.\nLe incisioni erano molto piccole, se paragonate agli interventi chirurgici canonici : spesso minori delle \"masse estranee\" contenute nei corpi dei pazienti. A volte, durante gli interventi, Arig\u00f3 dettava le ricette mediche dattilografate da uno dei suoi assistenti, e poi consegnate al paziente in convalescenza.\nIl caso del senatore Bittencourt.\nFra i casi assistiti nel 1950 si ricorda quello del Senatore Carlos Alberto L\u00facio Bittencourt in campagna elettorale per le elezioni del suo Stato e per le presidenziali di Get\u00falio Vargas.\nAl Senatore era stato diagnosticato una grave malattia polmonare, probabilmente un carcinoma e si sarebbe fatto operare dopo la campagna elettorale a Congonhas. Conobbe Z\u00e9 Arig\u00f3 e ne rimase impressionato per il suo carisma. Lo invit\u00f2 a partecipare ad un comizio elettorale a Belo Horizonte. Z\u00e9 Arig\u00f3 accett\u00f2 l'invito.\nFurono ospitati nello stesso hotel. Quella sera, il senatore sent\u00ec aprire la porta della sua camera, e gli parve di vedere il volto di Arig\u00f3, che si avvicinava a lui con un rasoio in mano. Spaventato, sent\u00ec su di s\u00e9 un torpore fisico che lo fece cadere in un profondo sonno. La mattina dopo, vide il suo pigiama completamente lacerato a livello della schiena, sporco di sangue gi\u00e0 secco. Il tumore sarebbe stato rimosso e l'operazione avrebbe avuto successo.\nCritiche.\nIl ricercatore scettico Joe Nickell scrisse che Arig\u00f3 \"prescriveva vari intrugli e pozioni il cui effetto dipendeva ovviamente dall'effetto placebo. Il filosofo Robert Todd Carroll, autore di \"The Skeptic's Dictionary\", considerava le prestazioni di Arig\u00f3 bufale. Anche il mago e divulgatore scientifico James Randi si espresse sulla presunta abilit\u00e0 terapeutica del medium brasiliano, giudicandola frutto di illusionismo."}
{"id": "1579699", "revid": "2018598", "url": "https://it.wikipedia.org/wiki?curid=1579699", "title": "Crema (colore)", "text": "Crema \u00e8 il colore della crema pasticcera. Si tratta di una tonalit\u00e0 di giallo molto chiara, quasi tendente al bianco."}
{"id": "1579700", "revid": "1573940", "url": "https://it.wikipedia.org/wiki?curid=1579700", "title": "Contea di Archer (Texas)", "text": ""}
{"id": "1579702", "revid": "1573940", "url": "https://it.wikipedia.org/wiki?curid=1579702", "title": "Contea di Atascosa (Texas)", "text": ""}
{"id": "1579705", "revid": "1573940", "url": "https://it.wikipedia.org/wiki?curid=1579705", "title": "Contea di Austin (Texas)", "text": ""}
{"id": "1579706", "revid": "1573940", "url": "https://it.wikipedia.org/wiki?curid=1579706", "title": "Contea di Bailey (Texas)", "text": ""}
{"id": "1579712", "revid": "287204", "url": "https://it.wikipedia.org/wiki?curid=1579712", "title": "Limone crema", "text": "Limone crema \u00e8 il colore anche conosciuto come \"lemonchiffon\".\nTale colore \u00e8 un mix fra il colore crema ed il colore limone, con una punta di arancione."}
{"id": "1579713", "revid": "1543377", "url": "https://it.wikipedia.org/wiki?curid=1579713", "title": "Carl Adam Petri", "text": "Biografia.\nPetri nasce il 12 luglio 1926 a Lipsia. Suo padre fu un promettente matematico che educ\u00f2 i figli nell'amare la scienza ed in particolare la matematica. A dodici anni ad un concorso vince due testi di chimica. A tredici anni inventa la \"Petri-Netz\", descrivendo graficamente i processi chimici. Con il padre frequenta la \"Zentralbibliothek in Leipzig\" con lavori di Albert Einstein e Werner Heisenberg. Nel 1941 con il padre conosce Konrad Zuse e i suoi lavori sulle macchine calcolatrici, dai principi fisici alla costruzione di un computer analogico. Nel 1944 Petri prende la licenza alla \"Thomasschule zu Leipzig\" e viene arruolato per il servizio di leva diventando aiutante nella Luftwaffe. Dopo essere stato imprigionato dai britannici durante la guerra, nel dopoguerra Petri studia le differenze tra calcolatori analogici e digitali: conclude che i sistemi di calcolo digitali sono pi\u00f9 affidabili. Dopo la guerra rimane in Inghilterra fino al 1949, lavorando alla soluzione di problemi di rilevamento geografico (ellissi concentriche su terreni collinari). Nel 1950 inizia a studiare matematica alla \"Gottfried Wilhelm Leibniz Universit\u00e4t Hannover\". Riceve un finanziamento dallo \"Studienstiftung des deutschen Volkes\". Nel 1955 partecipa ad un \"training\" alla IBM. Nel 1956 si laurea in matematica, divenendo successivamente assistente alla TH Hannover e pi\u00f9 tardi alla Universit\u00e0 di Bonn. Nel 1962 ottiene il PhD presso la Technische Universit\u00e4t Darmstadt con una tesi dal titolo \"Kommunikation mit Automaten\" (Comunicazione con gli automi), nella quale introduce la teoria sulle reti appunto dette di Petri, grazie alle quali si compiono passi in avanti nel campo della computazione parallela e distribuita e nel definire i moderni studi dei sistemi complessi e la gestione dei workflow. Nel 1963 Petri raggiunge il centro di calcolo dell'Universit\u00e4t Bonn e ne diventa direttore fino al 1968. Qui ha la possibilit\u00e0 di mettere in pratica le sue teorie sulle reti. Fonda il \"GMD-Forschungszentrum Informationstechnik\" (GMD) nel 1968 e ne rimane a capo fino al 1991. Collabora con paesi europei e USA, India, Cile e Cina. Dopo il pensionamento nel 1991, continua le sue pubblicazioni scientifiche.\nTesi sulla \"Comunicazione con automi\".\nIl titolo della dissertazione ha volutamente due significati: l'uomo che comunica con una macchina (Test di Turing) e la comunicazione tra uomini con l'ausilio di macchine. Petri disse che il secondo significato fu intenzionale, ma la tesi si riferiva alla prima asserzione. Il lavoro di Petri non \u00e8 una tesi convenzionale, risolve problemi aperti con una nuova teoria. Come in tanti altri lavori successivi, formula le basi per nuova teoria informatica. Il suo lavoro inizia con la soluzione di problemi concreti, come il calcolo meccanico di funzioni ricorsive. Con tali funzioni non si ha una previsione di quanto spazio necessitino per il calcolo. Si pu\u00f2 \"provare\" al termine della funzione se si \u00e8 raggiunto il limite della risorsa di calcolo. Nella rappresentazione grafica e modellazione di sistemi asincroni, Petri utilizza nel proprio lavoro grafici con notazioni speciali e regole, le \"Petri-Netze\". Tra i suoi significativi contributi alla teoria delle reti citiamo i modelli di coordinazione e le teorie sull'interazione che portarono infine allo studio formale sui connettori software."}
{"id": "1579715", "revid": "33689", "url": "https://it.wikipedia.org/wiki?curid=1579715", "title": "Megatransfer", "text": ""}
{"id": "1579718", "revid": "1573940", "url": "https://it.wikipedia.org/wiki?curid=1579718", "title": "Contea di Bandera (Texas)", "text": ""}
{"id": "1579720", "revid": "1573940", "url": "https://it.wikipedia.org/wiki?curid=1579720", "title": "Contea di Bastrop (Texas)", "text": ""}
{"id": "1579721", "revid": "1573940", "url": "https://it.wikipedia.org/wiki?curid=1579721", "title": "Contea di Baylor (Texas)", "text": ""}
{"id": "1579723", "revid": "1573940", "url": "https://it.wikipedia.org/wiki?curid=1579723", "title": "Contea di Bee (Texas)", "text": ""}
{"id": "1579724", "revid": "1543377", "url": "https://it.wikipedia.org/wiki?curid=1579724", "title": "Federazione calcistica della Repubblica Dominicana", "text": "La Federazione calcistica della Repubblica Dominicana, ufficialmente \"Federaci\u00f3n Dominicana de F\u00fatbol\", fondata nel 1953, \u00e8 il massimo organo amministrativo del calcio nella Rep. Dominicana. Affiliata alla FIFA dal 1958 e alla CONCACAF dal 1964, essa \u00e8 responsabile della gestione del campionato di calcio e della nazionale di calcio dell'isola.\nCalcio nella Repubblica Dominicana.\nIl calcio \u00e8 considerato il quarto sport pi\u00f9 popolare nella Repubblica Dominicana, dato che il baseball, il basket e la pallavolo sono attualmente pi\u00f9 popolari del calcio. Negli ultimi anni il calcio ha continuato a guadagnare popolarit\u00e0, in particolare tra i giovani. Nel 2001 l'associazione nazionale ha festeggiato il suo primo successo significativo, con la squadra dell'U-23 che ha vinto la \"Copa de Las Antillas\".\nIl Primo progetto.\nIl 2 luglio 2003, il vicepresidente della FIFA, Jack Warner, ha aperto il nuovo centro per lo sviluppo del calcio della Repubblica Dominicana. L'edificio si trova appena fuori dalla citt\u00e0 di San Cristobal. La prima fase, che coinvolger\u00e0 gli uffici di costruzione per l'associazione nazionale e le aule per le persone che frequentano i corsi dei vari programmi di formazione, sar\u00e0 finanziata dal Programma Obiettivo, con fondi extra provenienti dal Programma di assistenza finanziaria FIFA. Nella seconda fase, che dovrebbe essere completata entro la fine del 2003, saranno costruite varie strutture tecniche, come ad esempio giocare a campi e alloggi per giocatori e allenatori. Il governo ha anche donato 25 acri (100.000 m 2) di terreno come parte di questo progetto.\nFinanziamento del progetto.\nCentro di progetto per lo sviluppo del calcio a San Cristobal\nprogetto approvato il 4 marzo 2002\nStato aperto il 2 luglio 2003\nCosto totale USD 430.922\nObiettivo USD 400.000\nFAP 30,922 USD.\nIl Secondo progetto.\nIl centro di San Cristobal per lo sviluppo del calcio inaugurato nel luglio 2003 sar\u00e0 innalzato di un piano per ospitare camere da letto e stanze mediche. Un edificio separato nelle vicinanze contiene spogliatoi e servizi igienici per tutti coloro che utilizzano le diverse piazzole che appartengono anche al centro di allenamento. Questa estensione \u00e8 il culmine del piano originale per un centro tecnico completamente attrezzato e funzionante, finanziato dall'Obiettivo e in parte dalle risorse proprie delle associazioni.\nFinanziamento del Secondo progetto.\nProgetto Estensione del progetto 1 al centro di formazione\nProgetto approvato il 15 marzo 2006\nImplementazione dello stato\nCosto totale USD 535,221 Finanziato da\nObiettivo USD 400.000\nFAP 135,221 USD."}
{"id": "1579725", "revid": "1573940", "url": "https://it.wikipedia.org/wiki?curid=1579725", "title": "Contea di Bexar (Texas)", "text": ""}
{"id": "1579726", "revid": "1573940", "url": "https://it.wikipedia.org/wiki?curid=1579726", "title": "Contea di Blanco (Texas)", "text": ""}
{"id": "1579727", "revid": "1305772", "url": "https://it.wikipedia.org/wiki?curid=1579727", "title": "Dance into the Light", "text": "Dance into the Light \u00e8 il sesto album in studio del cantante britannico Phil Collins, pubblicato il 22 ottobre 1996 dalla Atlantic Records.\n\u00c8 stato il primo album che Collins ha pubblicato come solista senza la concomitanza con i Genesis, avendo lasciato il gruppo all'inizio di quell'anno.\nIl disco.\nDopo la tiepida accoglienza del precedente disco, l'introspettivo \"Both Sides\", Phil Collins ha fatto ritorno con il suo album pi\u00f9 energico dai tempi di \"No Jacket Required\" (1985). \"Dance into the Light\" si caratterizza infatti prevalentemente per brani veloci come la beatlesiana \"It's in Your Eyes\", \"Wear My Hat\", la cover di \"The Times They Are a-Changin\"' di Bob Dylan e la title track \"Dance into the Light\".\nMenzione a parte merita la terza traccia \"Lorenzo\" che \u00e8 dedicata a Lorenzo Odone, un ragazzo affetto da una terribile e rarissima malattia degenerativa, la cui storia fu anche raccontata nel film \"L'olio di Lorenzo\" del 1992. Collins ha composto la musica del brano dopo aver ricevuto una poesia composta dalla madre del ragazzo sulla base delle sensazioni a lei trasmesse dal figlio stesso.\nNelle note di copertina Collins afferma di non aver fatto alcun utilizzo di drum machine per questo disco; ci\u00f2 si contrappone nettamente all'abbondante utilizzo di drum machine presente in \"Both Sides\"."}
{"id": "1579728", "revid": "1573940", "url": "https://it.wikipedia.org/wiki?curid=1579728", "title": "Contea di Borden (Texas)", "text": ""}
{"id": "1579729", "revid": "1573940", "url": "https://it.wikipedia.org/wiki?curid=1579729", "title": "Contea di Bosque (Texas)", "text": ""}
{"id": "1579731", "revid": "27108", "url": "https://it.wikipedia.org/wiki?curid=1579731", "title": "Federaci\u00f3n Dominicana de F\u00fatbol", "text": ""}
{"id": "1579732", "revid": "1573940", "url": "https://it.wikipedia.org/wiki?curid=1579732", "title": "Contea di Bowie (Texas)", "text": ""}
{"id": "1579733", "revid": "290948", "url": "https://it.wikipedia.org/wiki?curid=1579733", "title": "Albicocca (colore)", "text": ""}
{"id": "1579734", "revid": "1573940", "url": "https://it.wikipedia.org/wiki?curid=1579734", "title": "Contea di Brazoria (Texas)", "text": ""}
{"id": "1579735", "revid": "1573940", "url": "https://it.wikipedia.org/wiki?curid=1579735", "title": "Contea di Brazos (Texas)", "text": ""}
{"id": "1579736", "revid": "1573940", "url": "https://it.wikipedia.org/wiki?curid=1579736", "title": "Contea di Brewster (Texas)", "text": ""}
{"id": "1579737", "revid": "1573940", "url": "https://it.wikipedia.org/wiki?curid=1579737", "title": "Contea di Briscoe (Texas)", "text": ""}
{"id": "1579738", "revid": "1573940", "url": "https://it.wikipedia.org/wiki?curid=1579738", "title": "Contea di Burleson (Texas)", "text": ""}
{"id": "1579740", "revid": "1573940", "url": "https://it.wikipedia.org/wiki?curid=1579740", "title": "Contea di Burnet (Texas)", "text": ""}
{"id": "1579741", "revid": "1573940", "url": "https://it.wikipedia.org/wiki?curid=1579741", "title": "Contea di Callahan (Texas)", "text": ""}
{"id": "1579742", "revid": "1573940", "url": "https://it.wikipedia.org/wiki?curid=1579742", "title": "Contea di Camp (Texas)", "text": ""}
{"id": "1579743", "revid": "1573940", "url": "https://it.wikipedia.org/wiki?curid=1579743", "title": "Contea di Carson (Texas)", "text": ""}
{"id": "1579745", "revid": "1573940", "url": "https://it.wikipedia.org/wiki?curid=1579745", "title": "Contea di Castro (Texas)", "text": ""}
{"id": "1579746", "revid": "113197674", "url": "https://it.wikipedia.org/wiki?curid=1579746", "title": "Limone (colore)", "text": "Limone o giallo limone \u00e8 un colore che in qualche modo ricorda il giallo delle bucce dei frutti del limone. \u00c8 anche il colore usato per gli scuolabus.\nTalvolta viene erroneamente confuso per un colore fluorescente."}
{"id": "1579753", "revid": "1494169", "url": "https://it.wikipedia.org/wiki?curid=1579753", "title": "Afanas'ev", "text": "Il termine Afanas'ev \u00e8 un cognome russo di alcune personalit\u00e0, tra le quali\nLa variante femminile \u00e8 Afanas'eva ."}
{"id": "1579755", "revid": "57905", "url": "https://it.wikipedia.org/wiki?curid=1579755", "title": "Fiume Magra", "text": ""}
{"id": "1579756", "revid": "1165513", "url": "https://it.wikipedia.org/wiki?curid=1579756", "title": "Flax", "text": "Il colore flax (anche conosciuto come oro vivo chiaro) \u00e8 un grigio-giallo molto chiaro, il cui nome deriva da quello dei semi di lino. \u00c8 molto simile al color senape."}
{"id": "1579770", "revid": "1165513", "url": "https://it.wikipedia.org/wiki?curid=1579770", "title": "Pera (colore)", "text": "Verde pera \u00e8 una tonalit\u00e0 di giallo molto desaturata, che ricorda il colore del frutto della pera."}
{"id": "1579773", "revid": "237256", "url": "https://it.wikipedia.org/wiki?curid=1579773", "title": "Sergei Avdeyev", "text": ""}
{"id": "1579774", "revid": "1272592", "url": "https://it.wikipedia.org/wiki?curid=1579774", "title": "Mais (colore)", "text": "Mais \u00e8 una tonalit\u00e0 di giallo che ricorda il colore del mais.\nLa testimonianza pi\u00f9 antica scritta dell'utilizzo del temine \"maize\", ossia mais, come nome di un colore si ritrova in Inghilterra nel 1861."}
{"id": "1579776", "revid": "2166030", "url": "https://it.wikipedia.org/wiki?curid=1579776", "title": "Battaglia di Prevesa", "text": "La battaglia di Prevesa ebbe luogo il 28 settembre 1538 presso Prevesa, nella Grecia nordoccidentale, tra la flotta ottomana e quella dell'alleanza cristiana organizzata da Papa Paolo III.\nAntefatti.\nNel 1537, Khayr al-Din Barbarossa, al comando di una grande flotta ottomana, prese possesso di alcune isole egee e ioniche appartenenti alla Repubblica di Venezia, precisamente Syros, Egina, Ios, Paro, Tinos, Scarpanto, Kasos e Nasso, annettendo cos\u00ec il Ducato di Nasso all'impero ottomano. In seguito assedi\u00f2 la roccaforte veneziana di Corf\u00f9 e devast\u00f2 la costa calabrese (posseduta dagli Spagnoli) nel sud dell'Italia.\nPer affrontare questa minaccia, papa Paolo III nel febbraio del 1538 riusc\u00ec a riunire una Lega Santa, formata dal Papato, dalla Spagna, dalla Repubblica di Genova, dalla Repubblica di Venezia e dai Cavalieri di Malta, per affrontare Barbarossa.\nForze.\nLa flotta di Khayr al-Din Barbarossa contava quell'estate 122 galee e galeotte. Quella della Lega Santa poteva disporre di 302 imbarcazioni (162 galee e 140 brigantini), di cui 55 galee provenivano da Venezia, 49 dalla Spagna e 27 dallo Stato pontificio e dai Cavalieri di Malta. Andrea Doria, l'ammiraglio genovese al servizio dell'Imperatore Carlo V, era il comandante generale. Vincenzo Cappello era capitano da mar della flotta veneziana.\nDispiegamento.\nLa Lega Santa radun\u00f2 la flotta presso l'isola di Corf\u00f9. La flotta papalina, sotto l'Ammiraglio Marco Grimani (Patriarca di Aquileia) e la flotta veneziana sotto Vincenzo Cappello arrivarono per prime. Andrea Doria si un\u00ec a loro con la flotta ispano-genovese il 22 settembre 1538.\nPrima dell'arrivo di Doria, Grimani tent\u00f2 di far sbarcare truppe nei pressi della fortezza di Prevesa; 800 uomini al comando del condottiero ternano, il colonnello Alessandro da Terni, si impadroniscono del borgo che si prolunga dalla citt\u00e0 al mare, ma dopo vari assalti da parte delle forze turche son costretti ad arretrare su Corf\u00f9.\nBarbarossa in quel momento era ancora sull'isola di Coo nel Mar Egeo, ma giunse subito a Prevesa col resto della flotta ottomana, dopo aver conquistato l'isola di Cefalonia nel corso della navigazione. Sinan Reis, uno dei suoi luogotenenti, sugger\u00ec di sbarcare truppe ad Azio, sul Golfo di Arta, presso Prevesa: un'idea a cui inizialmente Barbarossa s'oppose ma che poi cap\u00ec essere importante per assicurare agli Ottomani la vittoria. I Turchi che controllavano la fortezza di Azio avrebbero potuto sostenere la flotta di Barbarossa col fuoco d'artiglieria, mentre Doria era costretto a tenere le sue navi lontane dalla costa. Uno sbarco cristiano per prendere Azio sarebbe probabilmente stato necessario per assicurarsi il successo, ma Doria era timoroso di una sconfitta sulla terraferma dopo che l'iniziale sortita di Grimani era stata respinta. Due ulteriori tentativi furono operati dalla Lega Santa per sbarcare le proprie forze, questa volta vicino alla fortezza di Prevesa, sulla sponda opposta antistante Azio, ma entrambi furono respinti dalle forze di Murat Reis il 25 e il 26 settembre.\nQuando le navi di Doria manovrarono per tenersi a debita distanza dalla costa, molto venne a dipendere dai venti contrari che le sospingevano sulla costa nemica in cui Barbarossa aveva il vantaggio della posizione difensiva e delle linee interne. Durante la notte del 27-28 settembre, Doria tuttavia fece vela 30 miglia pi\u00f9 a sud e, quando il vento cadde, gett\u00f2 le ancore a Sessola, vicino all'isola di Leucade. Durante la notte, coi suoi comandanti decise che la loro miglior scelta sarebbe stata quella di fingere un attacco verso Lepanto e forzare Barbarossa al combattimento.\nLa battaglia.\nAll'alba, tuttavia, Doria fu sorpreso nel vedere che i Turchi ottomani stavano venendo incontro alle sue navi. Barbarossa aveva fatto togliere le ancore alla sua flotta e si era diretto anche a sud. Dragut era nell'avanguardia con sei grandi fuste, e il lato sinistro della flotta rasentava la costa. Non aspettandosi un'offensiva cos\u00ec audace dalla flotta turca (che era numericamente inferiore), Doria impieg\u00f2 tre ore per dare l'ordine di levare le ancore e prepararsi alla battaglia, pressato da Grimani e Capello.\nAlla fine le due flotte si scontrarono il 28 settembre 1538 nel Golfo di Arta, nelle vicinanze di Prevesa.\nLa mancanza di vento non favor\u00ec Doria. L'imponente nave ammiraglia veneziana, \"Galeone di Venezia\", con i suoi grandi cannoni era in bonaccia quattro miglia dalla terra e dieci miglia da Sessola. Mentre le navi cristiane lottavano per giungere in suo soccorso, essa venne presto circondata dalle galee nemiche e venne impegnata in una furiosa battaglia che dur\u00f2 ore e procur\u00f2 molti danni alle galee turche.\nQuando il vento si alz\u00f2, la flotta cristiana si avvicin\u00f2 alla fine all'azione, nonostante Doria avesse prima eseguito alcune manovre destinate a mantenere i Turchi in mare. Ferrante Gonzaga, il Vicer\u00e9 di Sicilia, era sul lato sinistro della flotta combinata, mentre i Cavalieri di Malta erano sul fianco destro. Doria posizion\u00f2 quattro delle sue galee pi\u00f9 veloci sotto il comando di suo nipote Giovanni Andrea Doria che era piazzato nel fronte centrale, tra Gonzaga e i Cavalieri maltesi. Le galee di Doria formarono una lunga linea dietro di loro, di fronte alle galee papali e veneziane di Grimani e Capello. Nelle retrovie c'erano i galeoni veneziani sotto il comando di Alessandro Condalmiero e i galeoni ispano-porto-genovesi sotto il comando di Francesco Doria, insieme ai velieri e alle navi di supporto.\nLa flotta turca presentava una formazione ad \"Y\": Barbarossa, insieme a suo figlio Hasan Reis (in seguito Hasan Pasha), Sinan Reis, Cafer Reis e \u015eaban Reis, era al centro; Seydi Ali Reis era a capo dell'ala sinistra, Salih Reis comandava l'ala destra, mentre Dragut, accompagnato da Murat Reis, G\u00fczelce Mehmet Reis e Sad\u0131k Reis, era al comando della retroguardia della formazione. I Turchi affrontarono velocemente le navi veneziane, papali e maltesi, ma Doria esit\u00f2 a portare la sua parte centrale in azione contro Barbarossa, cosa che lo port\u00f2 ad eseguire molte manovre tattiche ma poche azioni di combattimento. Barbarossa volle trarre vantaggio dalla mancanza di vento che aveva immobilizzato i velieri cristiani che contavano soprattutto sulla differenza numerica tra i due schieramenti. Questi velieri furono facilmente preda dei Turchi che li abbordarono dalle loro galee e galeotte relativamente pi\u00f9 mobili. Gli sforzi di Doria per intrappolare le navi turche tra il fuoco dei cannoni dei suoi velieri e delle sue galee fallirono.\nAlla fine della giornata, i Turchi avevano affondato 10 navi, bruciate altre 3, catturate 36 e avevano preso circa 3000 prigionieri. I Turchi non persero alcuna imbarcazione ma subirono 400 morti e 800 feriti. Tuttavia una certa quantit\u00e0 di navi turche era stata danneggiata seriamente dal fuoco dei cannoni dell'imponente \"Galeone di Venezia\", la nave ammiraglia veneziana sotto il comando di Alessandro Condalmiero.\nLa mattina seguente, con vento favorevole, e restio a mettere a repentaglio le navi ispano-genovesi, Doria alz\u00f2 le vele e abbandon\u00f2 il campo di battaglia verso Corf\u00f9, sordo alle richieste dei comandanti veneziani, papalini e maltesi di continuare a combattere.\nConseguenze.\nSi specula ampiamente che la prevaricazione di Doria e la sua mancanza di zelo furono dovute alla sua poca propensione a rischiare le sue navi (egli infatti possedeva personalmente un numero sostanziale di navi della flotta \"ispano-genovese\") e alla sua ostilit\u00e0 di vecchia data verso Venezia, la feroce rivale della sua citt\u00e0 natale e obiettivo primario dell'aggressione turca a quel tempo.\nNel 1539 Barbarossa ritorn\u00f2 e cattur\u00f2 quasi tutti i residui avamposti cristiani nel mar Ionio e nel mar Egeo.\nUn trattato di pace tra Venezia e l'Impero ottomano venne firmato nell'ottobre del 1540: secondo i termini di questo, i Turchi presero il controllo dei possedimenti veneziani in Morea e in Dalmazia e delle isole precedentemente veneziane nei mari Egeo, Ionio e Adriatico orientale. Venezia dovette inoltre pagare un indennizzo di guerra di 300.000 ducati d'oro all'Impero ottomano.\nCon la vittoria a Prevesa e la successiva vittoria nella Battaglia di Gerba nel 1560, l'Impero ottomano respinse con successo gli attacchi di Venezia e della Spagna, le due potenze principali del Mediterraneo, di fermare la spinta turca per controllare il Mediterraneo. Ci\u00f2 cambi\u00f2 solamente con la battaglia di Lepanto nel 1571."}
{"id": "1579780", "revid": "237256", "url": "https://it.wikipedia.org/wiki?curid=1579780", "title": "Jurij Baturin", "text": ""}
{"id": "1579781", "revid": "123746353", "url": "https://it.wikipedia.org/wiki?curid=1579781", "title": "Aureliano Buend\u00eda", "text": "Il colonnello Aureliano Buend\u00eda \u00e8 uno dei personaggi principali del romanzo \"Cent'anni di solitudine\" del premio Nobel Gabriel Garc\u00eda M\u00e1rquez.\nBiografia del personaggio.\nSecondogenito di Jos\u00e9 Arcadio e Ursula, \u00e8 il primo bambino nato a Macondo; \u00e8 famoso per essere diventato comandante generale delle forze rivoluzionarie, per aver preso parte a 32 rivoluzioni armate e per averle perse tutte e 32. Completamente diverso dal fratello nel carattere, ha fin da piccolo uno sguardo lucido e analitico delle cose, nonch\u00e9 piccoli poteri di chiaroveggenza. Dopo la venuta degli zingari, aiuta il padre nel laboratorio di oreficeria, specializzandosi nella produzione di pesciolini d'oro.\nDiventato adulto, viene ammaliato dalla bellezza della giovanissima figlia del correggitore Moscote, Remedios, di appena nove anni. Nonostante la grande differenza di et\u00e0, viene combinato un matrimonio, e, successivamente, i due decidono di sposarsi, ma, qualche tempo dopo, Remedios muore nel letto fra le sue bambole, a soli 14 anni, a causa dell'aborto naturale dei due gemelli che aveva in grembo.\nEbbe 18 figli maschi da 18 donne diverse (contando anche il primo figlio, Aureliano Jos\u00e9), sfugg\u00ec a 14 attentati, a 73 imboscate e a un plotone di esecuzione, sopravvisse a una dose di stricnina nel caff\u00e8 che sarebbe bastata a ammazzare un cavallo.\nL'unica ferita che sub\u00ec fu procurata da lui stesso dopo aver firmato la capitolazione di Neerlandia che mise fine a quasi 20 anni di guerra civile, finendo a morire di vecchiaia, lavorando nel suo laboratorio di oreficeria.\nDiverr\u00e0 l'uomo pi\u00f9 temuto dal governo, quasi un capo di Stato della parte rivoluzionaria, ma non permise mai che lo fotografassero. L'unica sua immagine rimase il giovanile dagherrotipo di famiglia, scattato dallo zingaro Melqu\u00edades, in cui apparve vestito di panno scuro, con stivaletti di vernice, baffi impeciati, tra Rebeca e Amaranta.\nAureliano si rinchiude in un profondo silenzio, che condivide col suocero, fino a quando, a seguito di elezioni truccate dal governo conservatore e delle violenze dei militari, decide di arruolarsi come rivoluzionario liberale contro il regime, nella guerra dei mille giorni (nel romanzo la guerra non dura tre anni ma venti).\nAnche lui ha un figlio da Pilar Ternera, Aureliano Jos\u00e9, che verr\u00e0 ucciso in uno scontro con i soldati governativi.\nDurante la sua esperienza militare, promuove trentadue insurrezioni che si concludono in un nulla di fatto, ed ha altri diciassette figli (che finiranno tutti uccisi prima del compimento di 18 anni, tranne uno che si d\u00e0 alla fuga e verr\u00e0 ucciso molti anni dopo) da altrettante donne diverse.\nPopolarissimo capo militare, rispettato e temuto anche dai rivali conservatori, sopravvive a quattro attentati, settantatr\u00e9 imboscate, a un tentativo di suicidio con un colpo di pistola sparatosi in occasione della pace di Neerlandia, e ad un plotone d'esecuzione, per finire i suoi giorni chiuso nel suo laboratorio a fabbricare pesciolini d'oro che fonde e rifonde. Dopo alcuni tentativi di riprendere la guerra e cacciare la prepotente compagnia bananiera, e la morte dei suoi figli, uccisi da sicari del governo dopo che Aureliano aveva minacciato in pubblico i \"gringos\", l'anziano colonnello tenta ancora di promuovere una guerra totale contro il governo, proposta rifiutata dal suo amico Gerineldo Marquez. Muore di vecchiaia, appoggiato al castagno, un giorno in cui arrivano gli zingari, portando il circo. Il governo, nonostante fosse un avversario, in occasione del suo giubileo (per i 25 anni della fine della guerra), gli aveva dedicato una strada, che porter\u00e0 il suo nome per molti anni, ma il colonnello rifiuter\u00e0 invece sdegnosamente ogni riconoscimento.\nIl personaggio del colonnello Aureliano Buend\u00eda, come quello del suo amico, il colonnello Gerineldo M\u00e1rquez, \u00e8 parzialmente ispirato dal colonnello Nicolas M\u00e1rquez Mejia, nonno dell'autore, veterano della guerra dei mille giorni nelle file del Partito Liberale Colombiano, che rifiut\u00f2 realmente l'armistizio di Neerlandia e le decorazioni a lui concesse del governo."}
{"id": "1579784", "revid": "118531369", "url": "https://it.wikipedia.org/wiki?curid=1579784", "title": "Yomiuri TV", "text": "La \u00e8 una emittente televisiva facente parte di Nippon News Network (NNN) e la Nippon Television Network System nell'\"Osaka Business Park\", ad Osaka, in Giappone,\nfondata col nome di \"\" il 13 febbraio 1958. Il 1\u00ba agosto la \"Nuova Osaka TV\" venne rinominata \" e cominci\u00f2 la programmazione il 28 agosto come prima stazione televisiva affiliata alla Nippon Television."}
{"id": "1579786", "revid": "767487", "url": "https://it.wikipedia.org/wiki?curid=1579786", "title": "Zaz\u00e0 (film 1944)", "text": "Zaz\u00e0 \u00e8 un film del 1944 diretto da Renato Castellani con protagonista Isa Miranda.\nCinque anni prima la stessa Miranda avrebbe dovuto essere la protagonista della \"Zaz\u00e0\" di George Cukor ad Hollywood, ma a causa del suo inglese, di un incidente accadutole all'inizio delle riprese e della guerra imminente, le venne alla fine preferita Claudette Colbert (nonostante avesse gi\u00e0 girato alcune scene).\nTrama.\nDurante la Belle \u00c9poque, Dufresne, ingegnere parigino, in viaggio in provincia perde il treno e, per passare la serata, si reca in un caff\u00e8 concerto in cui si esibisce la cantante Zaz\u00e0. Per caso i due si conoscono e subito nasce una passione. Dopo alcuni giorni spensierati, l'ingegnere \u00e8 costretto a tornare ai suoi impegni ma le promette di tornare al pi\u00f9 presto. Zaz\u00e0, impaziente di rivedere l'uomo che ama, si reca a Parigi ma scopre che Dufresne \u00e8 sposato e ha una bambina. Delusa e affranta, Zaz\u00e0 vede svanire il sogno di rifarsi una vita e, quando l'ingegnere torna da lei proponendole di fuggire insieme dopo essersi separato dalla moglie, rifiuta le sue offerte e lo induce a ritornare in seno alla famiglia.\nProduzione.\nIl film venne prodotto da Dino De Laurentiis per la Lux Film e venne realizzato negli studi di Cinecitt\u00e0.\nDistribuzione.\nLa pellicola venne distribuita nel circuito cinematografico italiano il 9 marzo del 1944.\nVersioni teatrali.\nLa versione originale \u00e8 del 1899. A teatro la pi\u00e8ce venne interpretata da Mrs. Leslie Carter.\nCuriosit\u00e0.\nIl protagonista maschile, Antonio Centa, \u00e8 qui doppiato da Gino Cervi."}
{"id": "1579788", "revid": "712828", "url": "https://it.wikipedia.org/wiki?curid=1579788", "title": "Amon R\u00fbdh", "text": ""}
{"id": "1579790", "revid": "110157", "url": "https://it.wikipedia.org/wiki?curid=1579790", "title": "Chiesa Blu", "text": "La chiesa di Santa Elisabetta (\"Kostol sv\u00e4tej Al\u017ebety\" in slovacco), conosciuta come chiesa Blu (\"Modr\u00fd kostol\u00edk\"), per il colore che la caratterizza, \u00e8 un luogo di culto cattolico di Bratislava, situata nella zona orientale della Citt\u00e0 Vecchia. Il tempio \u00e8 dedicato a Elisabetta d'Ungheria, figlia di Andrea II d'Ungheria, cresciuta nel castello di Bratislava.\nLa chiesa venne edificata in stile Secessione a partire dal 1907, su progetto dell'architetto ungherese \u00d6d\u00f6n Lechner. Esternamente \u00e8 presente un campanile cilindrico alto circa 36 metri, sormontato da una cupola. Si trovano anche diversi richiami al romanico e all'arte bizantina, nei portali e nei mosaici che ornano l'esterno.\nLa riproduzione in miniatura della chiesa Blu \u00e8 presente nel parco Mini-Europe di Bruxelles."}
{"id": "1579795", "revid": "599013", "url": "https://it.wikipedia.org/wiki?curid=1579795", "title": "Flemming Nielsen", "text": "Carriera.\nVenne acquistato dall'Atalanta nell'estate del 1961. In Italia oltre a calcare i campi da gioco svolgeva la professione del giornalista, inviando pezzi di cronaca sportiva (e particolarmente calcistica) a quotidiani della sua nazione.\nDopo tre stagioni con i bergamaschi, durante i quali vinse anche una Coppa Italia il 2 giugno 1963, abbandon\u00f2 l'Italia a causa sia di motivi disciplinari che alla propria volont\u00e0 di crescere la propria figlia nella terra d'origine."}
{"id": "1579797", "revid": "767487", "url": "https://it.wikipedia.org/wiki?curid=1579797", "title": "12 Round", "text": "12 Round (\"12 Rounds\") \u00e8 un film d'azione del 2009 diretto da Renny Harlin e tra gli altri interpretato da John Cena e Aidan Gillen.\nIl film \u00e8 uscito negli Stati Uniti il 27 marzo 2009, mentre in Italia il 31 luglio 2009.\nTrama.\nUn'operazione finalizzata alla cattura del trafficante d'armi Miles Jackson va storta quando l'infiltrato dell'FBI lo perde due volte. Miles \u00e8 aiutato dalla sua ragazza Erica Kessen, che ha un'auto per la fuga.I detectives Danny Fisher e Hank Carver vengono inviati ad aiutare l'FBI. Guardando un video di sorveglianza vedono Jackson che balla con Kessen e decidono di inseguirla e fermarla. Quando scoprono che Miles \u00e8 nascosto nel bagagliaio dell'auto ne nasce una sparatoria. Nell'inseguimento Fisher decide di inseguirli a piedi anticipando il loro arrivo al porto. Il poliziotto riesce a fermare la loro auto ma nel fuggire la ragazza muore investita da un'auto. Miles viene arrestato ma prima giura vendetta a Fisher.\nUn anno dopo Fisher, promosso detective per le sue azioni contro Jackson, riceve una telefonata dallo stesso Jackson, che \u00e8 fuggito dalla prigione. Fisher corre fuori in cerca di Jackson, e la sua auto e la sua casa esplodono, gettandolo a terra. Dopo che Fisher si \u00e8 ripreso, Jackson dice che sta lanciando un gioco di vendetta chiamato \"12 Rounds\". La casa, la macchina e Phil, l'idraulico che venne a riparare un tubo, erano il \"Round 1\". Molly Porter, la fidanzata di Fisher, viene rapita da Jackson per il \"Round 2\". Per il \"Round 3\", Fisher e Carver devono seguire una serie di indizi per localizzare il telefono cellulare che Jackson chiama e per il \"Round 4\" Fisher deve arrivare a New Orleans dove \u00e8 scoppiato un incendio ed estrarre due cassette di sicurezza entro 20 minuti.\nCarver ha un vantaggio sull'uomo che ha aiutato a rapire Molly Porter e i volontari a esaminarlo mentre Fisher continua il gioco. Gli agenti speciali dell'FBI George Aiken e Ray Santiago lavorano con loro per riavere la donna.\nPer il \"Round 5\" una delle cassette di sicurezza \u00e8 una bomba e l'altra contiene un indizio per il round successivo: Fisher scopre la bomba e la getta via. L'altra scatola contiene una chiave della camera d'albergo: la stanza viene saccheggiata e trovata vuota. Per il \"Round 6\", Fisher e l' FBI vanno al \"Monteleone Hotel\" per trovare Molly e Miles in una stanza, ma quando arrivano sul posto, Miles aveva lasciato su una videocamera dell'hotel solo una nota che diceva \"siamo ancora qui\" . Dopodich\u00e9, Danny parla con Willie, un impiegato dell'albergo che sapeva dove si trovava Miles in seguito. Ma in quel momento, l'ascensore di sicurezza si ferma e trovano una registrazione video con Molly (sotto tiro) che dice che in 60 secondi l'ascensore cadr\u00e0 (dicendo a Willie che quello che fa non \u00e8 personale) e che (dato che Willie \u00e8 in sovrappeso) solo uno sopravviver\u00e0. Danny riesce a uscire dall'ascensore, cerca di aiutare Willie a fare lo stesso ma l'ascensore precipita.\nNel \"Round 7\" Fisher segue una serie di indizi su un autobus dove trova Molly a bordo, con una bomba sotto la giacca che viene azionata nel momento in cui Miles lascia il suo telecomando. Intanto Fisher \u00e8 ammanettato da Miles che gli consegna una busta con un numero di telefono come indizio per il turno successivo: i cecchini federali cercano di uccidere Miles Jackson ma Fisher lo salva e lo fa fuggire con Molly per evitare che l'autobus salti in aria. Carver si presenta e dice a Fisher di aver localizzato lo scagnozzo di Jackson, Anthony Deluso. Nel \"Round 8\" Fisher deve trovare il numero di cellulare corretto che disarma le bombe posizionate in luoghi diversi. Jackson risponde e gli dice che la sua chiamata ha disabilitato i freni del tram 907. Nel \"Round 9\" Fisher e Santiago tentano di fermare il tram un diversi modi, fino a decidere di togliere l'elettricit\u00e0 catapultando la loro auto su un generatore che da corrente all'intero quartiere.\nQuando Carver e Deluso si incontrano Jackson fa esplodere una mina uccidendo entrambi.Jackson afferma che la bomba di Molly pu\u00f2 essere disarmata solo dall'impronta digitale di Fisher. Miles consiglia a Fisher di visitare Erica Kessen, cos\u00ec mentre Fisher, Santiago e Aiken decidono di raggiungere il cimitero dove \u00e8 sepolta la ragazza, Chuck Jansen chiama Fisher per dirgli che i numeri nella busta erano tutti collegati ai freni del tram, che Jackson aveva telecamere che monitoravano il vano dell'ascensore e ha attivato la bomba con cinque secondi di anticipo rispetto al countdown perch\u00e9 Willie stava per essere salvato. Fisher si rende conto che la morte di Willie nell'episodio dell'ascensore \u00e8 stata orchestrata da Jackson. Santiago fa un controllo su Willie e scopre di avere un secondo lavoro come guardia di sicurezza della 'Homewood'. Scoprono che Jackson aveva orchestrato tutto per poter togliere l'elettricit\u00e0 al quartiere della 'Homewood Security' e poter entrare in tutta libert\u00e0 nella zecca degli Stati Uniti a New Orleans. Il rancore di Jackson contro Fisher era solo una copertura per il suo piano di rubare questi soldi.\nAiken dice a Santiago di bloccare la Menta, mentre lui e Fisher inseguono Molly. Fisher capisce che il \"Round 12\" \u00e8 un inseguimento di oca selvatica, poich\u00e9 Jackson ha bisogno di Molly, un'infermiera, per aiutarlo a fuggire. Jackson, vestito da guardia di sicurezza, ruba i soldi gettandoli nella fognatura e recuperandoli con una pompa dei pompieri: usa la carta d'identit\u00e0 di Molly per raggiungere un elicottero Medevac sul tetto dell'ospedale, trasportando il denaro all'interno di una sacca per il corpo. Fisher e Aiken corrono sul tetto dell'ospedale, dove Aiken \u00e8 ferito. Fisher riesce ad aggrapparsi all'elicottero e una volta salito si lancia in una colluttazione con Miles, il quale attiva una bomba gettando il suo interruttore. Porter e Fisher riescono a salvarsi saltano in una piscina, mentre Jackson rimane nell'elicottero che esplode.\nAccoglienza.\nIl film ha ricavato un totale di 27.184.083 $.\nSequel.\nIl 3 agosto 2012 viene annunciato che il wrestler Randy Orton sar\u00e0 impegnato a breve sul set del sequel del film. La pellicola, che non ha alcun legame diretto con la pellicola di John Cena, si intitola \"Ancora 12 Rounds\" (\"12 Rounds: Reloaded\"), esce nei cinema statunitensi nel 2013, in Italia arriva direttamente in Home video."}
{"id": "1579798", "revid": "97126", "url": "https://it.wikipedia.org/wiki?curid=1579798", "title": "Chiesa di Santa Elisabetta (Bratislava)", "text": ""}
{"id": "1579799", "revid": "237256", "url": "https://it.wikipedia.org/wiki?curid=1579799", "title": "Nikolai Budarin", "text": ""}
{"id": "1579800", "revid": "469533", "url": "https://it.wikipedia.org/wiki?curid=1579800", "title": "Fatti del G8 di Genova", "text": "I fatti del G8 di Genova sono stati una serie di eventi di cronaca nera avvenuti nella citt\u00e0 italiana di Genova a partire da gioved\u00ec 19 luglio sino a domenica 22 luglio 2001, contestualmente allo svolgimento della riunione del G8.\nDurante la riunione dei capi di governo degli otto maggiori paesi industrializzati svoltasi nel capoluogo ligure da venerd\u00ec 20 luglio a domenica 22 luglio 2001 e nei giorni precedenti, i movimenti no-global e le associazioni pacifiste diedero vita a manifestazioni di dissenso, seguite da gravi tumulti di piazza, con scontri tra forze dell'ordine e manifestanti. Durante uno di tali scontri, in Piazza Alimonda, il Carabiniere Mario Placanica uccise il manifestante Carlo Giuliani.\nNei sei anni successivi, lo Stato italiano sub\u00ec alcune condanne in sede civile per gli abusi commessi dalle forze dell'ordine. Nei confronti di funzionari pubblici furono inoltre aperti procedimenti in sede penale per i medesimi reati contestati. Altri procedimenti furono aperti contro manifestanti per gli incidenti avvenuti durante le manifestazioni.\nCirca 250 dei procedimenti, originati da denunce nei confronti di esponenti delle forze dell'ordine per lesioni, furono archiviati a causa dell'impossibilit\u00e0 di identificare personalmente gli agenti responsabili; la magistratura, tuttavia, pur non potendo perseguire i colpevoli, ritenne in alcuni casi effettivamente avvenuti i reati contestati.\nIl 7 aprile 2015 la Corte europea dei diritti dell'uomo ha dichiarato all'unanimit\u00e0 che \u00e8 stato violato l'articolo 3 sul \"\"divieto di tortura e di trattamenti inumani o degradanti\" durante l'irruzione della scuola Diaz. Il 6 aprile 2017, di fronte alla stessa Corte, l'Italia ha raggiunto una risoluzione amichevole con sei dei sessantacinque ricorrenti per gli atti di tortura subiti presso la caserma di Bolzaneto, ammettendo la propria responsabilit\u00e0.\nLe perplessit\u00e0 sulla scelta della sede di Genova.\nLe proteste precedenti.\nLa scelta di Genova come sede per la riunione del G8 suscit\u00f2 immediatamente notevoli perplessit\u00e0, tanto a causa delle proteste e delle forti mobilitazioni di manifestanti contrari alle tendenze economiche neoliberiste, accompagnate da incidenti avvenuti durante le ultime riunioni degli organismi internazionali, quanto alla topografia della citt\u00e0, che mal si prestava a un evento di tale portata. Il movimento no-global infatti aveva preso precedentemente forma a Seattle il 30 novembre 1999, alla conferenza dell'Organizzazione mondiale del commercio, da qui la sua definizione di \"Popolo di Seattle\", citt\u00e0 nella quale si verificarono i primi incidenti. Nel 2001 manifestazioni e scontri si susseguirono il 27 gennaio a Davos, in occasione del Forum economico mondiale, dal 15 al 17 marzo a Napoli e il 15 giugno a G\u00f6teborg, per il summit europeo.\nTali proteste miravano a portare all'attenzione dell'opinione pubblica mondiale il problema del controllo dell'economia da parte di un gruppo ristretto di potenti che, forti del peso economico, politico e militare dei loro paesi, si ponevano come autorit\u00e0 mondiale rispetto alle sovranit\u00e0 nazionali dei singoli paesi. Si contestavano inoltre le politiche e le ideologie neoliberiste adottate dalle organizzazioni sovranazionali come l'Organizzazione Mondiale del Commercio e il Fondo Monetario Internazionale.\nLe critiche sulla scelta della citt\u00e0.\nSuccessivamente alla conclusione dell'evento queste decisioni vennero rimesse in discussione per la fallimentare gestione dell'ordine pubblico, dovuta anche alla morfologia della citt\u00e0; oltretutto, nonostante Genova e Napoli siano topograficamente piuttosto simili, quest'ultima era stata scartata proprio con la motivazione del difficile controllo dell'ordine pubblico, problema che anche nella citt\u00e0 ligure si verific\u00f2 ampiamente. Anche la motivazione del clima, che comport\u00f2 la bocciatura per Roma, non si dimostr\u00f2 molto valida, visto che Genova nel periodo del summit present\u00f2 un clima molto caldo.\nAll'epoca in Italia era al potere il secondo governo Berlusconi, insediatosi l'11 giugno, che espresse critiche nei confronti dell'esecutivo precedente, il secondo governo Amato, per la scelta di Genova, citt\u00e0 considerata inadatta a garantire una buona gestione della sicurezza e dell'ordine pubblico; l'ambasciatore Umberto Vattani, segretario generale della Farnesina, fu nominato supervisore del G8 e incaricato di negoziare con il Genoa Social Forum per gestire le proteste mentre fra gli abitanti della citt\u00e0, all'epoca governata dalla giunta di centro-sinistra del sindaco Giuseppe Pericu (mentre la regione Liguria, di cui Genova \u00e8 capoluogo, era amministrata dal presidente di centro-destra Sandro Biasotti), a dispetto delle rassicurazioni fornite dai mezzi di comunicazione di massa rispetto l'installazione di grate di delimitazione della \"zona rossa\" e la chiusura dei tombini per timore di attentati dinamitardi, si diffuse la preoccupazione sulla possibilit\u00e0 di attivit\u00e0 violente da parte di gruppi di contestatori, quali i \"Black bloc\".\nLe informative della questura di Genova.\nUn fascicolo riservato di 36 pagine, titolato \"Informazioni sul fronte della protesta anti-G8\"\", compilato dalla questura di Genova ai primi di luglio e reso pubblico dal quotidiano genovese \"Il Secolo XIX\" alcuni giorni dopo il termine del G8, conteneva un'analisi dei vari gruppi che dovevano partecipare alle manifestazioni divisi per colori in base alla loro pericolosit\u00e0: il \"blocco rosa\", comprendente le associazioni per l'azzeramento dei debiti dei paesi poveri, organizzazioni cattoliche, ambientaliste ed elementi della sinistra antagonista che si riconoscono nel patto di lavoro e nella rete Lilliput, considerato di bassa pericolosit\u00e0; il \"blocco blu\" e il \"blocco giallo\", considerati come possibili fautori di incidenti e disordini, quali \"episodi di generico vandalismo\", \"blocchi stradali e ferroviari\" e attacchi mirati contro le forze dell'ordine; il \"blocco nero\", comprendente sia il movimento anarchico definito \"black bloc\", considerato possibile autore di azioni condotte da piccoli gruppi composti da \"10 o 40 elementi ciascuno\", sia gruppi legati all'estrema destra quali Forza Nuova e Fronte Sociale Nazionale, dei quali era stata segnalata la presenza alla questura dal Genoa Social Forum il 18 luglio, che avrebbero potuto infiltrare elementi tra i gruppi delle tute bianche, allo scopo di confondersi tra i manifestanti per aggredire i rappresentanti delle forze dell'ordine, \"screditando contestualmente l'area antagonista di sinistra anti-G8\".\nIl termine \"Black Bloc\" originariamente non definisce i partecipanti alle manifestazioni o agli scontri, ma un determinato tipo di manifestazione e di scontri che prevede delle azioni tipiche, quali marciare in blocco, vestiti di nero, allo scopo di creare un forte effetto scenico, l'uso sistematico del vandalismo, il deviare dai percorsi imposti dalle autorit\u00e0 ai cortei autorizzati, il costruire barricate, o attuare sit-in pacifici di protesta; i media usarono questo termine per indicare genericamente i manifestanti violenti ma in realt\u00e0, tra le centinaia di fermati e arrestati durante i giorni del vertice, nessuno risult\u00f2 essere aderente al sistema dei \"Black Bloc\" e inoltre \nIl fascicolo inoltre elencava alcune probabili azioni che sarebbero potute essere compiute dai manifestanti, quali lancio di \"frutta con all'interno lamette di rasoio\" o di \"letame e pesce marcio\" tramite catapulte, \"blocchi stradali e ferroviari\", lancio di \"migliaia di palloncini contenenti sangue umano infetto\", uso di \"fionde tipo falcon per lanciare a distanza biglie di vetro e bulloni allo scopo di perforare gli scudi di protezione e i parabrezza dei mezzi in uso alle forze dell'ordine limitandone la capacit\u00e0 di movimento\", lancio di copertoni in fiamme, rapimento di esponenti delle forze dell'ordine e uso di auto con targhe dei Carabinieri falsificate per avere accesso ai varchi della zona rossa.\nDopo la pubblicazione del documento , compresi i gruppi di riferimento dei manifestanti, un'anomalia: il dossier infatti, oltre alle possibili strategie violente elencate, metteva in guardia le forze dell'ordine anche da iniziative non violente e del tutto legittime quali il \"costituire gruppi con conoscenze giuridiche per affrontare tutte le problematiche relative ad eventuali problemi giudiziari e legali con le forze dell'ordine\", il \"munirsi di computer portatili e radio ricetrasmittenti nonch\u00e9 di telecamere per trasmettere in tempo reale sul circuito Internet le immagini della protesta\" o \"l'affittare, anche per poche ore, un canale satellitare per divulgare la protesta a livello mondiale\".\nLa topografia della citt\u00e0 e le critiche alla \"zona rossa\".\nLe misure di sicurezza prevedevano una \"zona gialla\", ad accesso limitato, e una \"zona rossa\" severamente riservata, chiamata gergalmente anche \"Fortezza Genova\", accessibile ai soli residenti attraverso un numero limitato di varchi.\nFurono poste sotto controllo strade e autostrade; furono chiusi il porto, le stazioni ferroviarie e l'aeroporto di Genova-Sestri Ponente, dove furono installate batterie di missili terra-aria in seguito alla segnalazione da parte dei servizi segreti del rischio di attentati per via aerea; vennero sigillati i tombini delle fognature nelle adiacenze della \"zona rossa\" e installate inferriate per separare le zone \"rossa\" e \"gialla\".\nNel clima teso della vigilia, molti genovesi decisero di abbandonare la citt\u00e0 e di sospendere le proprie attivit\u00e0 lavorative, anche nelle zone della citt\u00e0 lontane dai luoghi interessati. Furono molti gli \"allarme-bomba\". Un \"pacco-bomba\" fer\u00ec un carabiniere, mentre un altro esplose nel centro di produzione televisiva di Palazzo dei Cigni, presso Segrate (Milano), ferendo la segretaria del giornalista Emilio Fede, direttore del telegiornale TG4. Alle manifestazioni di protesta parteciparono 700 gruppi e associazioni di diversa ispirazione e nazionalit\u00e0, aderenti o fiancheggianti il Genoa Social Forum (GSF), responsabile dell'organizzazione e del coordinamento delle manifestazioni.\nIl GSF chiese, attraverso i portavoce Vittorio Agnoletto e Luca Casarini, l'annullamento del G8, con la motivazione che la riunione dei capi di Stato e di governo era da considerarsi illegittima, in quanto pochi uomini potenti avrebbero preso decisioni destinate a condizionare popoli non rappresentati dal G8 e perch\u00e9 il divieto di entrare liberamente nella zona rossa costituiva una limitazione delle libert\u00e0 costituzionali; tali richieste non furono accettate dal governo, motivando ci\u00f2 con l'impossibilit\u00e0 di venire meno agli impegni internazionali precedentemente assunti dall'Italia, anche se questi erano stati assunti dal precedente governo.\nGli avvenimenti dal 19 al 22 luglio.\nGioved\u00ec 19 luglio.\nIl 19 luglio si svolse una manifestazione di rivendicazione dei diritti degli extracomunitari e degli immigrati a cui parteciparono molti gruppi stranieri, cittadini genovesi, rappresentanti della Rete Lilliput e anche un piccolo gruppo di anarchici; venne stimata la presenza di circa 50.000 persone e non si registrarono incidenti degni di nota. Un gruppo di tute nere, presente nel gruppo degli anarchici, giunto all'altezza della questura (davanti alla quale erano schierate le forze dell'ordine), lanci\u00f2 bottiglie di plastica e alcuni sassi, ma in breve l'azione venne interrotta dagli stessi anarchici che si frapposero tra il gruppo nero e i poliziotti. In attesa dei due grandi cortei organizzati per venerd\u00ec e sabato, crebbe l'affluenza di gruppi organizzati e di singole persone, alloggiati nelle aree predisposte site in varie zone della citt\u00e0.\nVenerd\u00ec 20 luglio.\nNella giornata di venerd\u00ec erano state organizzate diverse manifestazioni autorizzate, da svolgersi in varie zone della citt\u00e0, tra cui:\nL'allora presidente della Provincia di Genova, Marta Vincenzi, segnal\u00f2, sia tramite i canali ufficiali sia nelle interviste delle dirette televisive, la presenza di uno dei gruppi, stimato in circa 300 persone, sospettati di provocare incidenti, in un edificio scolastico di propriet\u00e0 della provincia nella zona di Quarto dei Mille; inizialmente l'edificio era stato assegnato al Genoa Social Forum ed ai Cobas per ospitare i manifestanti venuti da fuori citt\u00e0, ma i pochi che erano gi\u00e0 entrati ne furono scacciati dall'arrivo dei primi \"Black Bloc\". Le stesse segnalazioni provennero, come emerse durante i processi, anche da molti dei cittadini residenti in zona e da diversi manifestanti, ma queste non portarono a nulla in quanto, dopo un primo controllo da parte della polizia tra gioved\u00ec e venerd\u00ec, che aveva semplicemente appurato la presenza di un numeroso gruppo di persone all'interno dell'edificio, non segu\u00ec nessun'azione, e i successivi controlli, avvenuti a G8 concluso, constatarono solo i danni, stimati dalla provincia in ottocento milioni di lire. Il capo gabinetto della questura di Genova si giustific\u00f2 sostenendo che il venerd\u00ec gli agenti presenti erano impegnati negli scontri, per cui non si disponeva di forze sufficienti per intervenire, mentre il sabato la polizia sarebbe stata impossibilitata a intervenire per via della prossimit\u00e0 dell'edificio al corteo, i cui partecipanti avrebbero impedito l'ingresso nell'edificio alle forze dell'ordine.\nNell'agosto 2001 il questore Francesco Colucci (questore di Genova durante il G8, rimosso dal ministero dell'Interno dopo gli scontri), ascoltato dalla commissione parlamentare d'indagine sul G8, afferm\u00f2 che c'era un accordo con Casarini, il leader delle Tute Bianche, per una \"sceneggiata\", interpretata dai media come una violazione della zona rossa simbolica e controllata, ma che lo stesso Casarini temeva infiltrazioni da parte di altri gruppi:\nLa tesi, sempre smentita in via ufficiale sia dalle forze dell'ordine che da Casarini, negli anni successivi \u00e8 stata pi\u00f9 volte citata dai media che si sono interessati al caso.\nI primi incidenti e la carica contro il corteo.\nNel primo pomeriggio avvennero i primi incidenti: nei pressi della stazione Brignole alcuni \"Black Bloc\" attaccarono con lanci di bottiglie Molotov e sassi un cordone formato da carabinieri, allontanandosi velocemente a seguito della carica intervenuta immediatamente dopo, convergendo tra la folla dei manifestanti pacifici; durante questi scontri furono lanciati lacrimogeni e furono esplosi alcuni colpi di arma da fuoco in aria e diversi filmati amatoriali e televisivi mostrarono tanto i contatti violenti tra le due anime dei manifestanti, con l'intenzione, da parte di quelli pacifici, di preservare lo svolgimento ordinato della manifestazione, quanto i dialoghi tra individui con il viso coperto e con abbigliamento scuro, simile a quello usato dai gruppi violenti, e poliziotti, carabinieri ed agenti dei servizi di sicurezza, anche all'interno del perimetro delle caserme.\nDefilatosi dalla zona degli scontri, parte di questi manifestanti violenti si allontan\u00f2 dalla zona rossa, dirigendosi verso il carcere , situato nel quartiere di Marassi, di fianco allo stadio Luigi Ferraris. Giunti nel quartiere, alle 14:30 circa, il gruppo si divise nuovamente e parte di questo punt\u00f2 verso l'ingresso del carcere, dove, adottando la tecnica del \"black bloc\", danneggi\u00f2 le telecamere di sorveglianza esterne e il portone. Diversi filmati diffusi dopo gli eventi mostrarono l'arrivo dei manifestanti e il contemporaneo allontanamento delle forze dell'ordine presenti: 4 blindati e 2 defender dei carabinieri, una volante della polizia e due auto della polizia municipale.\nIl personale presente sul piazzale antistante il carcere fornir\u00e0 una ricostruzione dei fatti discordante rispetto a quanto dichiarato dal personale del carcere e da quanto mostrato da alcune riprese amatoriali acquisite dalla magistratura, incluse quelle raccolte dal regista Davide Ferrario nel suo documentario \"Le strade di Genova\". Secondo i primi, circa 100 manifestanti staccati dal gruppo principale, di circa 1.000 persone, avrebbero attaccato le forze dell'ordine armati di spranghe e lanciando diverse molotov, sassi e bottiglie di vetro; a questi se ne sarebbero aggiunti in seguito altri 200, che avrebbero tentato di accerchiare i mezzi nonostante il lancio di lacrimogeni, costringendoli alla fuga; nei filmati si vede invece un gruppo di alcune decine di manifestanti violenti che si avvicina al piazzale antistante il carcere lanciando alcuni oggetti, e i mezzi dei carabinieri che con il gruppo ancora a distanza, ripiegano dopo aver lanciato solo due lacrimogeni, uno dei quali finito lontano dai manifestanti e solo a questo punto, a piazzale vuoto, giungono altre persone provenienti dal gruppo principale.\nAlle 14:45, quasi in contemporanea all'attacco al carcere, avvenne una breve sassaiola diretta contro Forte San Giuliano, sede del comando regionale ligure dei Carabinieri, nella zona di corso Italia. Cinque blindati Iveco A55, chiamati per disperdere gli assalitori, giunsero in zona alle 15:15, quando ormai l'azione si era conclusa. Divisi in due gruppi di 2 e 3 mezzi, i primi si spostarono in corso Italia per disperdere alcuni manifestanti, mentre i secondi vennero coinvolti in alcuni scontri in viale Nazario Sauro, una traversa del corso, durante i quali uno degli autisti dei mezzi fu ferito alla testa, l'appuntato Luca Puliti (il ferimento di maggiore gravit\u00e0 tra i carabinieri che parteciparono agli eventi, necessiter\u00e0 di alcune settimane di ricovero ospedaliero). Nelle ore successive a questi scontri e con riferimento a questo evento, si diffonde tra diversi reparti delle forze dell'ordine l'errata notizia che un militare \u00e8 morente o gi\u00e0 morto.\nIn piazza Giusti un altro gruppo di manifestanti violenti era impegnato da alcune ore a compiere vandalismi contro un distributore di benzina posto tra corso Sardegna e via Archimede, un supermercato e una banca, ma la polizia, bench\u00e9 sollecitata, non intervenne, poich\u00e9 l'ordine era di limitarsi a passare le segnalazioni alla centrale; il supermercato venne saccheggiato e in quel caso alcune fonti riferirono di una \"collaborazione\" tra manifestanti violenti e pacifici.\nNello stesso momento circa 300 carabinieri a piedi, appoggiati da blindati e camionette che a causa degli attacchi incontravano grosse difficolt\u00e0 a muoversi nelle strette vie genovesi, si dirigevano verso la zona dei disordini allo scopo di bloccare i gruppi estremisti che da piazza Giusti stavano avanzando verso il quartiere di Marassi; il loro percorso prevedeva il passaggio da via Tolemaide e il transito per il sottopasso ferroviario di via Archimede, evitando quindi il corteo pacifico che proveniva da corso Aldo Gastaldi in direzione di via Tolemaide. Un errore di direzione, dovuto alla non conoscenza della citt\u00e0, caus\u00f2 tuttavia il loro passaggio dalla parallela via Giovanni Tomaso Invrea e il loro posizionamento di fronte al sottopasso ferroviario che divide corso Torino da corso Sardegna . Qui, dopo alcuni attimi di sosta, i carabinieri caricarono per alcune centinaia di metri (fino all'incrocio con via Caffa) la testa del corteo autorizzato (tra i primi il gruppo delle \"Tute Bianche\") che stava sopraggiungendo, ufficialmente per liberare la strada e per contrastare il fitto lancio di oggetti di cui erano bersaglio.\nLe versioni che vennero fornite sull'accaduto furono di segno decisamente opposto: diversi giornalisti presenti riferirono durante il processo di \"un lancio simbolico con non pi\u00f9 di due o tre sassi\" da parte di alcuni manifestanti violenti, esterni al corteo, aggiungendo le loro perplessit\u00e0 rispetto alla tolleranza da parte delle forze dell'ordine per alcune ore nei confronti degli atti vandalici dei manifestanti violenti, mentre il corteo autorizzato veniva fatto bersaglio di lanci di lacrimogeni e caricato dopo solo poche decine di secondi di contatto visivo. La versione fornita dalle forze dell'ordine viceversa indic\u00f2 un \"fitto\" lancio di sassi proveniente dal corteo.\nLa stranezza del comportamento delle forze dell'ordine emerse anche durante il processo, in cui furono ascoltate registrazioni provenienti dalla questura: in una di queste registrazioni si sentono sia un operatore urlare: \"Nooo!... Hanno caricato le tute bianche, porco giuda! Loro dovevano andare in piazza Giusti, non verso Tolemaide... Hanno caricato le tute bianche che dovevano arrivare a piazza Verdi\", sia le ripetute richieste del dirigente del commissariato di Genova, responsabile della sicurezza del corteo, relative al far ritirare il gruppo dei Carabinieri dalla zona per evitare di fare da \"tappo\" e bloccare il corteo in arrivo.\nMolti manifestanti e alcuni giornalisti si allontanarono dopo i primi lanci di lacrimogeni, per cercare riparo nelle strade laterali, ma nonostante ci\u00f2 alcuni di essi non riuscirono a evitare di essere coinvolti negli scontri subendo pestaggi da parte delle forze dell'ordine. Il capitano dei Carabinieri che aveva ordinato le cariche sostenne al processo che si trattava di cariche \"di alleggerimento\", ammettendo per\u00f2 di non conoscere la topografia della zona e di non essersi reso conto che cos\u00ec facendo aveva chiuso le vie di fuga.\nDopo questa prima carica i carabinieri iniziarono a ripiegare per permettere il passaggio del corteo, tuttavia alcuni manifestanti appartenenti al corteo, ai quali si erano aggiunti elementi provenienti dal gruppo che occupava il sottopasso di corso Sardegna, reagirono alle precedenti cariche assalendo e incendiando un mezzo blindato in panne. In quel frangente la centrale operativa perse i contatti radio con gli uomini presenti, i quali, avendo gi\u00e0 impiegato tutti i lacrimogeni a disposizione, ripresero le cariche. Durante gli scontri che seguirono, vennero rovesciati e dati alle fiamme cassonetti dell'immondizia, allo scopo di farne barricate, e furono compiuti altri atti vandalici. La grande quantit\u00e0 di lacrimogeni lanciati (Gas CN e CS) caus\u00f2 negli anni successivi problemi respiratori cronici e dermatologici sia negli agenti, nonostante la protezione delle maschere, sia nei manifestanti.\nLo scontro di piazza Alimonda.\nPiazza Alimonda \u00e8 uno slargo alberato posto nel quartiere Foce, che divide in due via Caffa nel suo percorso da via Tolemaide a piazza Niccol\u00f2 Tommaseo . Via Caffa \u00e8 lunga in tutto circa 250 metri: 90 da via Tolemaide a piazza Alimonda, circa 60 sulla piazza, della quale costituisce il lato pi\u00f9 esteso, e poco pi\u00f9 di 100 da piazza Alimonda, angolo via Ilice, a piazza Tommaseo. Perpendicolare a via Caffa si trova via Giovanni Tomaso Invrea, che collega la parte alta di via Giuseppe Casaregis, parallela a via Caffa, con Piazza Alimonda. Dalla parte opposta, dietro la chiesa che si affaccia sulla piazza, collegata da via Ilice e via Odessa, corre via Crimea.\nIntorno alle ore 15:00, come risult\u00f2 da alcune fotografie scattate da un balcone su via Caffa, verso via Tolemaide, nella piazza sulla quale stavano transitando passanti e manifestanti, la situazione era tranquilla, ma poco dopo inizi\u00f2 un lancio di lacrimogeni da parte dei carabinieri, da via Invrea, verso i manifestanti presenti. Durante gli scontri furono posti dei cassonetti dei rifiuti nella carreggiata, allo scopo di rendere difficoltoso il movimento dei mezzi e, di fronte a uno di questi, si ferm\u00f2 un Land Rover Defender dei carabinieri dal quale fu sparato un colpo di pistola da Mario Placanica che uccise il manifestante Carlo Giuliani. Circa alle ore 16:00, carabinieri e polizia iniziarono le cariche e i pestaggi nei confronti dei manifestanti in piazza e nelle vie limitrofe e, grazie anche all'aiuto di numerosi mezzi, riuscirono a prendere il controllo dell'area; contemporaneamente giunse nella piazza, da via Invrea, un defender con a bordo il tenente colonnello dei carabinieri Giovanni Truglio, comandante dello stesso reparto cui apparteneva Placanica.\nPoco dopo le 17:00, una delle Compagnie di contenimento e intervento risolutivo (CCIR), la \"Echo\" dei Carabinieri, sotto il comando del capitano Claudio Cappello e con la direzione del vicequestore aggiunto Adriano Lauro, seguita da due Land Rover Defender, ferma insieme ad altre forze di polizia tra via Caffa e piazza Tommaseo, attravers\u00f2 i 200 metri di via Caffa e caric\u00f2 parte dei manifestanti che erano nell'incrocio con via Tolemaide, dove stavano avvenendo gli scontri, protetti da barricate improvvisate. Secondo la versione ufficiale la carica era stata effettuata per timore che i manifestanti, che avrebbero iniziato a lanciare oggetti in direzione dei carabinieri (tuttavia inizialmente fuori portata) e ad avanzare facendosi scudo con alcuni cassonetti rovesciati, attaccassero il gruppo delle forze dell'ordine.\nTuttavia, secondo le ricostruzioni basate su fotografie della piazza e testimonianze effettuate da comitati e associazioni vicine ai manifestanti, i carabinieri si sarebbero preparati a caricare senza che vi fosse stato alcun segno di ostilit\u00e0 da parte dei manifestanti. In alcune foto relative alla costruzione della barricata compare Carlo Giuliani. Durante le inchieste su quei giorni si fece notare che questa carica avrebbe precluso ogni possibile via di fuga ai manifestanti cos\u00ec come avrebbe reso impossibile il retrocedere lungo via Tolemaide verso le cariche delle altre forze dell'ordine; la conseguenza fu che alcuni manifestanti, vistasi preclusa ogni via di fuga, cercarono di reagire alle cariche della polizia per farsi strada nella direzione opposta.\nIniziato lo scontro, i carabinieri (dalle foto e dalle testimonianze, circa settanta) non furono per\u00f2 in grado di disperdere i manifestanti e, davanti alla loro reazione, indietreggiarono precipitosamente, inseguiti da questi, verso l'inizio di via Caffa, dove era schierato un intero reparto della polizia dotato di molti mezzi. Durante i processi, sulla presenza dei due Defender, Cappello afferm\u00f2 che \"vi fu un arretramento disordinato. Io non mi sono reso conto che dietro di noi vi erano anche le due Land Rover, anche perch\u00e9 non c'era alcun motivo operativo\".\nL'assalto al Defender e la morte di Carlo Giuliani.\nDurante la ritirata una \"Land Rover Defender\" dei carabinieri, con tre giovani militari a bordo, l'autista Filippo Cavataio di 23 anni, Mario Placanica, carabiniere di leva di 20 anni, e il coetaneo Dario Raffone, rest\u00f2 temporaneamente bloccata di fronte a un cassonetto dei rifiuti mentre stava manovrando in piazza Alimonda, secondo la testimonianza dell'autista, a causa di una manovra errata dell'altro mezzo e per l'asserito spegnimento del motore. Una quindicina di persone, appartenenti al gruppo che dopo la carica fallita stava inseguendo i carabinieri in ritirata, attacc\u00f2 il mezzo che fu danneggiato a tergo e sul lato destro, con pietre, bastoni, una palanchina di legno e un estintore e, nell'assalto, furono feriti al viso da pietre dagli assalitori i carabinieri Raffone e Placanica.\nL'attacco al mezzo fu documentato da diversi filmati e foto e il tutto fu successivamente acquisito dalla magistratura. Alcuni media e politici in un primo tempo parlarono erroneamente di centinaia di persone intorno al mezzo, stima superiore anche alla consistenza stessa del pi\u00f9 vasto gruppo di manifestanti caricato in via Caffa. L'aggressore con la palanca, M. Monai, nel descrivere la situazione, dichiarer\u00e0 al magistrato:\nUno degli aggressori raccolse l'estintore e lo scagli\u00f2 contro il mezzo, colpendo l'intelaiatura del finestrino della porta posteriore del mezzo. L'estintore rimase appoggiato tra la carrozzeria e la ruota di scorta: dall'interno uno degli occupanti lo colp\u00ec con un calcio, facendolo rotolare a terra in direzione di un manifestante con il volto coperto da un passamontagna, pi\u00f9 tardi identificato nella persona di Carlo Giuliani, che in quel momento si trovava a diversi metri dal \"Defender\", in direzione di via Tolemaide; questi sollev\u00f2 da terra l'estintore e si avvicin\u00f2, tenendo l'estintore sopra la testa con le mani protese, verso la parte posteriore del Defender, ma venne colpito alla testa da un colpo d'arma da fuoco. Placanica si dichiar\u00f2 in seguito autore dello sparo, aggiungendo di avere sparato due colpi in aria, uno dei quali colp\u00ec Giuliani, mentre l'altro proiettile colp\u00ec il muro a destra della chiesa in piazza Alimonda, lasciandovi un segno individuato solo dopo alcuni mesi.\nGiuliani cadde a terra ancora vivo, venendo investito due volte dal mezzo che era riuscito a ripartire e si allontanava dalla piazza mettendo in salvo i carabinieri: una prima volta in retromarcia e la seconda dopo la ripartenza. Secondo l'autopsia e in base ai filmati che ne mostrano il sangue zampillante, mor\u00ec diversi minuti dopo essere stato colpito. Quando, dopo circa mezz'ora, il personale medico di un'ambulanza arriv\u00f2 in soccorso, Giuliani era gi\u00e0 morto, senza aver ricevuto alcun soccorso dalle forze dell'ordine che immediatamente dopo la sua caduta a terra rioccuparono la piazza e lo circondarono nascondendone la vista. La scena, documentata da filmati e fotografie, venne trasmessa da emittenti televisive in tutto il mondo, rendendo evidente il drammatico livello di violenza raggiunto dagli scontri di Genova.\nUn reporter del quotidiano La Repubblica e un medico giunti sul posto subito dopo il fatto notarono il bossolo di un proiettile vicino al corpo, ma, quando questo venne mostrato ai carabinieri presenti, la morte di Giuliani era ancora ritenuta causata da un sasso lanciato dai manifestanti e, stando a quanto riportato dalla testimonianza del cronista, questi sembrarono identificare il bossolo come uno di quelli prodotti dal lancio dei gas lacrimogeni. Il cronista raccolse il bossolo e lo consegn\u00f2 pochi minuti dopo a un ispettore di polizia sopraggiunto e avvertito del ritrovamento. Il bossolo verr\u00e0 identificato poche ore dopo come proveniente dal tipo di pistola in dotazione a Mario Placanica.\nSecondo il consulente tecnico del P.M., la distanza tra Giuliani e l'arma da fuoco era di circa 175 centimetri, e Giuliani \"viene colpito nel mentre ha sollevato l'estintore sopra la testa ed \u00e8 nell'atto di lanciarlo\"; secondo lo stesso C.T. le macchie rosse che appaiono in un filmato ripreso dalle forze dell'ordine sono da attribuirsi a effetti cromatici. Secondo i consulenti tecnici della persona offesa, Carlo Giuliani fu colpito mentre si trovava a 337 centimetri dalla bocca dell'arma da fuoco e teneva l'estintore dietro la nuca: ci\u00f2 sarebbe dimostrato da un fiotto di sangue, visibile mentre egli \u00e8 in tale posizione, mostrato in un filmato ripreso dalle forze dell'ordine. Tali conclusioni, in contrasto con quelle cui erano giunti i consulenti del P.M., non furono accolte dal G.I.P. che archivi\u00f2 il procedimento, precludendo la possibilit\u00e0 di eseguire una perizia in sede dibattimentale da parte di periti nominati dal giudice.\nDiversi mesi prima di ricevere l'incarico di consulente del P.M. Silvio Franz (febbraio 2002), uno dei consulenti nominati del P.M., Paolo Romanini, esperto balistico, aveva pubblicato nel numero di settembre 2001 della rivista specialistica che dirigeva, \"Tacarmi\", un editoriale nel quale prendeva decisamente partito a favore della tesi della legittima difesa quale causa di non punibilit\u00e0 per Placanica. Una foto scattata da Dylan Martinez dell'agenzia Reuters, con una prospettiva molto schiacciata causata dall'impiego di un teleobiettivo, fa apparire Giuliani immediatamente di fronte al finestrino posteriore sfondato, nel quale si intravede una mano che regge la pistola. La stessa fotografia mostra altri particolari: l'aggressione dal lato destro e posteriore, le dimensioni e la morfologia reali della palanchina in legno utilizzata contro il defender, e la pistola impugnata all'interno del mezzo dei Carabinieri, puntata tenendo il calcio in orizzontale e ad altezza d'uomo.\nAltre foto e riprese laterali, tra le quali quelle trasmesse da \"RaiNews24\", mostrano Giuliani a diversi metri dal mezzo nel momento in cui fu colpito. Nonostante l'esito delle indagini della magistratura, che hanno visto in Mario Placanica il responsabile dei due colpi sparati ritenendo per\u00f2 la sua azione compatibile con l'uso legittimo delle armi e la legittima difesa, sono state evidenziate nel tempo diverse incongruenze nelle testimonianze delle persone coinvolte e sono state effettuate diverse ricostruzioni alternative relative allo svolgimento dei fatti. Lo stesso Placanica, alcuni anni dopo gli eventi, ha negato di essere stato colui che ha sparato a Giuliani.\nI momenti successivi la morte di Giuliani e le testimonianze dei presenti.\nGli spari, uditi da numerosi testimoni, inclusi fotoreporter e giornalisti, e registrati da una telecamera posta in via Ilice, spinsero gli aggressori ad allontanarsi e, pochi attimi dopo, il Defender ripart\u00ec passando due volte sul corpo di Carlo Giuliani rimasto a terra. Interrogato dal magistrato, l'autista Cavataio dichiar\u00f2 di non aver udito alcun colpo d'arma da fuoco e di non essersi accorto di essere passato sul corpo di Giuliani, ritenendo che i sobbalzi del mezzo fossero dovuti a un \"sacchetto delle immondizie\"; i consulenti tecnici incaricati dal PM Silvio Franz affermarono che il Defender non avrebbe arrecato a Giuliani lesioni apprezzabili ma tale opinione fu confutata dalla parte civile, secondo la quale il doppio arrotamento subito dal corpo da parte di un mezzo del peso a vuoto di circa 18 quintali e con almeno tre persone a bordo non avrebbe potuto non provocare lesioni rilevanti. L'archiviazione del procedimento precluse il confronto dibattimentale tra le diverse consulenze tecniche e l'ulteriore approfondimento da parte di periti nominati dal giudice. La distanza della telecamera dal Defender \u00e8 stata valutata in oltre trenta metri dai consulenti tecnici del P.M. e in oltre cinquanta metri dai consulenti della persona offesa. Dal tempo necessario perch\u00e9 il suono degli spari arrivasse alla telecamera, e quindi dalla distanza di questa dalla scena, verr\u00e0 stimato il fotogramma contemporaneo allo sparo e da questo lo spazio esistente tra Giuliani e il Defender al momento dello sparo, discordante nelle due versioni.\nSolamente quattro degli aggressori furono identificati: Carlo Giuliani ucciso nell'assalto, M. M. ed E. P., genovesi, riconosciuti dalle numerose foto, si consegneranno spontaneamente, e infine, L. F., di Pavia, estraneo al gruppo dei genovesi, fu identificato durante le indagini dalla Digos di Pavia e, nel Corriere Mercantile del 6 settembre, M. M. lanci\u00f2 un appello a farsi avanti e a testimoniare nei confronti delle altre persone presenti, ma nessuno si present\u00f2. L'impressione di isolamento e assedio del mezzo ricavata dalla maggior parte del materiale foto e video mostrato dai media, \u00e8 tuttavia argomento di discussione, dato che in foto prese da angolazioni diverse compaiono alcuni carabinieri che, a pochi metri di distanza, in via Caffa direzione piazza Tommaseo, osservano lo svolgersi degli eventi facendo segno ai colleghi poco distanti di raggiungerli, senza tuttavia avere il tempo di intervenire; l'intera azione dur\u00f2 solo pochi secondi.\nJames Matthews rifer\u00ec di aver tentato invano di avvisare gli occupanti del Defender della presenza al suolo di Giuliani; Matthews, tra i primi a tentare di soccorrere Giuliani, rifer\u00ec che era ancora vivo dopo essere stato due volte travolto dal pesante mezzo dei Carabinieri. Il comandante del reparto, Giovanni Truglio, distante poco pi\u00f9 di una decina di metri dal Defender, ritratto in alcune immagini mentre si trova sulle strisce pedonali che attraversano via Caffa all'angolo tra piazza Alimonda e via Ilice, dichiar\u00f2 di non aver udito i colpi di pistola, dichiarazione analoga era stata fornita dall'autista del defender, Cavataio.\nFurono sfondati tre vetri su nove del mezzo: il vetro posteriore, un obl\u00f2 sul tetto, un semivetro sulla parte destra, presumibilmente gi\u00e0 sfondato in precedenza e dietro il quale era stato posto, incastrato tra telaio del finestrino e sedili interni, uno scudo protettivo, contro il quale cozzava la palanca che nelle foto si vede impugnata da M. M. Ma la presenza dello scudo fu omessa da gran parte della stampa che per anni aliment\u00f2 la leggenda di una trave di legno, definizione impropria a descrivere la palanca impiegata nell'occasione. Nessun vetro fu infranto nella parte anteriore e sinistra, in quanto il mezzo fu attaccato da tergo e dal lato destro.\nMario Placanica fu portato al pronto soccorso, per essere poi prelevato per testimoniare sui fatti e riportato al pronto soccorso, dove gli furono riscontrate lievi escoriazioni con una prognosi di 7 giorni. Anche Dario Raffone fu portato al pronto soccorso (prognosi di 8 giorni). Immediatamente dopo l'evento, il fotoreporter Eligio Paoni, arrivato sul posto subito dopo gli episodi, fotograf\u00f2 il corpo di Giuliani prima che venisse coperto all'arrivo delle forze dell'ordine, fu malmenato dalle forze dell'ordine, venendo ferito alla testa, gli fu fratturata una mano, gli fu distrutta una macchina fotografica e fu costretto a consegnare un rullino che aveva cercato di nascondere.\nUna foto, inoltre, mostra un carabiniere nell'atto di spingere la testa di Paoni sul cadavere di Giuliani, forse per intimorirlo. La questione del suo pestaggio e della distruzione delle sue fotografie verr\u00e0 dibattuta anche durante le audizioni della successiva indagine conoscitiva delle commissione parlamentari, ma non si risal\u00ec ai responsabili diretti, mentre i due vicequestori presenti, Lauro e Fiorillo, affermarono di non aver notato il fatto, in quanto la loro attenzione era concentrata sul corpo di Giuliani. Anche il parroco della chiesa di Nostra Signora del Rimedio, che tent\u00f2 di benedire il corpo di Giuliani, non venne fatto avvicinare.\nLa giornalista de \"Il Corriere della Sera\" Fiorenza Sarzanini, presente in piazza, riport\u00f2 nella sua cronaca degli avvenimenti che nei momenti successivi agli spari vennero lanciati anche dei lacrimogeni e vi fu una carica dei carabinieri. Sarzanini, aiutata ad allontanarsi da un manifestante, fin\u00ec a terra con questi e fu ripetutamente colpita dalle forze dell'ordine con calci, nonostante il tentativo di identificarsi come giornalista. Circa mezz'ora dopo la morte di Giuliani, alcuni giornalisti di \"Libero\" filmarono l'allora vicequestore Adriano Lauro che, in un alterco con un manifestante il quale attribuiva alle forze dell'ordine la responsabilit\u00e0 dell'uccisione apostrofandoli con la frase \"assassino in divisa\", ribaltava sui manifestanti le accuse gridando: \nUn carabiniere e un agente della polizia accennarono un inseguimento del dimostrante, che, vista la sua fuga, si esaur\u00ec dopo pochi metri. Le fotografie scattate da un abitante della zona e diffuse nel 2004 mostrarono un acceso diverbio tra un carabiniere e un poliziotto, fatto del quale aveva parlato in precedenza anche il fotografo Bruno Abile, il quale, in un'intervista all'ANSA del 21 luglio 2001 e in successive dichiarazioni, sostenne di avere visto uno degli agenti presenti, non riuscendo a specificare se si trattasse di un poliziotto o di un carabiniere, forse un ufficiale, dare un calcio alla testa di Giuliani e di essere riuscito a riprendere l'istante precedente a questo: \"\"Ho fotografato l'ufficiale nell'istante di \"caricare\" la gamba, come quando si sta per tirare un calcio di rigore\"\".\nQualcuno, mentre la zona attorno al corpo del giovane ucciso era interamente circondata e occupata dalle forze dell'ordine, come comprovato dalla sequenza fotografica, avrebbe messo un sasso di fianco alla testa di Giuliani e procurato una profonda ferita sulla fronte in modo da far pensare a una sassata: a sostegno di questa tesi alcune fotografie mostrano il sasso prima ad alcuni metri a sinistra dal corpo e poi accanto alla testa sul lato destro, dove prima c'era solo un accendino bianco.\nLa diffusione della notizia.\nLe prime notizie di stampa, non smentite da fonti ufficiali, riferirono della morte di un ragazzo spagnolo, colpito da un sasso. Dato che nella tasca di Carlo Giuliani venne rinvenuto dalle forze dell'ordine il telefono cellulare, sarebbe stato possibile risalire celermente all'identit\u00e0 della vittima, sul cui corpo esanime qualcuno, dopo la fuga dei manifestanti, procur\u00f2 una larga ferita, verosimilmente colpendolo con una pietra. Verso le ore 21:00, preoccupata dalle notizie della morte di un giovane manifestante, la sorella di Carlo Giuliani chiam\u00f2 il fratello sul cellulare, in possesso degli inquirenti.\nUna persona la cui identit\u00e0 rimase ignota rispose alla chiamata, e dopo averle chiesto chi fosse, dichiar\u00f2 di essere un amico del Giuliani e la rassicur\u00f2 sulle condizioni di salute del fratello e solo pi\u00f9 tardi le autorit\u00e0 avvertirono la famiglia della morte del figlio. Il ruolo delle forze dell'ordine nella morte di Giuliani divenne evidente verso le ore 21:00, con la diffusione delle immagini scattate da un fotografo della Reuters, i parenti di Carlo Giuliani furono avvisati verso le ore 22:00 e le emittenti televisive comunicarono il nome della vittima.\nLe cariche di piazza Manin/via Assarotti.\nLa manifestazione iniziata al mattino dalla Rete Lilliput in piazza Manin, poco meno di un chilometro a nord della \"zona rossa\", comprendeva anche i gruppi di Legambiente, della Comunit\u00e0 di San Benedetto al Porto di don Andrea Gallo, della Marcia mondiale delle donne e dei Beati i costruttori di pace; oltre ai gruppi presenti vi erano i proprietari di diversi negozi ed importatori aderenti al Commercio equo e solidale che presentarono campioni dei loro prodotti esponendoli su piccole bancarelle. Una parte dei manifestanti, con le mani colorate di bianco come simbolo di pace, scese lungo via Assarotti per arrivare davanti agli accessi della zona rossa in piazza Corvetto, dove avrebbe dovuto essere effettuato un sit-in.\nIntorno alle ore 14:00 si diffusero le notizie in merito agli scontri che si stavano svolgendo nei quartieri pi\u00f9 vicini al mare ed alcuni gruppi stranieri si unirono ad una parte dei manifestanti, deviando verso la vicina piazza Marsala, dove ci furono dei tentativi di scavalcare le grate di protezione, respinti con l'uso di idranti e lacrimogeni. La reazione indusse i manifestanti a tornare verso via Assarotti. Poco prima delle ore 15.00 il corteo principale risal\u00ec verso piazza Manin dove si diffuse la voce sul possibile arrivo di \"Black bloc\" provenienti dal quartiere Marassi.\nDopo circa dieci minuti, giunse effettivamente in piazza Manin un gruppo di persone vestite di nero; la ricostruzione fatta durante i processi li identific\u00f2 come parte del gruppo che era precedentemente giunto in prossimit\u00e0 del carcere. Alcune delle persone appena giunte, con il viso parzialmente o totalmente coperto, inseguite a distanza dalle forze dell'ordine, cercarono di unirsi al gruppo dei manifestanti che scendeva lungo via Assarotti, venendo tuttavia respinti dagli stessi, che crearono un cordone di sicurezza al fine di non mischiare i due gruppi.\nLe forze dell'ordine, giunte a Marassi senza trovare i \"Black bloc\", si diressero prima lungo via Canevari e poi, dopo aver comunicato alla centrale operativa l'assenza di manifestanti violenti in zona, vennero dirette verso piazza Manin, passando da corso Montegrappa. Giunti in prossimit\u00e0 della piazza, mentre dalla centrale venne richiesto loro pi\u00f9 volte di effettuare dei fermi durante questa operazione, iniziarono un lancio di lacrimogeni verso i due gruppi, seguito da una carica: i \"Black bloc\" ancora presenti in zona fuggirono e la carica fin\u00ec per colpire i manifestanti pacifici, provocando decine di feriti, tra i quali anche Elettra Deiana, parlamentare di Rifondazione Comunista e Marina Spaccini, una pediatra triestina, volontaria di Medici con l'Africa Cuamm. Il gruppo dei \"Black bloc\" prosegu\u00ec nel frattempo per corso Armellini e si disperse lungo la circonvallazione, bruciando alcune auto lungo il percorso, per poi sciogliersi senza essere stato bloccato.\nDue giovani spagnoli vennero arrestati con l'accusa di aver aggredito gli agenti, ma vennero successivamente prosciolti, anche grazie ad alcuni filmati acquisiti dalla magistratura che dimostrarono l'inesistenza dell'aggressione, mostrando invece i due arresti apparentemente avvenuti senza motivo, mentre gli agenti responsabili del loro arresto vennero indagati e rinviati a giudizio per falso e calunnia; le indagini successive sui giovani dimostrarono inoltre che i due non erano neppure presenti nel gruppo dei manifestanti violenti giunti in piazza, scagionandoli completamente. Gli agenti responsabili dell'arresto vennero successivamente assolti in primo grado nel luglio 2009, ma condannati in appello, nel luglio 2010, per il reato di falso ideologico in atti pubblici, condanna poi confermata in cassazione.\nL'ordine di sparare.\nFecero scalpore le dichiarazioni che alcuni mesi dopo fece il ministro dell'Interno Claudio Scajola, il quale ammise di avere ordinato alle forze di polizia, nella serata del 20 luglio, di sparare sui manifestanti nel caso avessero sfondato la zona rossa, motivando tale ordine con la situazione di forte tensione e con il rischio che l'eventuale ingresso dei manifestanti nella zona rossa potesse favorire attentati terroristici contro i partecipanti al summit. Fonti del Viminale affermarono successivamente che la direttiva non aveva comunque determinato il mancato rispetto da parte di polizia e carabinieri delle norme che regolano l'uso delle armi da fuoco durante il servizio di ordine pubblico.\nLa dichiarazione di Scajola provoc\u00f2 aspre critiche da parte di parlamentari dell'opposizione e rappresentanti del movimento no-global, che ne chiesero le dimissioni, richiesta gi\u00e0 formalmente espressa la sera del 20 luglio dal segretario di Rifondazione Comunista Fausto Bertinotti. Furono espresse critiche inoltre sulla tardiva ammissione di Scajola e dubbi sulla possibilit\u00e0 che il ministro avesse impartito l'ordine venerd\u00ec, dopo e non prima della morte di Giuliani. Pochi giorni dopo i funzionari di Polizia e Carabinieri presenti a Genova affermarono di non aver ricevuto nessun ordine relativo alla necessit\u00e0 di sparare in caso di invasione della zona rossa e che in ogni caso si sarebbero rifiutati di eseguirlo in quanto \"manifestamente criminoso\" e inutile, visto che all'interno della zona rossa era stata creata una seconda cintura di sicurezza.\nAscoltato dalla commissione Affari Costituzionali del Senato, Scajola ritratt\u00f2 le proprie dichiarazioni: disse di non aver dato l'ordine di sparare, ma di \"alzare il livello delle misure di sicurezza all'interno della zona rossa\", per timore di attentati, e di non averlo riferito al Parlamento nel timore di danneggiare le fonti che avevano informato l'intelligence italiana del possibile attentato.\nSabato 21 luglio.\nI disordini del 21 luglio.\nI fatti accaduti il giorno precedente portarono a diverse richieste di annullamento della manifestazione dell'indomani, che furono tuttavia respinte dai vertici del Genoa Social Forum; questa doveva svolgersi lungo Corso Italia, per concludersi nella zona della Foce, dove si trovavano le forze dell'ordine, parte delle quali alloggiate nell'area della fiera di Genova, ma, analogamente a quanto avvenuto il giorno precedente, anche il sabato si inserirono tra i manifestanti pacifici gruppetti di manifestanti violenti, che si resero protagonisti di scontri, incendi e distruzioni di auto, banche e negozi.\nI primi disordini iniziarono la mattina in piazza Raffaele Rossetti e nelle strade limitrofe, quando un gruppo di alcune decine di manifestanti, molti dei quali, secondo le testimonianze dei residenti, vestiti di nero, inizi\u00f2 a distruggere auto e vetrine e assalendo un chiosco.\nSempre secondo le medesime testimonianze anche in questa occasione furono effettuate numerose telefonate al 113, senza che per\u00f2 intervenissero n\u00e9 le vicine forze dell'ordine - che erano poste a presidiare la zona della Fiera - n\u00e9 eventuali volanti della polizia, mentre altri gruppi di manifestanti, tra cui quello della \"Conf\u00e9d\u00e9ration Paysanne\" (un sindacato dei lavoratori agricoli francese), una volta giunti in zona cercarono di fermarli senza successo.\nIl vicequestore aggiunto Pasquale Guaglione, aggregato presso la questura di Genova durante i giorni della manifestazione, conferm\u00f2 durante il suo interrogatorio di aver assistito ad atti di vandalismo e devastazione, oltre al lancio di oggetti contro le forze dell'ordine, da parte di un gruppo di una cinquantina di persone, dalla mattina alle 10:30 per circa 6 ore, ma che solo verso le 15:30/16:00, mentre il corteo stava gi\u00e0 transitando, venne ordinata una carica per disperdere i dimostranti violenti.\nAlcune ore dopo, all'arrivo del corteo che si stava dirigendo verso il quartiere di Marassi dove la manifestazione sarebbe terminata, un gruppo di alcune centinaia di manifestanti - circa 400 persone secondo la valutazione del Ministero dell'Interno - si stacc\u00f2 e inizi\u00f2 a fronteggiare le forze di polizia schierate davanti a piazzale Kennedy, accatastando bidoni, transenne e altro materiale per formare delle barricate; per quasi un'ora questo gruppo si limit\u00f2 al blocco della strada, a urlare contro le forze dell'ordine e a qualche lancio di oggetti in risposta del quale le forze dell'ordine effettuarono alcuni lanci di lacrimogeni. Il corteo per tutto questo tempo continu\u00f2 a fluire e a svoltare verso l'interno, seppure con qualche rallentamento, ma in quel momento si aggiunsero alcuni gruppi di manifestanti vestiti di nero, i quali iniziarono un fitto lancio di oggetti verso la polizia; venne rovesciata un'auto e furono infrante altre vetrine e contemporaneamente vi furono dei tentativi da parte di alcuni dei violenti di reinserirsi all'interno del corteo principale, respinti dai relativi servizi d'ordine.\nNel frattempo il corteo devi\u00f2 il proprio percorso verso via Casaregis, al fine di rimanere a distanza dalle azioni dei violenti e dal fumo dei lacrimogeni. Dopo alcune decine di minuti iniziarono le cariche della polizia con fitto lancio di lacrimogeni, sia verso corso Italia, da cui stava ancora arrivando la coda del corteo, in un punto in cui c'erano poche vie di fuga, sia verso via Casaregis, ma i gruppi di violenti sfruttando il caos generale si allontanarono velocemente e le cariche finirono per colpire, come gi\u00e0 accaduto il giorno prima, i partecipanti al corteo pacifico, spezzandolo in due. Il secondo spezzone del corteo pacifico fu costretto di fatto a sciogliersi, mentre le persone che si trovavano nella parte finale del primo spezzone si dispersero, venendo inseguite dalle forze dell'ordine nelle vie del quartiere; molti manifestanti riportarono ferite da trauma e disturbi dovuti all'inalazione dei gas lacrimogeni e diversi abitanti della zona offrirono riparo ai manifestanti negli androni del palazzi, fornendogli dell'acqua con cui cercare di placare l'effetto del gas lacrimogeno.\nAlcuni manifestanti spostarono diverse auto, successivamente incendiandole, per formare delle barricate in mezzo al lungomare di corso Italia dove stavano avanzando lentamente le forze dell'ordine, effettuando altre cariche contro i manifestanti, a volte provocate dal lancio di oggetti da parte dei violenti che si inserivano tra la polizia e il corteo che si stava ritirando. Immagini e filmati che mostravano l'aggressione da parte delle forze dell'ordine ad appartenenti al corteo pacifico, tra i quali anziani e feriti intenti a scappare, si riferivano alle cariche effettuate in quest'ultima ora di scontri. Gli scontri durarono alcune ore e provocarono centinaia di feriti tra i manifestanti e alcune decine di arresti. Intorno alle 16:00, al termine di una carica in corso Italia, vennero ritrovate dal vicequestore aggiunto Pasquale Guaglione in una siepe di una strada laterale due Molotov, che consegn\u00f2 al generale Valerio Donnini, il quale non essendo un ufficiale di polizia giudiziaria non era tenuto a verbalizzare il ritrovamento.\nQueste molotov vennero poi portate alla sera dalle forze dell'ordine nella scuola Diaz ed esibite successivamente come prova della presenza di violenti all'interno dell'edificio. Anche durante questi scontri, come nel giorno precedente, Indymedia e altri gruppi raccolsero filmati e foto amatoriali raffiguranti persone in borghese o con abiti scuri parlare con esponenti delle forze dell'ordine e poi ritornare nell'area dei facinorosi. Gli organizzatori stimarono la presenza al corteo di circa / persone, nonostante molti gruppi avessero rinunciato a partecipare dopo i gravi scontri del giorno precedente.\nL'assalto alla scuola Diaz.\nLa scuola Diaz e l'adiacente scuola Pascoli, nel quartiere di Albaro, in origine erano state concesse dal comune di Genova al Genoa Social Forum come sede del loro media center e, in seguito alla pioggia insistente che aveva costretto a evacuare alcuni campeggi, anche come dormitorio. Secondo le testimonianze dei manifestanti la zona era divenuta un punto di ritrovo di molti manifestanti, soprattutto tra chi non conosceva la citt\u00e0, venendo frequentata durante le tre giornate anche da coloro che non erano autorizzati a dormire nell'edificio e, sempre secondo quanto riferito dai manifestanti e dal personale delle associazioni che avevano sede nella Pascoli, non vi erano situazioni di tensione nei due edifici.\nIntorno alle 21 di sabato, alcuni cittadini segnalarono la presenza in zona (via Trento, piazza Merani e via Cesare Battisti di alcune persone intente a posizionare dei cassonetti dell'immondizia in mezzo alla strada ed a liberarsi di caschi e di alcuni bastoni. Una volante della polizia mandata a verificare rilev\u00f2 la presenza di un centinaio di persone davanti alla scuola Diaz, senza per\u00f2 essere in grado di verificare se fossero i soggetti segnalati dalle telefonate, n\u00e9 se stessero realmente spostando i cassonetti in mezzo alla strada.\nSuccessivamente, stando alle ricostruzioni delle forze dell'ordine, la segnalazione di un attacco a una pattuglia di poliziotti port\u00f2 alla decisione di effettuare una perquisizione presso la scuola Diaz e, ufficialmente per errore, alla vicina scuola Pascoli, dove stavano dormendo 93 persone tra ragazzi e giornalisti in gran parte stranieri, la maggior parte dei quali accreditati; il verbale della polizia parl\u00f2 di una \"perquisizione\" poich\u00e9 si sospettava la presenza di simpatizzanti del \"Black bloc\", ma resta senza motivazione ufficiale l'uso della tenuta antisommossa per effettuare una semplice perquisizione.\nTutti gli occupanti furono arrestati e la maggior parte picchiata, sebbene non avessero opposto alcuna resistenza; i giornalisti accorsi alla scuola Diaz videro decine di persone portate fuori in barella, uno dei quali rimase in coma per due giorni e sub\u00ec danni permanenti, ma la portavoce della questura dichiar\u00f2 in conferenza stampa che 63 di essi avevano pregresse ferite e contusioni e mostr\u00f2 del materiale indicato come sequestrato all'interno degli edifici, senza dare risposte agli interrogativi posti dai giornalisti. Il primo giornalista ad entrare nella scuola Diaz fu Gianfranco Botta e le sue immagini fecero il giro del mondo. Le riprese mostrarono muri, pavimenti e termosifoni macchiati di sangue, a nessuno degli arrestati venne comunicato di essere in arresto e dell'eventuale reato contestato, tanto che molti di loro scoprirono solo in ospedale, a volte attraverso i giornali, di essere stati arrestati per associazione a delinquere finalizzata alla devastazione e al saccheggio, resistenza aggravata e porto d'armi.\nDei 63 feriti tre ebbero la prognosi riservata: la ventottenne studentessa tedesca di archeologia Melanie Jonasch, vittima di un trauma cranico cerebrale con frattura della rocca petrosa sinistra, ematomi cranici vari, contusioni multiple al dorso, spalla e arto superiore destro, frattura della mastoide sinistra, ematomi alla schiena e alle natiche; il tedesco Karl Wolfgang Baro, trauma cranico con emorragia venosa; e il giornalista inglese Mark Covell, mano sinistra e 8 costole fratturate, perforazione del polmone, trauma emitorace, spalla e omero, oltre alla perdita di 16 denti, il cui pestaggio, avvenuto a met\u00e0 strada tra le due scuole, venne ripreso in un video.\nLa versione ufficiale del reparto mobile di Genova fu che l'assalto sarebbe stato motivato da una sassaiola proveniente dalla scuola verso una pattuglia delle forze dell'ordine che transitava in strada alle ore 21:30 circa, anche se in alcune relazioni l'orario fu indicato nelle 22:30; il vicequestore Massimiliano Di Bernardini, in servizio alla squadra mobile di Roma e in quei giorni aggregato a Genova, rifer\u00ec in un primo tempo di aver transitato \"a passo d'uomo\", a causa di alcune vetture presenti nella strada molto stretta, davanti alla scuola con quattro vetture e che il cortile della scuola e i marciapiedi \"erano occupati da un nutrito gruppo, circa 200 persone, molti dei quali indossavano capi di abbigliamento di color nero, simile a quello tipicamente usato dai gruppi definiti \"Black bloc\"\" e che questi avevano fatto bersaglio i mezzi con \"un folto lancio di oggetti e pietre contro il contingente, cercando di assalire le autovetture\", ma che queste riuscirono ad allontanarsi, nonostante la folla li inseguisse, \"azionando anche i segnali di emergenza\".\nLe forze dell'ordine tuttavia non furono in grado di fornire indicazioni precise sui mezzi coinvolti, n\u00e9 su chi li guidasse e le testimonianze sulla presenza di centinaia di simpatizzanti dei black bloc non venne confermata da alcuna fonte; successivamente Di Bernardini ammise di non aver assistito direttamente al lancio di oggetti e di avere \"visto volare una bottiglia di birra sopra una delle quattro auto della polizia e una persona che si aggrappava allo specchio retrovisore\", e di aver riportato quanto riferitogli da altri. In seguito tre agenti sostennero che un grosso sasso aveva sfondato un vetro blindato del loro furgone, un singolo mezzo, rispetto ai quattro dichiarati in un primo tempo, e che il mezzo venne poi portato in un'officina della polizia per le riparazioni; tale episodio tuttavia non risult\u00f2 dai verbali dei superiori, stilati dopo l'irruzione, che invece riportano di una fitta sassaiola, n\u00e9 fu possibile identificare il mezzo che sarebbe stato coinvolto.\nTestimonianze successive di altri agenti, rese durante le indagini, sostennero al contrario il lancio di un bullone, evento a cui i superiori non avrebbero assistito, e di una bottiglia di birra, lanciata in direzione di quattro auto della polizia, a una delle quali si era aggrappato un manifestante. Alcuni giornalisti e operatori presenti all'esterno della scuola Pascoli racconteranno invece di aver visto solo una volante della polizia in coda insieme ad altre auto dietro un autobus che sostava in mezzo alla strada per far salire i manifestanti diretti alla stazione ferroviaria. L'auto, giunta all'altezza delle due scuole, acceler\u00f2 improvvisamente sgommando. In quel momento venne lanciata una bottiglia che si infranse a terra a diversi metri di distanza dall'auto ormai lontana; versione confermata in parte da altri testimoni all'interno dell'edificio, che affermarono di aver sentito il rumore di una forte accelerata, seguito pochi istanti dopo da alcune urla e dal suono di un vetro infranto.\nTali versioni, contrastanti nelle date, nei tempi e nella sostanza, misero fortemente in dubbio anche l'effettivo verificarsi del fatto addotto a motivo dell'irruzione. L'ora di arrivo delle forze dell'ordine di fronte all'edificio, contraddittoria tra le diverse ricostruzioni effettuate dalle difese rispetto ad altre testimonianze, \u00e8 stata dibattuta durante i primi due gradi del processo; la Corte di Appello di Genova, concordando con le conclusioni del tribunale di primo grado, ricostru\u00ec nelle motivazioni della sentenza di secondo grado, tramite il confronto dei filmati che mostrarono l'uso di cellulari con i tabulati delle telefonate e gli orari di arrivo degli agenti:\nAll'operazione di polizia hanno preso parte un numero rimasto imprecisato di agenti: la Corte di Appello di Genova, pur richiamando questo fatto nelle motivazioni della sentenza di secondo grado, basandosi sulle informazioni fornite durante il processo da Vincenzo Canterini, li stima in circa \"\"346 Poliziotti, oltre a 149 Carabinieri incaricati della cinturazione degli edifici\". Un asserito ulteriore lancio di sassi e altri oggetti verso le forze dell'ordine, una volta che queste si erano radunate fuori dall'edificio - definito \"fittissimo\" nel verbale di arresto dei manifestanti e addotto a ulteriore motivo dell'irruzione nella scuola - venne escluso nel corso del processo dall'analisi dei filmati disponibili da parte del RIS.\nL'agente che dal verbale risultava aver assistito al lancio di un \"maglio spaccapietre\" dalle finestre della scuola, si avvalse della facolt\u00e0 di non rispondere, mentre un altro dei firmatari dello stesso verbale rifer\u00ec di aver visto in realt\u00e0 solo \"due pietre di piccole dimensioni\" cadute \"nel cortile della scuola\"\". La Corte d'appello, nella ricostruzione dei fatti contenuta nelle motivazioni della sentenza, ricostru\u00ec cos\u00ec gli avvenimenti:\nL'arresto in massa senza mandato di cattura venne giustificato in base alla contestazione dell'unico reato della legislazione italiana, esclusa la flagranza, che lo prevede, ovvero il reato di \"detenzione di armi in ambiente chiuso\"; dopo la perquisizione, le forze dell'ordine mostrarono ai giornalisti gli oggetti rinvenuti, tra i quali coltellini multiuso, sbarre metalliche e attrezzi che si rivelarono provenire in realt\u00e0 dal cantiere per la ristrutturazione della scuola, alcune barre di metallo appartenenti ai rinforzi degli zaini (e, come evidenzieranno i giudici del processo d'appello, appositamente estratte per essere mostrate come prove della presenza di possibili armi) e 2 bombe molotov. Le molotov si scopriranno essere state sequestrate il giorno stesso in tutt'altro luogo e portate all'interno dell'edificio dalle stesse forze dell'ordine per creare false prove: un video dell'emittente locale Primocanale, visionato un anno dopo i fatti, mostr\u00f2 infatti il sacchetto con le molotov in mano ai funzionari di polizia al di fuori della scuola. La scoperta di questo video porter\u00e0 alla confessione di un agente, che ammise di aver ricevuto l'ordine di portarle davanti alla scuola.\nNella stessa operazione venne perquisita, stando alle testimonianze dei funzionari durante i processi \"per errore\", anche l'adiacente scuola Pascoli, che ospitava l'infermeria, il media center e il servizio legale del Genoa Social Forum, che lament\u00f2 la sparizione di alcuni hard disk dei computer e di supporti di memoria contenenti materiale sui cortei e sugli scontri, oltre alle testimonianze di molti manifestanti circa i fatti dei giorni precedenti, sia su supporto informatico sia cartaceo. Alcuni dei computer che erano stati dati in comodato al Genoa Social Forum dal Comune e dalla Provincia e alcuni computer portatili dei giornalisti e dei legali presenti vennero distrutti durante la perquisizione; poche ore prima dell'assalto, in un comunicato stampa diffuso dal Genoa Legal Forum, si annunci\u00f2 che il giorno successivo sarebbe stata sporta denuncia contro le forze dell'ordine per quanto avvenuto in quei giorni, avvalendosi di questo materiale; la Federazione nazionale della stampa si costitu\u00ec parte civile al processo contro questa irruzione.\nDurante le indagini vennero rese note le difficolt\u00e0 a risalire ai firmatari dei verbali di arresto e perquisizione, contenenti 15 firme il primo e 9 il secondo (questi ultimi firmatari anche del primo). Alla fine del processo di secondo grado una firma del verbale di arresto risultava ancora non identificata; a tal proposito la corte di appello, nelle motivazioni della sentenza, afferma:\nTutti gli arrestati della scuola Diaz e della scuola Pascoli vennero in seguito rilasciati, alcuni la sera stessa, altri nei giorni successivi, e con il tempo caddero tutte le accuse ai manifestanti; per quanto riguarda l'accoltellamento di un agente, fatto che venne contestato dalle perizie del RIS, secondo le quali i tagli sarebbero stati procurati appositamente, ma ritenuto invece veritiero dal consulente tecnico del tribunale. L'agente, come rimarcato sia dal procuratore generale sia dai giudici nel processo di secondo grado, cambi\u00f2 versione sull'avvenimento diverse volte, al pari di un collega che inizialmente aveva sostenuto la sua tesi, e nei sette anni di indagini non si trov\u00f2 nessun altro agente che ammise di aver assistito direttamente alla scena. L'agente nel processo di primo grado venne comunque assolto, seppur con forma dubitativa, ritenendo veritiera l'ultima delle sue versioni, mentre nel processo di secondo grado la ricostruzione venne ritenuta falsa. Gli arrestati stranieri vennero espulsi dall'Italia dopo il rilascio.\nBilancio e avvenimenti successivi.\nLe devastazioni e i responsabili.\nDomenica 22 luglio, al termine del G8 e delle manifestazioni, la citt\u00e0 di Genova rilev\u00f2 i danni: le devastazioni cagionate da elementi violenti, mai arrestati nonostante le numerose chiamate alle forze dell'ordine da parte di cittadini e persino da parte dell'allora presidente della Provincia di Genova Marta Vincenzi; gli scontri tra manifestanti e forze dell'ordine, causarono notevoli danni a propriet\u00e0 private e pubbliche. La grandissima maggioranza dei responsabili, sia tra i manifestanti che tra le forze dell'ordine, non venne mai identificata, mentre quasi tutti i fermati dalle forze dell'ordine nei giorni degli scontri, un totale di 329 arresti, sono poi risultati estranei ai fatti contestati, o non sono state individuate responsabilit\u00e0 specifiche a loro carico.\nAlcuni sospettarono la responsabilit\u00e0 da parte di simpatizzanti del movimento internazionale \"Black block\", il cui arrivo dell'ala pi\u00f9 estremista in Italia era stato preannunciato nelle settimane precedenti alle manifestazioni dalle autorit\u00e0 tedesche a quelle italiane ma, nonostante tali avvisi, essi non furono fermati alle frontiere diversamente da altri manifestanti, e i simpatizzanti di tale movimento - solitamente usi rivendicare come propria pratica di lotta azioni simili compiute in passato - questa volta negarono la propria responsabilit\u00e0, e prove di una partecipazione organizzata del gruppo non sono state rilevate.\nDa testimonianze di manifestanti e giornalisti che seguivano i cortei autorizzati, risulterebbe che parte dei componenti del gruppo di \"manifestanti violenti\" che vestivano di nero e che si mossero liberamente per la citt\u00e0 durante i cortei e le manifestazioni, non sembrava parlare italiano. Suscit\u00f2 polemiche anche la presenza dell'allora vice presidente del consiglio Gianfranco Fini nella sala operativa della questura genovese, presenza che da diversi giornalisti venne ritenuta inopportuna e criticamente messa in relazione agli abusi poi compiuti dalle forze dell'ordine.\nIl 14 dicembre 2007 24 manifestanti furono condannati in primo grado a complessivi 110 anni di carcere, per gli scontri in via Tolemaide e i cosiddetti fatti del \"blocco nero\"; tra i condannati, dieci furono giudicati responsabili per devastazione e saccheggio, tredici per danneggiamento e uno per lesioni, la resistenza a pubblico ufficiale venne derubricata per tre imputati in quanto i giudici ritennero che la resistenza alle cariche della polizia durante il corteo delle tute bianche era nel loro caso legittima, al contrario dei danneggiamenti successivi. In appello, nell'ottobre 2009, quindici dei manifestanti vennero poi assolti, sia per l'intervento della prescrizione, sia perch\u00e9 la carica dei carabinieri in via Tolemaide venne nuovamente valutata come illegittima e quindi la reazione a questa considerata una forma di legittima difesa, sia con assoluzione piena per una manifestante gi\u00e0 assolta in primo grado. Ai dieci condannati (accusati di devastazione e saccheggio) vennero tuttavia sensibilmente aumentate le pene rispetto a quelle erogate in primo grado, per un totale di 98 anni e 9 mesi di carcere. Nel 2017, la polizia inglese avrebbe svelato che tra i \"Black block\" a Genova era presente un poliziotto inglese infiltrato.\nLe violenze ai fermati presso la caserma di Bolzaneto.\nLe persone fermate e arrestate durante i giorni della manifestazione furono in gran parte condotte nella caserma di Genova Bolzaneto, che era stata approntata come centro per l'identificazione dei fermati, venendo poi trasferite in diverse carceri italiane; secondo il rapporto dell'ispettore Montanaro, frutto di un'indagine effettuata pochi giorni dopo il vertice, nei giorni della manifestazione transitarono per la caserma 240 persone, di cui 184 in stato di arresto, 5 in stato di fermo e 14 denunciate in stato di libert\u00e0, ma secondo altre testimonianze di agenti, gli arresti e le semplici identificazioni furono quasi 500.\nIn numerosi casi i fermati accusarono il personale delle forze dell'ordine di violenze fisiche e psicologiche e di mancato rispetto dei diritti degli imputati quali quello a essere assistiti da un legale o di informare qualcuno del proprio stato di detenzione; gli arrestati riferirono inoltre episodi di tortura: costretti a stare ore in piedi, con le mani alzate, senza avere la possibilit\u00e0 di recarsi al bagno, cambiare posizione o ricevere cure mediche, riferirono inoltre di un clima di euforia tra le forze dell'ordine per la possibilit\u00e0 di infierire sui manifestanti, e riportarono anche invocazioni a dittatori e a ideologie dittatoriali di matrice fascista, nazista e razzista, nonch\u00e9 minacce a sfondo sessuale nei confronti di alcune manifestanti.\nIl ministro della Giustizia in carica Roberto Castelli, che aveva visitato la caserma nelle stesse ore, dichiar\u00f2 di non essersi accorto di nulla, ugualmente conferm\u00f2 il magistrato antimafia Alfonso Sabella, che durante il vertice ricopriva il ruolo di ispettore del dipartimento dell'amministrazione penitenziaria ed era responsabile delle carceri provvisorie di Bolzaneto e San Giuliano. Sabella fu comunque tra i primi, gi\u00e0 una settimana dopo il G8, ad ammettere la possibilit\u00e0 che ci fossero state violenze da parte delle forze dell'ordine contro i manifestanti arrestati, pur escludendo che queste fossero state commesse da parte di quelle che erano a Bolzaneto sotto la sua responsabilit\u00e0). I giudici nei giorni successivi scarcerarono tutti i manifestanti per l'insussistenza delle accuse che ne avevano causato l'arresto.\nI pubblici ministeri al processo contro le forze dell'ordine riguardo ai fatti della caserma Bolzaneto riferirono di persone \"costrette a stare in piedi per ore e ore, fare la posizione del cigno e della ballerina, abbaiare per poi essere insultati con minacce di tipo politico e sessuale, colpiti con schiaffi e colpi alla nuca e anche lo strappo di piercing, anche dalle parti intime. Molte le ragazze obbligate a spogliarsi, a fare piroette con commenti brutali da parte di agenti presenti anche in infermeria\". Il P.M. Miniati parl\u00f2 dell'infermeria come un \"luogo di ulteriore vessazione\". Secondo la requisitoria dei pubblici ministeri \"i medici erano consapevoli di quanto stava accadendo, erano in grado di valutare la gravit\u00e0 dei fatti ed hanno omesso di intervenire pur potendolo fare, hanno permesso che quel trattamento inumano e degradante continuasse in infermeria\" specificando che \"soltanto un criterio prudenziale impedisce di parlare di tortura, certo, alla tortura si \u00e8 andato molto vicini\".\nIl 5 marzo 2010 i giudici d'appello di Genova, ribaltando la decisione di primo grado, emisero 44 condanne per i fatti di Bolzaneto e, nonostante l'intervenuta prescrizione, condann\u00f2 gli imputati a risarcire le vittime. Amnesty International sottoline\u00f2 l'importanza della sentenza, che riconobbe come a Bolzaneto ebbero luogo \u00abgravi violazioni dei diritti umani\u00bb, aggiungendo che la prescrizione sarebbe stata impedita se l'Italia avesse introdotto nel suo sistema penale il reato di tortura, come vi \u00e8 obbligata dalla firma della Convenzione ONU contro la Tortura del 1984. La Cassazione, nella motivazione della sua decisione del 2013, a proposito dei fatti di Bolzaneto, parla di un \"clima di completo accantonamento dei principi-cardine dello Stato di diritto\".\nCome nel caso di Arnaldo Cestaro prima e di altri dimostranti dopo per i fatti della scuola Diaz, per il fatto che in Italia le leggi non prevedessero a quel tempo il reato di tortura, un ricorso \u00e8 stato presentato alla Corte europea dei diritti dell'uomo di Strasburgo da 59 delle vittime dei pestaggi nella caserma di Bolzaneto. Il 26 ottobre 2017, la Corte di Strasburgo ha condannato l'Italia a risarcire 48 dei ricorrenti con cifre variabili tra i e gli euro a persona, a seconda delle lesioni subite e dei risarcimenti che alcuni di questi 48 avevano gi\u00e0 incassato dallo Stato. Gli altri 11 avevano ritirato il ricorso dopo che avevano concordato con lo Stato un indennizzo di euro per i danni subiti e le spese legali sostenute. Le motivazioni della sentenza imputano allo Stato italiano una responsabilit\u00e0 per le violenze delle forze dell'ordine e per non aver condotto indagini efficaci. Nella sentenza \u00e8 stato anche evidenziato che nessuno dei responsabili delle atrocit\u00e0 ha fatto un solo giorno di carcere\nLe accuse di Amnesty International e del Parlamento europeo.\nAmnesty International richiese ufficialmente nel 2002 un'indagine sull'operato delle forze dell'ordine nella gestione dell'ordine pubblico durante il G8 italiano, criticandone l'eccessiva violenza e chiedendo anche indagini in merito alle istruzioni impartite dai vertici. Secondo l'associazione, numerose segnalazioni di violazione dei diritti umani erano da verificare perch\u00e9 suffragate con evidenza da medici, fotografie e testimonianze.\nAmnesty International, pur accogliendo con favore l'apertura di una serie di indagini penali da parte dell'autorit\u00e0 giudiziarie italiane, ritenne che, vista l'ampiezza e la gravit\u00e0 delle accuse e il gran numero di cittadini stranieri con conseguente elevato livello di preoccupazione a livello internazionale, esse \"non siano sufficienti per fornire una risposta adeguata\". Raccomand\u00f2 quindi l'istituzione di un'apposita commissione d'inchiesta indipendente, ritenendo \"insoddisfacente e viziato da disaccordo e acrimonia\" il lavoro svolto dalla prima commissione nel 2001. Nel suo rapporto sui fatti di Genova, l'associazione ha parlato di \"una violazione dei diritti umani di proporzioni mai viste in Europa nella storia recente\".\nValutazioni dello stesso tenore sono state espresse in un documento emesso dalla sezione USA di Amnesty ancora a cinque anni dall'accaduto, sottolineando le inadempienze italiane in termini di rispetto dei diritti umani.\nA seguito degli eventi accaduti a Genova tra il 19 e il 21 luglio 2001, il Parlamento europeo ha approvato una \"Relazione sulla situazione dei diritti fondamentali nell'Unione europea (2001)\" nella quale, tra l'altro, \"deplora le sospensioni dei diritti fondamentali avvenute durante le manifestazioni pubbliche, e in particolare in occasione della riunione del G8 a Genova, come la libert\u00e0 di espressione, la libert\u00e0 di circolazione, il diritto alla difesa, il diritto all'integrit\u00e0 fisica\" ed \"esprime grande preoccupazione per il clima di impunit\u00e0 che sta sorgendo in alcuni Stati membri dell'Unione europea (Austria, Belgio, Francia, Italia, Portogallo, Svezia e Regno Unito), in cui gli atti illeciti e l'abuso della violenza da parte degli agenti di polizia e del personale carcerario, soprattutto nei confronti dei richiedenti asilo, dei profughi e delle persone appartenenti alle minoranze etniche, non vengono adeguatamente sanzionati ed esorta gli Stati membri in questione a privilegiare maggiormente tale questione nell'ambito della loro politica penale e giudiziaria\"."}
{"id": "1579802", "revid": "1762097", "url": "https://it.wikipedia.org/wiki?curid=1579802", "title": "Professor Challenger", "text": "George Edward Challenger, pi\u00f9 noto come professor Challenger, \u00e8 un personaggio romanzesco protagonista di una serie di storie fantascientifiche pubblicate da sir Arthur Conan Doyle tra il 1912 e il 1929. La prima e pi\u00f9 celebre \u00e8 \"Il mondo perduto\" (1912), che ha avuto numerose versioni cinematografiche e televisive.\nIl professor Challenger \u00e8 un brillante e anticonvenzionale scienziato. Diversamente dal compassato e analitico Sherlock Holmes, altro popolare personaggio di Conan Doyle, Challenger \u00e8 un carattere aggressivo e dominante.\nIl personaggio fu modellato dallo scrittore sulla figura del professor Ernest Rutherford, eccentrico e irascibile \"padre\" dell'atomo e della radioattivit\u00e0.\nSecondo il romanzo \"Il mondo perduto\", Challenger nasce a Largs, un villaggio di Strathclyde, Scozia, nel 1863. Studia medicina, zoologia e antropologia all'Universit\u00e0 di Edimburgo.\nCiclo del professor Challenger.\nStorie scritte da Arthur Conan Doyle con protagonista Challenger:\nFilmografia.\nGeorge E. Challenger \u00e8 stato interpretato da vari attori in diversi film e in una serie televisiva:"}
{"id": "1579803", "revid": "1573940", "url": "https://it.wikipedia.org/wiki?curid=1579803", "title": "Contea di Bamberg (Carolina del Sud)", "text": ""}
{"id": "1579807", "revid": "729019", "url": "https://it.wikipedia.org/wiki?curid=1579807", "title": "Zafferano (colore)", "text": "Lo zafferano \u00e8 una gradazione di giallo oro che ricorda il colore dell'omonima spezia.\nUtilizzo.\n\u00c8 uno dei colori usati dagli artigiani della kasbah di Ait-Ben-Haddou in Marocco, per creare dipinti visibili solo con l'uso di una fiamma, alla maniera dell'inchiostro simpatico.\nIl pittore statunitense Mark Rothko us\u00f2 varie gradazioni del colore per la sua opera \"Saffron\" (\"zafferano\" nella lingua italiana) del 1957.\nGradazioni.\nZafferano profondo.\nLo zafferano profondo \u00e8 il colore utilizzato nella banda pi\u00f9 alta della bandiera indiana, che rappresenta il colore dell'induismo."}
{"id": "1579809", "revid": "1573940", "url": "https://it.wikipedia.org/wiki?curid=1579809", "title": "Contea di Park (Wyoming)", "text": "La contea di Park (in inglese Park County) \u00e8 una contea dello Stato del Wyoming, negli Stati Uniti. La popolazione al censimento del 2000 era di 25786 abitanti. Il capoluogo di contea \u00e8 Cody."}
{"id": "1579813", "revid": "767487", "url": "https://it.wikipedia.org/wiki?curid=1579813", "title": "Contea di Platte (Wyoming)", "text": "La contea di Platte (in inglese Platte County) \u00e8 una contea dello Stato del Wyoming, negli Stati Uniti. La popolazione al censimento del 2000 era di 8807 abitanti. Il capoluogo di contea \u00e8 Wheatland."}
{"id": "1579815", "revid": "1448629", "url": "https://it.wikipedia.org/wiki?curid=1579815", "title": "Giuseppe Bignoli", "text": "Biografia.\nUltimo dopo due fratelli di statura normale, era affetto da nanismo e raggiunse solo un'altezza di 75 centimetri. Nel 1905 lasci\u00f2 Galliate insieme al circo equestre di Aristodemo Pellegrini. A 17 anni divent\u00f2 il pi\u00f9 piccolo cavallerizzo del mondo. Lavor\u00f2 presso i maggiori circhi equestri d'Italia e degli USA, tra cui il Wirt Brothers Circus e il Ringling Bros. e Barnum &amp; Bailey Circus.\nSi ritir\u00f2 dall'attivit\u00e0 nel 1926, a 34 anni di et\u00e0, abbastanza ricco da farsi costruire una casa a propria misura e un'automobile coi comandi al volante, con la quale si recava a Novara e al Ticino. Se si trovava a Galliate in occasione delle feste che si tenevano nella sala da ballo in Castello, il \"Bagonghi\" partecipava, \"con commozione generale\" dei presenti, entrando in sala in sella al suo cavallo bianco.\nNegli anni Trenta Bignoli era diventato talmente famoso che, sarcasticamente, Giuseppe Bastianini lo propose a Galeazzo Ciano come nuovo segretario del Partito Nazionale Fascista (con questa battuta, il gerarca perugino intendeva dileggiare l'idea di Starace secondo cui un uomo politico deve fare carriera anche in base alle sue abilit\u00e0 acrobatiche).\nIl 6 settembre 1939 si rec\u00f2 presso il Ticino, tra Galliate e Turbigo e col suo sandolino volle provare un passaggio tra i due pilastri centrali del ponte, dove l'acqua scorre creando mulinelli veloci. Travolto dalla corrente, il sandolino si capovolse e \"Bagonghi\", nonostante fosse un abile nuotatore, mor\u00ec annegato."}
{"id": "1579817", "revid": "1543377", "url": "https://it.wikipedia.org/wiki?curid=1579817", "title": "Contea di Sheridan (Wyoming)", "text": "La contea di Sheridan (in inglese Sheridan County) \u00e8 una contea dello Stato del Wyoming, negli Stati Uniti. La popolazione al censimento del 2014 era di 30.032 abitanti. Il capoluogo di contea \u00e8 Sheridan."}
{"id": "1579818", "revid": "1543377", "url": "https://it.wikipedia.org/wiki?curid=1579818", "title": "Contea di Sublette", "text": "La contea di Sublette (in inglese Sublette County) \u00e8 una contea dello Stato del Wyoming, negli Stati Uniti. La popolazione al censimento del 2000 era di 5920 abitanti. Il capoluogo di contea \u00e8 Pinedale."}
{"id": "1579820", "revid": "27723", "url": "https://it.wikipedia.org/wiki?curid=1579820", "title": "Nagyszalonta", "text": ""}
{"id": "1579822", "revid": "74801", "url": "https://it.wikipedia.org/wiki?curid=1579822", "title": "Contea di Sweetwater", "text": "La contea di Sweetwater (in inglese Sweetwater County) \u00e8 una contea dello Stato del Wyoming, negli Stati Uniti. La popolazione al censimento del 2014 era di abitanti. Il capoluogo di contea \u00e8 Green River."}
{"id": "1579823", "revid": "237256", "url": "https://it.wikipedia.org/wiki?curid=1579823", "title": "Vladimir Dezhurov", "text": ""}
{"id": "1579825", "revid": "38120", "url": "https://it.wikipedia.org/wiki?curid=1579825", "title": "Contea di Teton (Wyoming)", "text": "La contea di Teton (in inglese Teton County) \u00e8 una contea dello Stato del Wyoming, negli Stati Uniti. La popolazione al censimento del 2000 era di 18251 abitanti. Il capoluogo di contea \u00e8 Jackson (Wyoming).\nLa contea di Teton comprende l'area sciistica di Jackson Hole. Contiene inoltre, l'intero Parco nazionale del Grand Teton e il 40,4 % del Parco nazionale di Yellowstone."}
{"id": "1579826", "revid": "1318658", "url": "https://it.wikipedia.org/wiki?curid=1579826", "title": "Senape (colore)", "text": "Il senape \u00e8 un colore, cos\u00ec chiamato perch\u00e9 richiama la salsa omonima. \u00c8 una tonalit\u00e0 di giallo.\nLa prima volta che questo colore venne indicato come \"mustard\" (\"senape\" in inglese) fu nel 1886."}
{"id": "1579827", "revid": "1543377", "url": "https://it.wikipedia.org/wiki?curid=1579827", "title": "Contea di Uinta", "text": "La contea di Uinta (in inglese Uinta County) \u00e8 una contea dello Stato del Wyoming, negli Stati Uniti. La popolazione al censimento del 2014 era di abitanti. Il capoluogo di contea \u00e8 Evanston."}
{"id": "1579829", "revid": "767487", "url": "https://it.wikipedia.org/wiki?curid=1579829", "title": "Kidnapped - Il rapimento", "text": "Kidnapped - Il rapimento (\"The Chumscrubber\") \u00e8 un film indipendente del 2005. Il film, che \u00e8 composto da un ricco cast, \u00e8 il primo lungometraggio diretto dal regista canadese Arie Posin, ed \u00e8 stato presentato al Sundance Film Festival.\nTrama.\nIl film \u00e8 un ritratto amaro e cinico della provincia americana, dove in un quartiere di periferia, dove la vita scorre apparentemente perfetta, vive l'adolescente Dean Stiffle. Dean \u00e8 un teenager solitario, poco considerato dalla societ\u00e0 e poco ascoltato dalla famiglia, composta da un padre che lo usa come \"cavia\" per i suoi scritti di psicologia, una madre troppo attaccata al senso della famiglia e un fratello pi\u00f9 piccolo. Il suo unico amico \u00e8 Troy, che per\u00f2 si toglie la vita impiccandosi in camera sua, sar\u00e0 proprio Dean a trovare il corpo dell'amico, ma terr\u00e0 per s\u00e9 la notizia. Troy era un noto pusher che riforniva droghe alla scuola, cos\u00ec un gruppo di bulli cerca, attraverso Dean, di venire in possesso della scorta di Troy, a tutti i costi, fino al punto di minacciare di rapire ed uccidere il suo fratellino. Ma per loro disgrazia il bambino rapito risulta un'altra persona."}
{"id": "1579830", "revid": "399", "url": "https://it.wikipedia.org/wiki?curid=1579830", "title": "Bagonghi", "text": "Bagonghi, o nani Bagonghi, \u00e8 un desueto pseudonimo usato per definire i nani che lavorano nei circhi, nelle fiere e nei baracconi. \nL'origine del nome \u00e8 incerta, ma alcuni ritengono che derivi da \"Ba Kango\", nome di una trib\u00f9 pigmea dell'Africa occidentale. Tra la fine dell'Ottocento e l'inizio del Novecento risulterebbero aver lavorato nani con questo pseudonimo nei circhi Guillaume, Gatti &amp; Manetti e Barnum. Si ritiene che il primo Bagonghi sia stato Andrea Bernab\u00e8, che inizi\u00f2 la propria carriera nel Circo Zavatta nella seconda met\u00e0 del XIX secolo. Successivamente alcuni \"Bagonghi\" celebri in Italia sono stati Giuseppe Bignoli e Checco Medori al circo Togni, e Filippo Ruffa nei circhi Orfei. Uno dei pi\u00f9 noti Bagonghi fu poi l'artista circense Roberto Bianca,appartenente al circo Togni e scomparso accidentalmente il 25 agosto 1951, intossicato dai fumi mentre si apprestava a spegnere un incendio che a Bolzano aveva colpito i tendoni del circo Togni.\nNel linguaggio colloquiale \"bagonghi\" pu\u00f2 essere usato come epiteto scherzoso (quantomeno nelle intenzioni di chi lo pronuncia) nei confronti di una persona di statura bassa che tende a rendersi ridicola, giganteggiando su meriti che non ha o affrontando argomenti sui quali millanta una finta preparazione suscitando ilarit\u00e0 ai propri interlocutori. Nel contesto piemontese (e, pi\u00f9 in generale, settentrionale) l'epiteto suole indicare una persona dai modi sgraziati, o vestita con indumenti di taglia abbondante. \nBagonghi era anche il nome con cui fu definita la mascotte che Luigi Ontani disegn\u00f2 per il Comune di Milano nel 1996. Una statua che racchiude nella sagoma di un nano i caratteri della citt\u00e0: la barba di Leonardo, un panettone in testa e sopra il panettone la merda d'artista di Manzoni, un piede preso in prestito alla scrofa semilanuta, nella mano sinistra l'uovo di Piero Della Francesca, la Scala in bassorilievo nel petto e gli scudetti di Milan e Inter sulle spalle."}
{"id": "1579832", "revid": "1543377", "url": "https://it.wikipedia.org/wiki?curid=1579832", "title": "Contea di Washakie", "text": "La contea di Washakie (in inglese Washakie County) \u00e8 una contea dello Stato del Wyoming, negli Stati Uniti. La popolazione al censimento del 2000 era di 8289 abitanti. Il capoluogo di contea \u00e8 Worland."}
{"id": "1579833", "revid": "1573940", "url": "https://it.wikipedia.org/wiki?curid=1579833", "title": "Contea di Childress (Texas)", "text": ""}
{"id": "1579834", "revid": "1573940", "url": "https://it.wikipedia.org/wiki?curid=1579834", "title": "Contea di Cochran (Texas)", "text": ""}
{"id": "1579835", "revid": "1543377", "url": "https://it.wikipedia.org/wiki?curid=1579835", "title": "Contea di Weston", "text": "La contea di Weston (in inglese Weston County) \u00e8 una contea dello Stato del Wyoming, negli Stati Uniti. La popolazione al censimento del 2000 era di 6644 abitanti. Il capoluogo di contea \u00e8 Newcastle."}
{"id": "1579837", "revid": "1573940", "url": "https://it.wikipedia.org/wiki?curid=1579837", "title": "Contea di Coke (Texas)", "text": ""}
{"id": "1579839", "revid": "1573940", "url": "https://it.wikipedia.org/wiki?curid=1579839", "title": "Contea di Coleman (Texas)", "text": ""}
{"id": "1579840", "revid": "196390", "url": "https://it.wikipedia.org/wiki?curid=1579840", "title": "Pianeta Lucifero", "text": ""}
{"id": "1579841", "revid": "1573940", "url": "https://it.wikipedia.org/wiki?curid=1579841", "title": "Contea di Collin (Texas)", "text": ""}
{"id": "1579842", "revid": "1573940", "url": "https://it.wikipedia.org/wiki?curid=1579842", "title": "Contea di Collingsworth (Texas)", "text": ""}
{"id": "1579845", "revid": "1573940", "url": "https://it.wikipedia.org/wiki?curid=1579845", "title": "Contea di Colorado (Texas)", "text": ""}
{"id": "1579846", "revid": "1573940", "url": "https://it.wikipedia.org/wiki?curid=1579846", "title": "Contea di Comal (Texas)", "text": ""}
{"id": "1579847", "revid": "1573940", "url": "https://it.wikipedia.org/wiki?curid=1579847", "title": "Contea di Concho (Texas)", "text": ""}
{"id": "1579848", "revid": "1573940", "url": "https://it.wikipedia.org/wiki?curid=1579848", "title": "Contea di Cooke (Texas)", "text": ""}
{"id": "1579851", "revid": "237256", "url": "https://it.wikipedia.org/wiki?curid=1579851", "title": "F\u00ebdor Nikolaevi\u010d Jur\u010dikhin", "text": ""}
{"id": "1579852", "revid": "116866095", "url": "https://it.wikipedia.org/wiki?curid=1579852", "title": "Universit\u00e0 di Bonn", "text": "L'Universit\u00e0 di Bonn o Rheinische Friedrich-Wilhelms-Universit\u00e4t Bonn \u00e8 l'universit\u00e0 pubblica tedesca di Bonn. Fu fondata nel 1818, \u00e8 oggi una delle pi\u00f9 grandi universit\u00e0 tedesche con pi\u00f9 di 500 professori e oltre 27.000 studenti.\nL'universit\u00e0 accoglie l'associazione studentesca \"Corps Borussia Bonn\" di cui hanno fatto parte molti membri di rilievo."}
{"id": "1579856", "revid": "123073755", "url": "https://it.wikipedia.org/wiki?curid=1579856", "title": "Angelo Longoni (calciatore 1933)", "text": "Carriera.\nGiocatore.\nCresciuto calcisticamente nel Lecco, squadra della propria citt\u00e0, venne acquistato a 17 anni dal Milan, societ\u00e0 in cui tuttavia non ebbe modo di mettersi in luce, totalizzando solamente 15 presenze e 2 gol in massima serie nell'arco di quattro stagioni.\nLa sua esplosione avvenne con il trasferimento all'Atalanta, con la quale disput\u00f2 quasi 200 partite siglando 38 gol, riuscendo anche a guadagnare una convocazione in Nazionale. La partita in questione fu quella del 9 dicembre 1956 contro l'Austria, nella quale mise a segno i due gol della vittoria: nonostante questo \"exploit\" non venne pi\u00f9 richiamato nella Nazionale maggiore.\nDopo sette stagioni con la casacca neroazzurra venne ceduto alla Lazio prima, alla in Serie C poi, concludendo la propria carriera in Serie B nelle file del Lecco la stagione successiva.\nAllenatore.\n\u00c8 stato successivamente allenatore in Serie C e B con il Lecco Calcio dopo la promozione dalla C nel campionato 1971/1972 di Serie D, allenando tra le altre il Lecco, , il ed il Marsala."}
{"id": "1579861", "revid": "373458", "url": "https://it.wikipedia.org/wiki?curid=1579861", "title": "Epoca medioevale", "text": ""}
{"id": "1579862", "revid": "167080", "url": "https://it.wikipedia.org/wiki?curid=1579862", "title": "Inferire", "text": ""}
{"id": "1579865", "revid": "1073227", "url": "https://it.wikipedia.org/wiki?curid=1579865", "title": "Angelo Longoni", "text": ""}
{"id": "1579866", "revid": "767487", "url": "https://it.wikipedia.org/wiki?curid=1579866", "title": "Harlem Nights", "text": "Harlem Nights \u00e8 un film del 1989 diretto e interpretato da Eddie Murphy, qui alla sua prima regia.\nNel cast figurano anche Richard Pryor, Redd Foxx, e Arsenio Hall.\nTrama.\nNew York, 1938, ad Harlem il night club di Sugar Ray e del suo figlioccio Quick fa affari d'oro ma sono tempi duri per tutti. Anche i due simpatici proprietari del club se ne accorgono quando il detestabile Bugsy Calhoune (gangster e per di pi\u00f9 bianco) arriva a pretendere il versamento di una tangente, minacciandoli di \"spiacevoli ritorsioni\"."}
{"id": "1579868", "revid": "767487", "url": "https://it.wikipedia.org/wiki?curid=1579868", "title": "Turulung", "text": "Turulung (in ungherese \"T\u00farterebes\", in ucraino \"Terebi\u015f - \u0422\u0435\u0440\u0435\u0431\u0456\u0448\") \u00e8 un comune della Romania di 3.851 abitanti, ubicato nel distretto di Satu Mare, nella regione storica della Transilvania. \nTurulung \u00e8 un comune di lingua ungherese. La maggior parte degli abitanti \u00e8 cattolico (la maggioranza di rito romano - circa 1.900 - mentre gli altri - circa 350 - di rito greco). Ci sono anche cristiani riformati (100 fedeli).\nTurulung in un arco di 17 anni ha dato 3 vescovi per la Chiesa Romana: P\u00e1l Reizer (vescovo di Satu Mare: 1990-2002), Jen\u0151 Sch\u00f6nberger (vescovo di Satu Mare: 2003- ) e Ferenc Cserh\u00e1ti (vescovo ausiliare di Esztergom-Budapest, vescovo degli ungheresi fuori le frontiere: 2007- ).\nIl comune \u00e8 formato dall'unione di 3 villaggi: Dr\u0103gu\u0219eni, Turulung, Turulung-Vii."}
{"id": "1579869", "revid": "2001340", "url": "https://it.wikipedia.org/wiki?curid=1579869", "title": "Universit\u00e0 di Amburgo", "text": "L'Universit\u00e0 di Amburgo (, abbreviata come UHH) \u00e8 un'universit\u00e0 pubblica tedesca fondata il 28 marzo 1919, dall'unione di istituzioni preesistenti. Il campus principale \u00e8 nel quartiere Rotherbaum, ma alcune istituzioni affiliate, centri di ricerca e dipartimenti hanno sedi dislocate lungo tutto il territorio cittadino. \nL'Universit\u00e0 di Amburgo \u00e8 stata classificata tra le 200 migliori al mondo dal Times Higher Education, dallo Academic Ranking of World Universities, e dallo CWTS Leiden Ranking. All'Universit\u00e0 di Amburgo sono affiliati sette vincitori del Premio Nobel. Su scala nazionale, lo U.S. News &amp; World Report la classifica al settimo posto, mentre il QS World University Rankings la classifica al 14 posto su un total di 426 istituzioni di istruzione superiore.\nStoria.\nAll'inizio del Novecento, vi furono diverse petizioni al Senato e al Parlamento di Amburgo per l'istituzione di una universit\u00e0. Il senatore Werner von Melle cerc\u00f2 di soddisfare queste richieste lavorando all'unificazioni di diverse istituzioni di istruzione superiore. Tuttavia, questo piano non fu approvato. \nDopo la Prima guerra mondiale, von Melle venne eletto sindaco di Amburgo. Questi, insieme a Rudolf Ross, port\u00f2 avanti un progetto di riforma dell'istruzione amburghese, che culmin\u00f2 nella creazione dell'Universit\u00e0, nel 1919. Le prime facolt\u00e0 della nuova universit\u00e0 furono quelle di Legge e Scienze Politiche, di Medicina, di Filosofia, e di Scienze naturali.\nDurante il decennio successivo l'Universit\u00e0 inizi\u00f2 ad attirare ricercatori, studiosi e professori di grande rilevanza. Tra questi, lo storico dell'arte Aby Warburg, il filosofo Ernst Cassirer, lo psicologo William Stern, il fisico e matematico John von Neumann e il fisico Wolfgang Pauli. In quegli anni si formarono all'Universit\u00e0 di Amburgo il matematico, futuro vincitore del Premio Wolf per la matematica, Shiing-Shen Chern, il futuro premio Nobel per la medicina Hans Adolf Krebs e quello per la fisica Hans Jensen.\nL'avvento del regime nazista comport\u00f2 l'allontanamento di molte figure di spicco. \nAlla fine della Seconda guerra mondiale, l'Universit\u00e0 riprese le sue attivit\u00e0. Alle facolt\u00e0 gi\u00e0 esistenti si aggiunge della di Teologia, mentre la facolt\u00e0 di Legge venne separata dalle Scienze Sociali. Altre riorganizzazioni vennero effettuate in seguito ai movimenti studenteschi del 1968, ma vennero successivamente abrogate. Tra le personalit\u00e0 che studiarono all'Universit\u00e0 nel secondo dopo guerra figurano, i politici Helmut Schmidt e Wolfgang Sch\u00e4uble, e il filosofo Peter Sloterdijk. Il filosofo Michel Foucault vi tenne corsi tra il 1959 e il 1960. In ambito scientifico, hanno studiato all'Universit\u00e0 di Amburgo il vincitore del Premio Whitehead per la matematica Jens Marklof, il vincitore del Premio Nobel per la medicina Harald zur Hausen e il fisico, vincitore della Medaglia Max Planck, J\u00fcrgen Ehlers. \nL'Universit\u00e0 di Amburgo \u00e8 al momento suddivisa in otto facolt\u00e0: Legge, Economia e Scienze Sociali, Medicina, Educazione, Discipline Umanistiche, Matematica e Scienze Naturali, Psicologia, e Business Administration. \nStruttura.\nDal 2006 l'universit\u00e0 ha 6 centri di ricerca collaborativi, 6 gruppi di ricerca, 2 scuole di ricerca internazionale Max Planck, 13 gruppi di ricerca di giovani scienziati. Attualmente, l'universit\u00e0 \u00e8 suddivisa in 8 facolt\u00e0."}
{"id": "1579874", "revid": "767487", "url": "https://it.wikipedia.org/wiki?curid=1579874", "title": "Urziceni (Satu Mare)", "text": "Urziceni (in ungherese \"Csan\u00e1los\", in tedesco \"Schinal\") \u00e8 un comune della Romania di 1.517 abitanti, ubicato nel distretto di Satu Mare, nella regione storica della Transilvania. \nIl comune \u00e8 formato dall'unione di 2 villaggi: Urziceni e Urziceni-P\u0103dure."}
{"id": "1579876", "revid": "767487", "url": "https://it.wikipedia.org/wiki?curid=1579876", "title": "Giuseppe Moneta", "text": "Biografia.\nSulla formazione musicale di Moneta non si conosce nulla e poco si sa anche della sua giovent\u00f9 e delle sue prime attivit\u00e0 musicali: \u00e8 noto che compose, prima del 1779, una farsa dal titolo sconosciuto. Da quest'anno in poi la sua carriera compositiva procedette regolarmente sino alla fine del secolo: il 20 febbraio a San Giovannino degli Scolopi rappresent\u00f2 il suo primo oratorio, \"Il figliuol prodigo\", e il 1\u00ba giugno fu la volta della sua prima opera comica, il dramma giocoso \"I pastori delle Alpi\", data al Teatro di Borgo Ognissanti. Il 9 settembre nello stesso palcoscenico Moneta diresse al clavicembalo \"Il tamburo notturno\" di Giovanni Paisiello. Nei successivi 20 anni compose diverse opere, principalmente intermezzi e melodrammi, nonch\u00e9 lavori sacri e musica strumentale. Grazie ai successi ottenuti, nel 1791, fu nominaato maestro di cappella onorario della corte granducale toscana e pi\u00f9 tardi anche direttore della cappella della corte di Parma.\nConsiderazione sull'artista.\nSvariate composizioni drammatiche, cantate e melodrammi (tragedie liriche), di Moneta furono destinate per le celebrazioni della corte toscana, tra queste si ricorda la cantata \"L'Urano\", scritta per festeggiare le nozze di Francesco II d'Asburgo-Lorena nel 1788. Un altro lavoro suo di rilievo \u00e8 il melodramma \"Il Meleagro\" del 1785, il quale diede un certo contributo allo sviluppo della tragedia lirica in Italia, genere nato in Francia e in Germania negli anni settanta del Settecento. Altri suoi lavori facenti parte di questo genere operistico furono \"La vendetta di Medea\" (1787) e \"La morte di Sansone\" (1789). Tra i lavori comici ebbe invece particolare successo \"Il capitano Tenaglia\", messo in scena sia a Livorno e a Brescia nel carnevale del 1784 e a Genova nel 1786.\nCome accadde anche per gran parte dei compositori della Toscana della seconda met\u00e0 del XVIII secolo, i suoi lavori rimasero poco noti al di l\u00e0 dei confini del Granducato, e completamente sconosciuti oltralpe. Egli smise di comporre nel 1799, forse a causa dell'occupazione francese, la quale port\u00f2 il suo patrono, Ferdinando III, a rifugiarsi a Vienna."}
{"id": "1579878", "revid": "869733", "url": "https://it.wikipedia.org/wiki?curid=1579878", "title": "Balotelli", "text": ""}
{"id": "1579879", "revid": "767487", "url": "https://it.wikipedia.org/wiki?curid=1579879", "title": "Valea Vinului", "text": "Valea Vinului \u00e8 un comune della Romania di 1.989 abitanti, ubicato nel distretto di Satu Mare, nella regione storica della Transilvania. \nIl comune \u00e8 formato dall'unione di 4 villaggi: M\u0103riu\u0219, Ro\u0219iori, S\u00e2i, Valea Vinului."}
{"id": "1579888", "revid": "767487", "url": "https://it.wikipedia.org/wiki?curid=1579888", "title": "Vama (Satu Mare)", "text": "Vama (in ungherese \"V\u00e1mfalu\") \u00e8 un comune della Romania di 3.807 abitanti, ubicato nel distretto di Satu Mare, nella regione storica della Transilvania."}
{"id": "1579891", "revid": "767487", "url": "https://it.wikipedia.org/wiki?curid=1579891", "title": "Proof - La prova", "text": "Proof - La prova (\"Proof\") \u00e8 un film del 2005 diretto da John Madden e ispirato all'omonima opera teatrale di David Auburn, interpretata anche dalla Paltrow, che ne riprende il ruolo di protagonista.\nTrama.\nChicago: Catherine \u00e8 la figlia di Robert, un noto matematico che ha postulato alcune delle pi\u00f9 innovative teorie di campo. Professore all'universit\u00e0, ha in seguito avuto diversi problemi psichici ed \u00e8 stato accudito da Catherine negli ultimi anni della sua vita. Dal padre la figlia ha ereditato la genialit\u00e0 matematica, e, quando questi muore, anche lei comincia a dubitare della propria salute mentale entrando in un periodo di confusione, abbandonando gli studi universitari e chiudendosi in s\u00e9 stessa.\nClaire, la sorella maggiore, si presenta allora nell'Illinois per le esequie paterne con l'intento di portare Catherine a New York, per farla vedere da un analista. La situazione si aggrava quando la ragazza mostra ad Hal, ex-studente del padre e unico che si era mostrato in grado di capirla, un quaderno con una geniale dimostrazione di un teorema sui numeri primi che lei rivendica come propria, ma non viene creduta e la scoperta viene attribuita al padre.\nIl finale tuttavia \u00e8 lieto: il giovane scopre, attraverso un esame attento del postulato compiuto assieme a docenti universitari, come lo studio avesse previsto la conoscenza di metodi all'avanguardia che il padre, ormai instabile negli ultimi anni, non poteva conoscere. Claire \u00e8 comunque decisa a portare via la sorella. Venduta la casa paterna, prendono la via dell'aeroporto. Qui per\u00f2 Catherine, convintasi del proprio valore e della possibilit\u00e0 di riprendere i propri studi, fugge ritrovando al campus universitario Hal, che insieme a lei si mette ad analizzare la ricerca matematica in una scena che lascia presagire come la ragazza riprender\u00e0 in mano la propria vita."}
{"id": "1579892", "revid": "767487", "url": "https://it.wikipedia.org/wiki?curid=1579892", "title": "Veti\u0219", "text": "Veti\u0219 \u00e8 un comune della Romania di 4.700 abitanti, ubicato nel distretto di Satu Mare, nella regione storica della Transilvania. \nIl comune \u00e8 formato dall'unione di 3 villaggi: Decebal, Oar, Veti\u0219."}
{"id": "1579893", "revid": "167080", "url": "https://it.wikipedia.org/wiki?curid=1579893", "title": "Liste di proscrizione", "text": ""}
{"id": "1579894", "revid": "287204", "url": "https://it.wikipedia.org/wiki?curid=1579894", "title": "Vetis", "text": ""}
{"id": "1579895", "revid": "160376", "url": "https://it.wikipedia.org/wiki?curid=1579895", "title": "Meftah Ghazala", "text": ""}
{"id": "1579897", "revid": "1573940", "url": "https://it.wikipedia.org/wiki?curid=1579897", "title": "Chiesa dei Santi Gervasio e Protasio (Nadro)", "text": "La chiesa dei Santi Gervasio e Protasio sorge a Nadro, nella media Val Camonica.\nCaratteristiche.\nLo studioso don Alessandro Sina ritiene che la fondazione della struttura sia attribuibile ai monaci di Tours, presenti in Valle Camonica nell'VIII secolo. \u00c8 orientata est-ovest, con l'ingresso verso ponente.\nEssa fu rimaneggiata nel XVI secolo dopo la visita di San Carlo Borromeo in Valle Camonica: venne ordinato di chiudere la porta meridionale della chiesa, chiudere con cancelli l'ingresso della stessa, dividere i banchi tra maschi e femmine, trasformare la cappella di San Rocco, che era sotto la cura dei disciplini di Nadro, in sagrestia togliendovi tutte le sepolture. Il campanile, oggi leggermente pendente, porta la data del 1611.\nViene inoltre ricordato che:\nVi \u00e8 conservata una \"Crocefissione\" di Grazio Cossali firmata e datata 1615.\nIl 19 maggio 1683 iniziano i lavori per l'ampliamento alla sua forma attuale, che finiranno il 9 aprile 1691, come \u00e8 riportato da un documento della vicinia.. Nel 1895 vi fu un rovinoso incendio che devast\u00f2 la struttura: l'anno seguente venne chiamato a riaffrescare la parrocchiale il pittore di Esine Antonio Guadagnini."}
{"id": "1579898", "revid": "114261878", "url": "https://it.wikipedia.org/wiki?curid=1579898", "title": "Computer performance", "text": "La performance di un computer (in inglese \"computer performance\", prestazioni del computer) \u00e8 la quantit\u00e0 di lavoro utile prodotto da un computer in relazione al tempo e alle risorse disponibili.\nDescrizione.\nA seconda del contesto, una buona performance \u00e8 data da uno o pi\u00f9 dei seguenti parametri:\nSulle prestazioni del computer incidono sia le periferiche hardware che la qualit\u00e0 del software. Le prime forniscono la potenza di calcolo pura, il secondo ha il compito di completare un lavoro con la massima efficienza.\nIn termini quantitativi, la performance di un computer pu\u00f2 essere valutata con varie misurazioni, come ad esempio latenza, larghezza di banda, tempo di risposta, tempo di completamento ecc.\nEsistono diversi metodi di misurazione nei vari contesti e vengono definiti benchmark (dall'inglese \"punto di riferimento\").\nVi sono benchmark specifici per la valutazione delle performance specifiche e altri benchmark, detti \"benchmark sintetici\", che restituiscono un punteggio derivato dalla somma di vari test specifici.\nLa veridicit\u00e0 di questi test \u00e8 fonte di discussioni e dibattiti, ed \u00e8 in generale ritenuta poco affidabile per l'elevata variabilit\u00e0 dei contesti in cui viene utilizzato un computer."}
{"id": "1579901", "revid": "1305772", "url": "https://it.wikipedia.org/wiki?curid=1579901", "title": "01011001", "text": "01011001 \u00e8 il settimo album in studio del gruppo musicale olandese Arjen Anthony Lucassen, pubblicato il 25 gennaio 2008 dalla Inside Out Music.\nIl titolo dell'album, in codice ASCII, significa Y, che altri non \u00e8 che il titolo del primo disco; Y \u00e8 anche il nome del pianeta della razza Forever.\nIl disco.\nSi tratta di un'opera rock caratterizzata da sonorit\u00e0 pi\u00f9 aggressive e tenaci delle opere precedenti. Al disco hanno partecipato artisti quali Simone Simons, Hansi K\u00fcrsch, Daniel Gildenl\u00f6w, o ancora J\u00f8rn Lande e Bob Catley che, con il loro supporto artistico, contribuiscono all'economia dell'opera. Come svolto in precedenza, Arjen Anthony Lucassen ha legato \"01011001\" con gli album precedenti; diversamente, per\u00f2, si limita a sviluppare ci\u00f2 che negli altri album \u00e8 gi\u00e0 stato detto o menzionato, approfondendo le razze \"Forever\" e \"Man\" e ci\u00f2 che li ha portati alla distruzione.\nIl primo disco, denominato \"Y\", rispecchia la scelta di Lucassen di narrare i fatti nel pianeta omonimo, mentre il secondo disco, denominato \"Earth\", \u00e8 invece ambientato sulla Terra. Il cuore delle vicende sviluppate culmina in \"The Sixth Extinction\", brano conclusivo dell'album, in cui i Forever ritrovano uno slancio di speranza e quindi le emozioni perdute; ci\u00f2 fa s\u00ec che si liberino dalla schiavit\u00f9 delle macchine e che ritrovino una nuova civilt\u00e0, ricostruita con il supporto del progetto \"\". Il tutto \u00e8 accompagnato da una mescolanza di voci e di strumenti che enfatizzano i momenti, ora con toni malinconici, ora con toni densi di speranza; per terminare progressivamente in un coro finale intriso delle emozioni positive dei Forever.\nInoltre, vi sono quattro brani che si discostano dalla narrazione principale per focalizzarsi sulla civilt\u00e0 umana:\nTracce.\nTesti e musiche di Arjen Anthony Lucassen, eccetto dove indicato."}
{"id": "1579902", "revid": "767487", "url": "https://it.wikipedia.org/wiki?curid=1579902", "title": "Viile Satu Mare", "text": "Viile Satu Mare (in ungherese \"Szatm\u00e1rhegy\", in tedesco \"Weinberg\") \u00e8 un comune della Romania di 3.202 abitanti, ubicato nel distretto di Satu Mare, nella regione storica della Transilvania. \nIl comune \u00e8 formato dall'unione di 5 villaggi: Cionche\u0219ti, Medi\u0219a, T\u0103t\u0103re\u0219ti, Tireac, Viile Satu Mare."}
{"id": "1579904", "revid": "638792", "url": "https://it.wikipedia.org/wiki?curid=1579904", "title": "Shuichi Akai", "text": ""}
{"id": "1579905", "revid": "638792", "url": "https://it.wikipedia.org/wiki?curid=1579905", "title": "Shuuichi Akai", "text": ""}
{"id": "1579911", "revid": "729019", "url": "https://it.wikipedia.org/wiki?curid=1579911", "title": "Casa-torre (Nadro)", "text": "La casa-torre di Nadro \u00e8 un edificio medievale che sorge al centro dell'abitato e a partire dal quale si svilupp\u00f2 il centro storico del paese.\nLa torre, a base quadrata, \u00e8 alta circa 25 metri e misura esternamente circa 5,50 x 5,50 m ed internamente 2 x 2 m. Lo spessore dei muri varia tra 1,70 m alla base e 1,30 m al terzo piano. La muratura \u00e8 costituita da conci di arenaria, graniti e pietre calcaree di dimensioni variabili.\nNon si conosce la data di costruzione del fortilizio, tuttavia sembra che nel XIII secolo esistesse una torre di propriet\u00e0 vescovile, acquistata e rimaneggiata nel 1423 dalla famiglia Gaioni."}
{"id": "1579914", "revid": "45891", "url": "https://it.wikipedia.org/wiki?curid=1579914", "title": "Ruhrgebiet", "text": ""}
{"id": "1579915", "revid": "842", "url": "https://it.wikipedia.org/wiki?curid=1579915", "title": "Sim City 4 Deluxe", "text": ""}
{"id": "1579916", "revid": "118031", "url": "https://it.wikipedia.org/wiki?curid=1579916", "title": "Jean de Meun", "text": ""}
{"id": "1579919", "revid": "729019", "url": "https://it.wikipedia.org/wiki?curid=1579919", "title": "Maultier", "text": "Maultier (in tedesco: \"mulo\") \u00e8 la denominazione data ad una serie di autocarri semicingolati tedeschi impiegati durante la seconda guerra mondiale, derivati da diversi modelli di autocarri ruotati Opel, Mercedes-Benz, Alfa Romeo e Ford. L'identificativo militare in seno a Wehrmacht e SS era Sonderkraftfahrzeug 4 (abbreviato in Sd.Kfz. 4).\nStoria.\nDurante il terribile inverno del 1941-42 l'esercito tedesco si rese conto che i suoi mezzi logistici erano inadeguati nelle terribili condizioni di guerra sul fronte sovietico, con fango e gelo che stringevano in una morsa tutto quello che si muoveva. Per non restare del tutto bloccati, erano necessari i semicingolati, ma utilizzare questi mezzi come trasporto piuttosto che come porta-armi e truppa non era certo un modo per aumentare l'aggressivit\u00e0 delle forze terrestri tedesche.\nAllora venne presa la decisione di unire due debolezze in una forza. I carri leggeri Panzer II erano oramai necessariamente da ritirare data la loro efficacia pressoch\u00e9 nulla. La loro struttura cingolata era per\u00f2 molto funzionale, con una cingolatura su 4 rulli di sostegno con sospensioni a molla in 2 carrelli, ruota motrice anteriore e di rinvio posteriore; non vi erano rulli di rinvio.\nGli autocarri Opel e Daimler-Benz erano ottimi veicoli da trasporto, ma con mobilit\u00e0 relativamente ridotta, essendo per lo pi\u00f9 4\u00d72. Allora venne sostituito l'assale posteriore degli autocarri con il treno del carro leggero, tanto da dare l'impressione di essere autocarri con un carro leggero \"sotto\". La modifica si dimostr\u00f2 efficace e economica.\nIl nome Maultier significa \"mulo\" in tedesco, ed era per l'appunto adeguato, sia per le fatiche che l'aspettavano che per la sua origine, carro e autocarro insieme. I mezzi ottenuti negli stabilimenti Opel, specie con gli Opel typ S, vennero usati sia come mezzi logistici, ma anche come porta arma, muniti di mitragliere, e veicoli da combattimento blindati, come il Sd.Kfz. 4; da quest'ultimo fu sviluppato il lanciarazzi Panzerwerfer Sd.Kfz. 4/1."}
{"id": "1579920", "revid": "125687675", "url": "https://it.wikipedia.org/wiki?curid=1579920", "title": "Canada francese", "text": "Il Canada francese, o piu precisamente Canada francofono (in francese: \"Canada francophone\"; in inglese: \"French Canada\"), \u00e8 l'insieme delle zone del Canada nelle quali la lingua maggiormente diffusa \u00e8 il francese.\nFanno parte di questi territori - un tempo appartenenti alla Nuova Francia - la provincia del Qu\u00e9bec (che fra le province canadesi \u00e8 la pi\u00f9 estesa territorialmente e la seconda per numero di abitanti dopo l'Ontario), dove il francese \u00e8 l'unica lingua ufficiale, il Nuovo Brunswick, provincia bilingue in cui il francese costituisce la madrelingua di un terzo degli abitanti, e alcune zone dell'Ontario orientale e settentrionale confinanti con il Qu\u00e9bec.\nPer riferirsi al francese parlato in Canada si \u00e8 soliti parlare di francese canadese, termine che raccoglie il francese del Qu\u00e9bec (parlato nell'omonima provincia) e il francese acadiano (parlato nel Nuovo Brunswick).\nSignificato storico ed etimologico.\nSul piano storico, il Canada francese \u00e8 la porzione di territorio abitata da etnie che si definiscono franco-canadesi, distribuite lungo la valle del fiume San Lorenzo, nella regione che un tempo era chiamata Nuova Francia. Geograficamente, tale territorio corrisponde alla parte meridionale dell'odierno Qu\u00e9bec, esclusa la zona delle \"Eastern Townships\".\nQuesta zona fu successivamente rinominata in diversi modi: provincia del Qu\u00e9bec (nel 1763), Basso Canada (nel 1791), Canada East (nel 1840) e quindi nuovamente provincia del Qu\u00e9bec (nel 1867).\nLe comunit\u00e0 franco-canadesi insediatesi nel Nord America erano dislocate inizialmente fra le citt\u00e0 e le province di Gravelbourg, Saskatchewan; Hawkesbury, Montr\u00e9al; Manchester nel New Hampshire e Burlington, nell'Ontario.\nPur facendone parte territorialmente, a causa della cosiddetta diaspora del Qu\u00e9bec, non facevano parte di queste comunit\u00e0 gli abitanti della contea municipale regionale di Pontiac, di Stanstead e di alcune delle altre prime comunit\u00e0 locali. Le comunit\u00e0 francofone presenti negli Stati Uniti erano chiamate \"Little Canadas\".\nSul piano etimologico, il termine \"francofono\" attribuito agli abitanti del Canada francese va al di l\u00e0 del puro uso della lingua francese o del fatto di essere nativi di questa regione. Vengono associati ad essa, infatti, anche abitanti che si esprimono in dialetti locali ma che si riconoscono maggiormente nella societ\u00e0 e nella cultura di stampo francese piuttosto che in quella di tipo inglese.\nI canadesi francofoni si definiscono \"Qu\u00e9b\u00e9cois\" nelle regioni del Qu\u00e9bec, \"Acadien\" nel Canada atlantico, \"Fransaskois\" nel Saskatchewan, \"Franco-Manitobain\" nel Manitoba, \"Franco-Ontarien\" nell'Ontario, \"Franco-Albertain\" nell'Alberta, \"Franco-Colombien\" nella Columbia Britannica, \"Franco-Terreneuvien\" in Terranova e Labrador, \"Franco-Yukonais\" nello Yukon e \"Franco-T\u00e9nois\" nei Territori del Nord-Ovest e \"Franco-Nunavois\" nel Nunavut.\nCon l'eccezione degli \"Acadien\" la cui storia \u00e8 complessivamente differente, molti franco-canadesi hanno le loro origini nel Qu\u00e9bec, sebbene vi siano numerose recenti correnti di immigrazione da altre comunit\u00e0 francofone, come ad esempio da Haiti."}
{"id": "1579924", "revid": "345405", "url": "https://it.wikipedia.org/wiki?curid=1579924", "title": "Boc\u0219a", "text": ""}
{"id": "1579926", "revid": "767487", "url": "https://it.wikipedia.org/wiki?curid=1579926", "title": "Zaz\u00e0 (film 1923)", "text": "Zaz\u00e0 \u00e8 un film del 1923 diretto da Allan Dwan.\nTrama.\nZaza, una canzonettista parigina di music hall, si innamora di un diplomatico, Bernard Dufresne, credendolo scapolo. Ma Florianne, una sua collega gelosa, le rivela che l'uomo \u00e8 gi\u00e0 sposato. Anche se Dufresne vorrebbe divorziare, Zaz\u00e0 rinuncia all'amore per salvare la famiglia di lui. Anni dopo, Zaz\u00e0 ritrover\u00e0 Dufresne dopo che \u00e8 rimasto vedovo.\nProduzione.\nIl film fu prodotto dalla Famous Players-Lasky Corporation.\nLa commedia originale \u00e8 stata scritta da Pierre Berton e da Charles Simon: negli Stati Uniti probabilmente \u00e8 pi\u00f9 conosciuto l'adattamento inglese di David Belasco.\nNel 1899, a Broadway la pi\u00e8ce venne interpretata da Mrs. Leslie Carter. And\u00f2 in scena al Garrick Theatre il 9 gennaio 1899.\nDistribuzione.\nDistribuito dalla Paramount Pictures, il film - presentato da Adolph Zukor - usc\u00ec nelle sale cinematografiche USA il 21 ottobre dopo esser stato presentato in prima il 16 settembre 1923.\nDate di uscita.\nIMDb"}
{"id": "1579930", "revid": "659223", "url": "https://it.wikipedia.org/wiki?curid=1579930", "title": "Salvatore Carnevale", "text": "Biografia.\nBracciante e sindacalista socialista di Sciara (PA) venne assassinato a colpi di lupara a 31 anni, all'alba del 16 maggio 1955, mentre si recava a lavorare in una cava di pietra gestita dall'impresa Lambertini. I killer lo uccisero mentre percorreva la mulattiera (trazzera) di contrada \"Cozze secche\".\nCarnevale aveva dato molto fastidio ai proprietari terrieri per difendere i diritti dei braccianti agricoli: era infatti molto attivo politicamente nel sindacato e nel movimento contadino.\nNel 1951 aveva fondato la sezione del Partito Socialista Italiano di Sciara ed aveva organizzato la Camera del lavoro.\nNel 1952 aveva rivendicato per i contadini la ripartizione dei prodotti agricoli ed era riuscito ad accordarsi con la principessa Notabartolo. Nell'ottobre 1951 aveva organizzato i contadini nell'occupazione simbolica delle terre di contrada \"Giardinaccio\" della principessa.\nCarnevale per questo fu arrestato e uscito dal carcere si trasfer\u00ec per due anni a Montevarchi in Toscana, dove scopr\u00ec una cultura dei diritti dei lavoratori pi\u00f9 forte e radicata.\nNell'agosto 1954 torn\u00f2 in Sicilia, dove cerc\u00f2 di trasferire nella lotta contadina le sue esperienze settentrionali. Fu nominato segretario della Lega dei lavoratori edili di Sciara.\nTre giorni prima di essere assassinato era riuscito ad ottenere le paghe arretrate dei suoi compagni e il rispetto della giornata lavorativa di otto ore.\nDel suo omicidio vennero accusati quattro mafiosi di Sciara dipendenti della principessa Notarbartolo: l'amministratore del feudo Giorgio Panzeca, il magazziniere Antonio Mangiafridda, il sorvegliante Luigi Tardibuono e il campiere Giovanni di Bella.\nNel processo, la parte civile costituita dalla madre Francesca Serio, fu rappresentata dal futuro presidente della Repubblica, il socialista Sandro Pertini, e dagli avvocati Nino Taormina e Nino Sorgi (che molte volte difese il quotidiano L'Ora da querele di politici collusi con la mafia), anche loro socialisti come Carnevale.\nIl processo di 1\u00ba grado si svolse a Santa Maria Capua Vetere per \"legitima suspicione\". Il 21 dicembre 1961 i quattro imputati vennero condannati all'ergastolo. Nel collegio di difesa degli imputati compariva anche un altro futuro presidente della Repubblica, l'avvocato Giovanni Leone.\nIl 3 febbraio 1965, in appello e in Cassazione, il verdetto fu ribaltato e gli imputati furono assolti per insufficienza di prove."}
{"id": "1579931", "revid": "125571242", "url": "https://it.wikipedia.org/wiki?curid=1579931", "title": "Boarding Gate", "text": "Boarding Gate \u00e8 un film del 2007 diretto da Olivier Assayas, presentato fuori concorso al 60\u00ba Festival di Cannes.\nTrama.\nUna ex prostituta italiana, Sandra, rivede il suo amante di un tempo Miles, un finanziere internazionale. La loro relazione \u00e8 fatta di fascino e repulsione reciproci, d'attrazione sessuale e monetaria che li conduce a dei giochi pericolosi e a dei rapporti perversi. Dopo aver ucciso Miles e a causa di un'accusa riguardo allo spaccio di droga Sandra \u00e8 obbligata a partire per Hong Kong dove lei scappa pi\u00f9 volte a dei sicari e dove scopre che lei \u00e8 la vera complice dell'omicidio che ha commesso."}
{"id": "1579933", "revid": "287204", "url": "https://it.wikipedia.org/wiki?curid=1579933", "title": "Parlami d'amore (Giorgia)", "text": "Parlami d'amore \u00e8 una canzone del 1999 di Giorgia, estratta come singolo dall'album \"Girasole\".\nLa canzone \u00e8 una cover in lingua italiana di \"Listen with Your Heart\" di Diane Warren, la cui traduzione \u00e8 stata curata dalla stessa Giorgia, mentre la musica \u00e8 accreditata alla stessa Warren."}
{"id": "1579938", "revid": "309289", "url": "https://it.wikipedia.org/wiki?curid=1579938", "title": "Timpton", "text": "Il Timpton () \u00e8 un fiume della Russia siberiana orientale (Repubblica Autonoma della Jacuzia-Sacha), affluente di destra dell'Aldan nel bacino della Lena.\nNasce all'estremit\u00e0 meridionale della Jacuzia, dal versante settentrionale dei monti Stanovoj e scorre con direzione nord-orientale tagliando in due l'Altopiano dell'Aldan, di cui costituisce uno dei principali assi idrografici. Nel suo bacino sorgono le citt\u00e0 di Nerjungri e \u010cul'man, gli unici centri abitati di un certo rilievo.\nI principali affluenti del fiume sono Nel'gjuu (115\u00a0km), Sejmd'\u0117 (142), D'oltulaach (123) dalla destra idrografica, Iengra (148), \u010cul'man (109), Chatami (156), Bol'\u0161oj Yllymach (86) dalla sinistra.\nIl Timpton, analogamente a tutti gli altri fiumi della zona, soffre di lunghi periodi di congelamento delle acque (met\u00e0 ottobre - met\u00e0 maggio), seguiti, in tarda primavera-estate, da abbondanti piene."}
{"id": "1579940", "revid": "125570682", "url": "https://it.wikipedia.org/wiki?curid=1579940", "title": "Les Destin\u00e9es sentimentales", "text": "Les Destin\u00e9es sentimentales \u00e8 un film del 2000 diretto da Olivier Assayas, basato sul romanzo omonimo di Jacques Chardonne.\nFu presentato in concorso al 53\u00ba Festival di Cannes."}
{"id": "1579941", "revid": "287204", "url": "https://it.wikipedia.org/wiki?curid=1579941", "title": "Almasu", "text": ""}
{"id": "1579950", "revid": "2166030", "url": "https://it.wikipedia.org/wiki?curid=1579950", "title": "Johan H\u00e5kansson", "text": "Biografia.\nLe prime attivit\u00e0 di cui si \u00e8 a conoscenza riguardano il lavoro di insegnante a S\u00f6derk\u00f6ping e l'attivit\u00e0 di canonico a Link\u00f6ping. Nel 1411 entr\u00f2 all'abbazia di Vadstena. Nel 1418 si rec\u00f2 a Roma per svolgere un'importante commissione e torn\u00f2 in patria nel 1420.\nNel 1421 J\u00f6ns Gerekesson, Arcivescovo di Uppsala, primate della Chiesa di Svezia, lasci\u00f2 la sua carica. Eric di Pomerania, il sovrano svedese, scelse Johan H\u00e5kansson fra tre candidati.\nLa sua esperienza monacale segn\u00f2 la sua opera arcivescovile. Permise che i membri del clero fossero esentati dalle tasse e fece costruire un palazzo permanente per il primate di Svezia, distrutta durante la guerra di liberazione di Gustavo Vasa nel 1522."}
{"id": "1579951", "revid": "133248", "url": "https://it.wikipedia.org/wiki?curid=1579951", "title": "Alma\u0219u", "text": ""}
{"id": "1579957", "revid": "287204", "url": "https://it.wikipedia.org/wiki?curid=1579957", "title": "Babeni", "text": ""}
{"id": "1579959", "revid": "307923", "url": "https://it.wikipedia.org/wiki?curid=1579959", "title": "B\u0103beni", "text": ""}
{"id": "1579962", "revid": "74801", "url": "https://it.wikipedia.org/wiki?curid=1579962", "title": "Contea di Paulding (Georgia)", "text": "La contea di Paulding (in inglese Paulding County) \u00e8 una contea dello Stato della Georgia, negli Stati Uniti. La popolazione al censimento del 2000 era di abitanti. Il capoluogo di contea \u00e8 Dallas."}
{"id": "1579963", "revid": "120843235", "url": "https://it.wikipedia.org/wiki?curid=1579963", "title": "Quinto Romano", "text": "Quinto Romano (\"Quint\" in dialetto milanese, IPA: ) \u00e8 un quartiere di Milano appartenente al Municipio 7.\nCircondato da Parco delle Cave, Boscoincitt\u00e0 e Parco di Trenno, Quinto Romano sorge al centro del grande polmone verde della periferia occidentale della citt\u00e0.\nConfina a sud con Baggio, a ovest con la Tangenziale Ovest e Settimo Milanese, verso nord con la SS11 e verso est con Quarto Cagnino. \nStoria.\nIl nome deriva dal fatto che il nucleo iniziale del borgo era distante 5 miglia romane dal centro della citt\u00e0 di Milano e verosimilmente era il luogo di una delle stazioni di posta posizionate in modo regolare ad intervalli di un miglio su tutte le strade romane. Tale origine \u00e8 comune a svariati altri borghi nei pressi di Milano, tuttora autonomi ovvero inglobati dalla metropoli: Quarto Oggiaro, Quarto Cagnino, Quinto de' Stampi, Quintosole, Sesto San Giovanni, Sesto Ulteriano, Settimo Milanese, \"Cascina Occhiate\" (Brugherio), \"Cascina Occhi\u00f2\" (San Giuliano Milanese), Novate Milanese, e di altre grandi citt\u00e0 italiane. Il suo territorio confinava con Trenno a nord, Quarto Cagnino ad est, Baggio a sud, e Settimo Milanese e Figino di Milano ad ovest.\nNel 1757, a causa della riforma teresiana, vi vengono annesse Cassina del Maino, Cassina Caldera e Cascina Malpaga, che restano frazioni fino al principio del 1800.\nDa Quinto Romano, in epoca romana, passava la via delle Gallie, strada romana consolare fatta costruire da Augusto per collegare la Pianura Padana con la Gallia. Compresa nella parrocchia di Trenno, nell'estimo voluto dall'imperatrice Maria Teresa nel 1771 Quinto Romano contava 338 abitanti. In et\u00e0 napoleonica, nel 1809, il comune di Quinto Romano fu annesso a Figino, a sua volta incorporato a Settimo nel 1811: furono comunque gli austriaci ad annullare il tutto nel 1816. All'Unit\u00e0 nel 1859, Quinto Romano aveva 630 abitanti, mentre al primo censimento nazionale del 1861 ne venivano registrati 716. Nel 1869 fu soppresso come comune autonomo, diventando frazione dell'allora comune di Trenno, a sua volta annesso a Milano nel 1923.\nQuinto Romano, anche per la considerevole distanza dal centro di Milano, mantenne un aspetto rurale fino agli anni sessanta del Novecento, rimanendo una borgata agricola ricca di cascine. A tutt'oggi il quartiere ha conservato alcune caratteristiche agricole che si mescolano allo sviluppo urbano tipico di un quartiere periferico di una grande citt\u00e0.\nSociet\u00e0.\nLa popolazione del quartiere ha una palese percezione di una propria identit\u00e0 locale ed un atteggiamento costruttivo, che si esplicita nella costituzione di associazioni di sostegno sociale come Viverequinto.\nDegni di nota a Quinto Romano sono il parco acquatico \"Acquatica Park\" ed il campeggio di \"Citt\u00e0 di Milano\", l'unico presente nel territorio comunale ed entrambi siti in via Gaetano Airaghi. In Via Caldera 85 c'\u00e8 il campo da calcio della Vercellese 1926. Dal 2005 \u00e8 attiva la cooperativa sociale Nuove Risorse che offre uno spazio compiti, una Biblioteca e attivit\u00e0 culturali e didattiche per ragazzi ed adulti.\nInfrastrutture e trasporti.\nFra il 1879 e il 1957 in localit\u00e0 San Romanello era presente una fermata della tranvia Milano-Magenta altres\u00ec nota con il soprannome di \"Gambadelegn\"."}
{"id": "1579965", "revid": "287204", "url": "https://it.wikipedia.org/wiki?curid=1579965", "title": "Contea di Peach", "text": "La contea di Peach (in inglese Peach County) \u00e8 una contea dello Stato della Georgia, negli Stati Uniti. La popolazione al censimento del 2000 era di 23 668 abitanti. Il capoluogo di contea \u00e8 Fort Valley."}
{"id": "1579967", "revid": "74801", "url": "https://it.wikipedia.org/wiki?curid=1579967", "title": "Contea di Pickens (Georgia)", "text": "La contea di Pickens (in inglese Pickens County) \u00e8 una contea dello Stato della Georgia, negli Stati Uniti. La popolazione al censimento del 2000 era di abitanti. Il capoluogo di contea \u00e8 Jasper."}
{"id": "1579968", "revid": "256896", "url": "https://it.wikipedia.org/wiki?curid=1579968", "title": "Madrone", "text": ""}
{"id": "1579969", "revid": "767487", "url": "https://it.wikipedia.org/wiki?curid=1579969", "title": "Contea di Pierce (Georgia)", "text": "La contea di Pierce (in inglese Pierce County) \u00e8 una contea dello Stato della Georgia, negli Stati Uniti. La popolazione al censimento del 2000 era di 15,636 abitanti. Il capoluogo di contea \u00e8 Blackshear."}
{"id": "1579973", "revid": "767487", "url": "https://it.wikipedia.org/wiki?curid=1579973", "title": "Contea di Pike (Georgia)", "text": "La contea di Pike (in inglese Pike County) \u00e8 una contea dello Stato della Georgia, negli Stati Uniti. La popolazione al censimento del 2000 era di 13 688 abitanti. Il capoluogo di contea \u00e8 Zebulon.\nLa contea prende il nome da Zebulon Pike, un eroe militare ed esploratore."}
{"id": "1579974", "revid": "1543377", "url": "https://it.wikipedia.org/wiki?curid=1579974", "title": "Contea di Pulaski (Georgia)", "text": "La contea di Pulaski (in inglese Pulaski County) \u00e8 una contea dello Stato della Georgia, negli Stati Uniti. La popolazione al censimento del 2000 era di 9 588 abitanti. Il capoluogo di contea \u00e8 Hawkinsville."}
{"id": "1579975", "revid": "1776051", "url": "https://it.wikipedia.org/wiki?curid=1579975", "title": "Birger Gregersson", "text": "Biografia.\nFu vicario di \u00d6sterhaninge e in seguito sacerdote ad Uppsala. Support\u00f2 re Alberto di Meclemburgo, che lo nomin\u00f2 cancelliere.\nDopo essere diventato Arcivescovo nel 1366 lavor\u00f2 energicamente. Soprattutto, scrisse molto ed \u00e8 considerato uno dei pi\u00f9 importanti scrittori svedesi del medioevo. Scrisse una biografia di Santa Brigida ed alcuni inni sacri in suo onore e in onore di San Botvido."}
{"id": "1579977", "revid": "2198552", "url": "https://it.wikipedia.org/wiki?curid=1579977", "title": "Guerre ottomano-asburgiche", "text": "Le guerre ottomano-asburgiche comprendono un insieme di conflitti militari che contrapposero l'Impero ottomano e la Casa d'Asburgo (sia austriaca che spagnola) tra il XVI ed il XIX secolo.\nLe guerre si consumarono principalmente tramite campagne terrestri sul suolo ungherese ma ebbero anche importanti ripercussioni sullo scacchiere mediterraneo, dovute alla contesa dei Turchi non solo con gli Asburgo d'Austria ma anche con gli Asburgo di Spagna.\nLe iniziali campagne dei Turchi in Europa orientale si chiusero con un grande successo: la decisiva vittoria ottomana a Moh\u00e1cs trasform\u00f2 il Regno d'Ungheria in uno stato vassallo dell'Impero ottomano. Gli Asburgo, nonostante gli appoggi garantiti loro dallo status di sovrani del Sacro Romano Impero Germanico, non riuscirono, per tutto il XVI secolo, a riconquistare l'Ungheria.\nLa situazione di guerra costante che interess\u00f2 l'Europa nel Seicento smosse le acque in favore dell'Austria. Seppur provati dagli impegni della Guerra dei Trent'anni ed ormai privi della sovranit\u00e0 sull'antico impero germanico (Pace di Vestfalia), gli Asburgo seppero infliggere pesanti sconfitte ad Istanbul nella seconda met\u00e0 del secolo, annettendo buona parte delle terre ungheresi.\nNel Settecento, la contesa con gli Ottomani, ormai di esclusivo interesse dell'Austria, prosegu\u00ec con alterne vicende. I progressi europei nel settore delle artiglierie e le loro superiori tattiche militari superarono letteralmente in valore le capacit\u00e0 belliche e le risorse dell'Impero ottomano, assicurando in tal modo il dominio asburgico sul fronte terrestre. Questi sviluppi furono sistematicamente implementati nel secolo successivo dal nuovo Impero austro-ungarico, che ridusse sempre pi\u00f9 la Sublime Porta ad un attore di secondo piano sul palcoscenico dell'Europa Orientale.\nL'antica ostilit\u00e0 fra il Casato degli Asburgo e quello di Osman ebbe fine nel XX secolo, quando l'Impero d'Austria e l'Impero ottomano firmarono un'alleanza con l'Impero germanico. I tre imperi combatterono come alleati durante la prima guerra mondiale. In seguito alla loro disfatta in quella guerra, si estinsero.\nOrigini.\nIl conflitto tra gli Asburgo, sovrani d'Austria e solo occasionalmente d'Ungheria, e gli Ottomani ebbe radici complesse.\nPunto fondamentale della contesa fu certamente il controllo, cui entrambe le potenze miravano, sulle terre ungheresi. Per parte ottomana, l'ingresso sullo scacchiere balcanico dell'Austria signific\u00f2 solo un cambio di avversario nella lunga lotta che aveva contrapposto il sultano al \"Basileus\" prima ed al re d'Ungheria poi. Per parte asburgica, la lotta contro il turco ebbe subito un certo sapore di riscatto crociato dopo il dilagare delle armate musulmane nei Balcani successivo al disastro della Battaglia di Nicopoli.\nCerto \u00e8 che lo scontro tra due potenze dell'Europa Moderna, Vienna ed Istanbul, risolse contese che avevano a diverso titolo interessato diverse dinastie e diversi paesi fin dal XIV secolo.\nGuerre bizantino-ottomane e Guerre ottomano-ungheresi.\nIl conflitto tra gli Ottomani e l'Impero bizantino fin\u00ec con il coinvolgere diversi potentati dell'Europa occidentale. L'abile politica dei Paleologi, appoggiati dalla Repubblica di Venezia, riusc\u00ec a spostare sul teatro del conflitto balcanico attori di primo piano dello scacchiere europeo. Il disastro della Battaglia di Nicopoli e della Battaglia di Varna vanificarono per\u00f2 i felici esiti della campagna diplomatica anti-turca del \"Basileus\" di Bisanzio.\nIl buon esito della resistenza ungherese contro il sultano Murad II (1421-1451), capitanata da Giovanni Hunyadi, dimostr\u00f2, per qualche decennio, che il contenimento della minaccia turca poteva essere possibile tramite la collaborazione tra i diversi stati balcanici.\nContemporaneamente alle ultime fasi del loro scontro con Bisanzio e dopo la conquista di Costantinopoli (1453) ad opera del sultano Maometto II (1451-1481), gli Ottomani dovettero impegnarsi in un conflitto costante contro i diversi potentati cristiani dell'area balcanica. Questi principi, arroccati in Albania e nei Principati danubiani, erano spesso vassalli ribelli del sultano (es. Giorgio Castriota Scanderbeg o Vlad l'Impalatore) i cui tradimenti costrinsero Istanbul ad un dispiego di mezzi che and\u00f2 ben oltre i costi ed i tempi di una campagna punitiva.\nLa situazione sul fronte danubiano peggior\u00f2 sensibilmente con l'avvento al trono d'Ungheria del figlio di Hunyadi, Mattia Corvino (1451-1490). Nel 1479, con la Battaglia di Keny\u00e9rmezei, Mattia stronc\u00f2 l'esercito di Maometto II e si garant\u00ec libert\u00e0 d'azione nei principati danubiani, gi\u00e0 agitati dalle campagne anti-turche di Vlad l'Impalatore. Nel 1481 Mattia si fece ancora pi\u00f9 pericoloso: dapprima s'intromise negli affari ottomani in Italia (un suo contingente riconquist\u00f2 per il Papa la citt\u00e0 di Otranto, conquistata dalla flotta turca l'anno precedente), poi minacci\u00f2 il trono stesso di Istanbul, intromettendosi nella contesa scoppiata tra i figli di Maometto: Bayezid II e Cem.\nEntro il volgere del XVI secolo la Sublime Porta era comunque riuscita a contenere qualsiasi diretta minaccia contro la stabile presenza turca sul suolo europeo ed aveva reso il dominio del sultano ed il regno d'Ungheria territori confinanti.\nLe campagne di Solimano il Magnifico.\nIl regno del sultano Solimano il Magnifico (1520-1566) scombussol\u00f2 il precario equilibrio vigente nei Balcani. La Serbia venne definitivamente annessa all'impero turco, con la conquista di Belgrado nel 1521, poi il sultano si volse verso l'Ungheria. Spazzando via l'avversario ungherese, l'Ottomano fin\u00ec per\u00f2 con il trascinare nella contesa gli Asburgo.\nLa fine dell'Ungheria indipendente.\nA seguito della disastrosa sconfitta cristiana nella battaglia di Moh\u00e1cs, l'Ungheria si ritrov\u00f2 senza un capo: il re Luigi II era morto sul campo e la regina vedova, Maria d'Asburgo, era fuggita. Mentre Maria si rifugiava presso il fratello, il potente Arciduca d'Austria Ferdinando, i Turchi dilagarono sulle terre ungheresi.\nFerdinando d'Asburgo reclam\u00f2 per s\u00e9 il trono ungherese, sia come protettore della regina fuggiasca, sia perch\u00e9 sposo di Anna, sorella del defunto re Luigi II ed unica sua erede. Appoggiato dal potente fratello, l'imperatore Carlo V d'Asburgo, Ferdinando I venne eletto Re di Boemia, poi, alla Dieta di Bratislava, lui e sua moglie vennero riconosciuti legittimi sovrani d'Ungheria. La mossa della casa d'Asburgo cozz\u00f2 contro le manovre di Solimano, che aveva sistemato sul trono appena conquistato un suo fantoccio, J\u00e1nos Szapolyai).\nL'Ungheria venne spartita in tre tronconi: la maggior parte dell'odierna Ungheria, conosciuta come Grande Alf\u00f6ld, fu rivendicata da Solimano, fu creato lo stato vassallo di Transilvania che venne affidato alla famiglia Z\u00e1polya e Ferdinando ottenne l'Ungheria Reale, che comprendeva l'odierna Slovacchia, la Croazia Occidentale e i territori adiacenti.\nFu l'inizio di uno dei conflitti pi\u00f9 lunghi ed articolati nella storia dell'Europa.\nL'avanzata austriaca.\nNel 1527 Ferdinando I attacc\u00f2 l'Ungheria, deciso a cacciare J\u00e1nos Szapolyai dal trono di Buda. Szapolyai venne sconfitto a Tarcal (settembre 1527) ed a Szina (marzo 1528). Costretto a fuggire da Buda, J\u00e1nos si ritir\u00f2 nel sud dell'Ungheria, in attesa di rinforzi. Solimano fu lento a reagire ma alla fine (10 maggio 1529) invi\u00f2 in aiuto dello stato vassallo un esercito imponente (100.000 uomini).\nAssedio di Vienna.\nSolimano strapp\u00f2 facilmente a Ferdinando la gran parte delle conquiste, che questo aveva compiuto nei due anni precedenti e, con il disappunto di Ferdinando I, solo la fortezza di Bratislava resistette. Considerando la grandezza dell'esercito di Solimano e la devastazione effettuata sull'Ungheria pochi anni prima, non c'\u00e8 da sorprendersi se la volont\u00e0 di resistere allo stato allora pi\u00f9 potente del mondo venne a mancare in molti degli insediamenti da poco sotto il presidio degli Asburgo.\nIl Sultano arriv\u00f2 a Vienna il 27 settembre dello stesso anno. L'esercito di Ferdinando contava circa 16.000 soldati, venendo cos\u00ec superato con un rapporto di circa 7 a 1, e le mura di Vienna (spesse circa 2 metri in alcune parti) furono un invito per i cannoni ottomani. Ci\u00f2 nonostante Ferdinando difese Vienna con grande vigore. Il 12 ottobre, dopo aver minato e contro-minato, venne radunato un consiglio di guerra ottomano e il 14 ottobre gli Ottomani abbandonarono l'assedio. La ritirata dell'esercito ottomano venne intralciata dalla fiera resistenza di Bratislava che, ancora una volta, bombard\u00f2 gli Ottomani. Le prime nevicate resero le cose ancora peggiori e ci vollero altri tre anni prima che Solimano potesse fare campagna in Ungheria.\nPiccola Guerra (ca. 1530-1552).\nDopo la sconfitta a Vienna, il Sultano ottomano dovette volgere la sua attenzione verso altre parti del suo sterminato dominio. Avvantaggiandosi di questa assenza, l'Arciduca Ferdinando lanci\u00f2 un'offensiva nel 1530, durante la quale si riprese Gran ed altre roccaforti. Un assalto a Buda venne ostacolato solamente dalla presenza di soldati turchi ottomani.\nProprio com'era accaduto con la precedente offensiva austriaca, il ritorno degli Ottomani costrinse nuovamente gli Asburgo in Austria a ritornare sulla difensiva. Nel 1532 Solimano invi\u00f2 un enorme esercito per prendere Vienna. Tuttavia, l'esercito comp\u00ec un altro tragitto verso K\u0151szeg. Dopo un'eroica difesa da parte di una forza austriaca composta da soli 700 soldati, i difensori accettarono una resa \"onorevole\" della fortezza in cambio della loro salvezza. Dopo questo attacco, il Sultano si ritir\u00f2 appagato dal suo successo e riconoscendo le limitate conquiste austriache in Ungheria, mentre al contempo costrinse Ferdinando a riconoscere J\u00e1nos Szapolyai come Re di Ungheria.\nMentre la pace tra Austriaci e Ottomani sarebbe dovuta durare per nove anni, J\u00e1nos Szapolyai e Ferdinando trovarono conveniente continuare a combattersi con schermaglie lungo i loro rispettivi confini. Nel 1537 Ferdinando ruppe il trattato di pace, inviando i suoi generali pi\u00f9 abili a compiere un disastroso assedio a Osijek, che alla fine divenne un altro trionfo ottomano.\nNel 1540 la morte di Jan\u00f3s Szapolyai port\u00f2 l'Austria ad avanzare nuovamente verso Buda. Ancora una volta, l'esercito austriaco fu annientato da Solimano; il pi\u00f9 anziano Generale austriaco, Roggendorf, dimostr\u00f2 tutta la sua incompetenza. Solimano quindi massacr\u00f2 le truppe austriache rimanenti e procedette ad annettere \"de facto\" l'Ungheria. Nel 1551, quando venne imposto un trattato di pace, l'Ungheria asburgica era stata ridotta a null'altro che una terra di confine. Tuttavia, ad Eger, gli Austriaci ottennero una sorprendente vittoria, in parte grazie agli sforzi dei civili presenti.\nLa Piccola guerra vide opportunit\u00e0 sprecate da entrambi i lati; i tentativi austriaci di incrementare la propria influenza sull'Ungheria furono fallimentari proprio come gli assalti ottomani a Vienna.\nL'ultima campagna di Solimano e la Pace di Adrianopoli.\nIl Magnifico torn\u00f2 ad attaccare le terre ungheresi nel 1566, credendo che una vittoria gli avrebbe potuto regalare la felicit\u00e0 di cui aveva bisogno nella sua tarda et\u00e0. Era di gran lunga troppo anziano per condurre una campagna e mor\u00ec poco dopo, durante l'Assedio di Szigetv\u00e1r. La dipartita del sultano convinse il suo \"vizir\", Mehmet Pasci\u00e0, della necessit\u00e0 di interrompere il conflitto contro l'imperatore Massimiliano II d'Asburgo per meglio gestire la successione al trono. Gli accordi del Trattato di Adrianopoli, decisamente favorevoli alla Sublime Porta, sancirono il dominio turco sulle terre ungheresi e fissarono il tributo annuo che Vienna avrebbe dovuto pagare per mantenere lo \"status quo\". Restavano comunque ancora aperte le fondamentali questioni della spinta turca all'espansione nel Mediterraneo e del controllo sui Principati danubiani.\nLa Guerra Ottomano-Asburgica nel Mediterraneo.\nOrigini.\nCos\u00ec come per il conflitto combattuto nei Balcani, lo scontro tra la casa d'Asburgo e il casato di Osman nel Mediterraneo si configur\u00f2 come l'evoluzione di un conflitto pi\u00f9 ampio che aveva visto Istanbul contrapporsi ad altri avversari.\nSin dagli inizi del Quattrocento, gli Ottomani avevano iniziato a dotarsi di una propria marina, ricorrendo alle capacit\u00e0 dei greci delle regioni sottomesse, portando ai primi scontri con le flotte di Venezia, che dal Duecento controllava un impero coloniale (lo \"Stato da Mar\") costruito a discapito dei possedimenti costieri di Costantinopoli.\nDall'isola di Rodi, i Cavalieri Ospitalieri compivano razzie corsare contro le coste musulmane fin dal 1309. Gi\u00e0 i Mamelucchi d'Egitto avevano attaccato nel 1444 l'isola, per stroncare la pirateria cristiana. Contro i Cavalieri-corsari si mosse Maometto II, che, dopo la caduta di Costantinopoli, vedeva in loro i suoi nemici principali: l'Assedio di Rodi del 1480 si concluse per\u00f2 con una netta vittoria cristiana.\nCos\u00ec come per il conflitto combattuto nei Balcani, anche nel Mediterraneo gli equilibri tra le potenze vennero pesantemente incrinati dall'aggressiva politica di Solimano il Magnifico.\nNel 1522 il nuovo assedio di Rodi arrise ai Turchi, che cacciarono gli Ospitalieri dall'isola. I Cavalieri-corsari ripararono in Italia e poi (1530) si stabilirono a Malta, donata loro dall'imperatore Carlo V, e ne fecero il nuovo snodo strategico dal quale gestire i loro attacchi contro l'Islam.\nIl corsaro Barbarossa.\nMentre Solimano contendeva il controllo dell'Ungheria a Ferdinando d'Asburgo, i suoi ammiragli minavano gli interessi dell'imperatore Carlo V in Italia e nel Mediterraneo.\nNel 1537, il Barbarossa, un pirata divenuto \"Kapudanpa\u015fa\" del sultano, strapp\u00f2 a Venezia le Isole egee e ioniche ed annesse il Ducato di Nasso all'Impero Ottomano. Assedi\u00f2 poi la roccaforte veneziana di Corf\u00f9 e devast\u00f2 le coste italiane controllate dagli Spagnoli. Papa Paolo III (febbraio 1538) riun\u00ec nella Lega Santa il Papato, il regno di Spagna, la Repubblica di Genova, la Repubblica di Venezia ed i Cavalieri di Malta. La flotta della lega venne affidata all'abile ammiraglio genovese Andrea Doria, al servizio dell'Imperatore Carlo. Nonostante la superiorit\u00e0 numerica, la flotta cristiana venne per\u00f2 pesantemente battuta da Khayr al-Din a Prevesa (settembre 1538).\nEntro il 1539 Barbarossa cattur\u00f2 quasi tutti i rimanenti avamposti cristiani nel mar Ionio e nel mar Egeo. Un trattato di pace tra Venezia e l'Impero ottomano venne firmato nell'ottobre del 1540: secondo i termini, i Turchi presero il controllo dei possedimenti veneziani in Morea e in Dalmazia e delle isole precedentemente veneziane nei mari Egeo, Ionio e Adriatico orientale. Venezia dovette inoltre pagare un indennizzo di guerra di 300.000 ducati d'oro alla Sublime Porta.\nNel 1540 i corsari barbareschi, nominalmente sottomessi all'autorit\u00e0 di Solimano, iniziarono a razziare le navi e le coste cristiane. Nel 1549 il capitano Dragut attacc\u00f2 la Liguria e l'anno dopo le Baleari spagnole. Nel 1551 Dragut e Sinan Pasci\u00e0 strapparono Gozo e Tripoli ai Cavalieri di Malta. Nel 1559 Dragut organizz\u00f2 nuovi attacchi contro la costa orientale della Spagna. Filippo d'Asburgo organizz\u00f2 una spedizione navale per cacciare i corsari dalla loro base a Tripoli ma l'attacco si concluse con uno smacco: a Gerba, il \"kapudanpasha\" Piyale Pasci\u00e0 distrusse met\u00e0 della flotta cristiana (maggio 1560). Questo evento segn\u00f2 l'apice della dominazione ottomana nelle acque mediterranee. La flotta del sultano era riuscita a respingere con successo gli attacchi di Venezia e della Spagna, le due potenze allora dominanti nel Mediterraneo, riuscendo cos\u00ec a stabilire un nuovo ordine nelle potenze marittime tra Europa ed Africa.\nNel Cinquecento il Mediterraneo era ormai diventato un \"lago islamico\", ove i corsari barbareschi compivano razzie e depredavano i convogli navali con ingenti danni per i cristiani. Il \"terrore turco\" nel Mediterraneo sarebbe durato per un decennio.\nMalta.\nNel 1565 l'anziano sultano Solimano risolse di chiudere una volta per tutte il confronto anfibio con la cristianit\u00e0 distruggendo l'isola che ospitava il nuovo quartier generale dei Cavalieri Ospitalieri (ormai Cavalieri di Malta). L'Assedio di Malta, guidato da diversi ammiragli e generali ottomani tra cui Dragut, Lala Kara Mustafa Pasci\u00e0 e Piyale Pasci\u00e0, cominci\u00f2 il 18 maggio. Dopo quattro mesi di strenui combattimenti, in settembre truppe reclutate in rinforzo dal re di Spagna Filippo d'Asburgo salparono da Messina e raggiunsero Malta. Le forze ottomane vennero pesantemente sconfitte nella piana di Pietranera ed il 12 settembre l'ammiraglio Piyale si ritir\u00f2 dall'isola.\nSolimano pianific\u00f2 un nuovo assalto contro Malta per il 1566, deciso a sferrare il colpo di grazia. Agenti segreti dei Cavalieri riuscirono per\u00f2 ad introdursi nell'Arsenale di Istanbul durante l'inverno ed a distruggere la flotta. Visti frustrati i tentativi di conquista dell'isola corsara, il sultano risolse di concentrarsi sul conflitto terrestre con gli Asburgo.\nCipro.\nDopo gli accordi di pace di Adrianopoli, che pacificarono il confine ungherese tra Asburgo ed Ottomani, il sultano Selim II risolse di conquistare Cipro (1568). Entro il 1570, Venezia ed Istanbul, in pace forzata dal 1540, erano pronte per riprendere le armi. Filippo II di Spagna, figlio ed erede di Carlo V d'Asburgo, promise aiuti alla Serenissima, ma l'alleanza cristiana non riusc\u00ec ad impedire l'assedio turco alla rocca veneziana di Famagosta. Dopo un anno di assedio, nell'agosto del 1571, Famagosta si arrese, ma per ordine del comandante ottomano Lala Kara Pasci\u00e0 la guarnigione cristiana venne massacrata e venne fatto scempio dei corpi degli ufficiali veneziani.\nPer vendicare Famagosta, una potente flotta cristiana, radunata dalla Lega Santa di Papa Pio V, venne messa agli ordini di Don Giovanni d'Austria. La flotta crociata e la flotta ottomana di Mehmet Al\u00ec Pasci\u00e0 si scontrarono nella Battaglia di Lepanto, conclusasi con una schiacciante vittoria cristiana. L'impatto psicologico della battaglia fu fortissimo, sia in campo cristiano che in campo turco: Istanbul aveva per la prima volta perso uno scontro risolutivo contro l'Europa cristiana, che gli sarebbe costato il controllo sul Mediterraneo occidentale (sia per il rafforzarsi della Spagna, che per la nuova politica indipendentista dei barbareschi nel Magreb). La mancanza di coesione tra i vincitori, soprattutto l'aperto scontro tra Filippo II e la Serenissima, imped\u00ec ai crociati di sfruttare adeguatamente la vittoria. Cipro non venne riconquistata e Venezia fu costretta a firmare un armistizio ben al di sotto delle sue aspettative il 7 marzo 1573.\nLunga Guerra (1593-1606).\nNel 1593 l'imperatore d'Asburgo Rodolfo II ed il sultano Murad III ruppero la tregua sancita ad Adrianopoli nel 1568. Il conflitto si protrasse per tredici anni (1593-1606) e coinvolse in modo massiccio i voivoda dei principati danubiani: tra i tanti, fondamentali Sigismondo B\u00e1thory di Transilvania e Michele il Coraggioso di Valacchia. Apertosi con un'inaspettata vittoria cristiana nella Battaglia di C\u0103lug\u0103reni (23 agosto 1595), il conflitto registr\u00f2 una pesante sconfitta per il fronte crociato nella Battaglia di Keresztes (24-26 ottobre 1596). La situazione venne poi ulteriormente complicata dallo scoppio della Guerra dei Magnati di Moldavia che trascin\u00f2 sul fronte danubiano gli interessi della potente Confederazione Polacco-Lituana, nominalmente avversaria sia degli Asburgo che della Sublime Porta.\nGli scontri diretti tra gli Asburgo e i Turchi si raffreddarono nel 1599. A partire dal 1600 gli sforzi bellici dei generali austriaci mirarono a sottomettere la Transilvania, annessa ai domini asburgici, ma rapidamente ribellatasi al giogo di Vienna. Il sultano Ahmed I finanzi\u00f2 i ribelli transilvani di Istv\u00e1n Bocskai (1604), preferendo concentrare le sue truppe sul confine iraniano per contrastare le vittorie dello \"Sci\u00e0\" Abbas il Grande dei Safavidi di Persia. Per parte asburgica, il cattivo andamento delle operazioni in Ungheria ebbe come immediata conseguenza l'allontanamento dal potere effettivo dell'imperatore Rodolfo II (1605).\nIl conflitto venne chiuso dalla Pace di Zsitvatorok (11 novembre 1606), voluta dal nuovo imperatore Mattia, che conferm\u00f2 l'incapacit\u00e0 ottomana di penetrare ulteriormente nei territori degli Asburgo e garant\u00ec ad ambo le parti confini stabili per mezzo secolo, con reciproco beneficio.\nIl Seicento e le Guerre Austro-Turche.\nStrascichi ungheresi nella Guerra dei Trent'anni.\nNel 1618 ebbe origine il conflitto che per oltre un quarto di secolo trasform\u00f2 i tanti focolai bellici dell'Europa seicentesca in un conflitto totale: la Guerra dei trent'anni. Concretizzatasi con l'avvio di una ribellione boema al dominio della casa d'Asburgo, la Guerra dei trent'anni ebbe subito massicce ripercussioni nell'area danubiana. Il nuovo voivoda di Transilvania, Gabriele Bethlen, accett\u00f2 di allearsi con i protestanti boemi contro gli Asburgo, per estendere i suoi domini in Moravia, Boemia e Slesia. Gi\u00e0 alleato dei Turchi, che lo avevano messo sul trono al posto di Gabriele B\u00e1thory, Bethlen rinnov\u00f2 la sua alleanza con il giovane sultano Osman II e mosse verso Vienna al seguito del conte von Thurm.\nInvolontario alleato degli Asburgo nel contenimento del fronte danubiano fu la Confederazione Polacco-Lituana. Se infatti, da un lato, i magnati ed il \"Grand Hetman di Lituania\" Stanis\u0142aw \u017b\u00f3\u0142kiewski si erano limitati ad avanzare formale richiesta di un'alleanza anti-turca a Bethlen, il sovrano polacco, Sigismondo Vasa si avvicin\u00f2 nel 1619 all'arciduca d'Austria Ferdinando II d'Asburgo che promise all'erede di Sigismondo, Ladislao, gli antichi territori polacchi della Slesia in cambio di appoggio contro i protestanti. Sigismondo III risolse di aiutare privatamente gli Asburgo: assold\u00f2 una banda di mercenari, i \"Lisowczycy\", e li sped\u00ec a mettere a ferro e fuoco la Transilvania, retta da Giorgio I R\u00e1k\u00f3czi, costringendo cos\u00ec Bethlen a desistere dall'assedio di Vienna. Nonostante l'appoggio di Sigismondo, Ferdinando non mantenne fede alle sue promesse di cedere la Slesia, ne aiut\u00f2 la Confederazione contro i Turchi; addirittura, pare che l'Asburgo si fosse impegnato a mantenere guasti i rapporti tra Sigismondo III ed il sultano per sfruttare a proprio vantaggio la situazione (nel 1620 sarebbe infatti scoppiata la Prima guerra polacco-ottomana). I \"Lisowczycy\" continuarono a combattere per la causa degli Asburgo, prendendo infine parte alla Battaglia della Montagna Bianca (1621).\nLa Guerra austro-turca (1663-1664).\nLa pace sancita dall'imperatore e dal sultano a Zsitvatorok venne definitivamente infranta all'aprirsi della seconda met\u00e0 del Seicento. Il \"casus belli\" fu nuovamente fornito dalle contese tra i potentati dell'Europa balcanica. Si cominci\u00f2 in Transilvania, con la campagna repressiva del Gran Visir K\u00f6pr\u00fcl\u00fc Mehmet Pasci\u00e0 contro Giorgio II R\u00e1k\u00f3czi (1658) e la successiva guerra civile tra Michele I Apafi e Giovanni Kem\u00e9ny. Successivamente (1661) il \"ban\" di Croazia, Nicola Zrinski, avvi\u00f2 una campagna di scorrerie e saccheggi nei territori ottomani per trascinare l'Asburgo in una nuova guerra contro i Turchi.\nNell'estate del 1663 il sultano Mehmet IV (1648-1687) invi\u00f2 il Gran Visir K\u00f6pr\u00fcl\u00fc Fazil Ahmet, figlio di K\u00f6pr\u00fcl\u00fc Mehmet Pascha, che irruppe in Ungheria occidentale con 100.000 uomini ed occup\u00f2 la fortezza di Nov\u00e9 Z\u00e1mky per farne il centro di una nuova provincia ottomana. L'Imperatore Leopoldo I chiese aiuto agli stati tedeschi ed all'Europa intera per radunare un esercito in appoggio alle sue forze: il suo comandante in capo, conte Raimondo Montecuccoli, poteva contare su solo 12.000 regolari Austriaci pi\u00f9 15.000 croati di Zrinski. Risposero all'aggressione turca 30.000 uomini dall'Impero (bavaresi, brandeburghesi e sassoni) e 6.000 effettivi francesi inviati da Luigi XIV (formalmente alleato del sultano).\nAll'inizio del 1664 la coalizione imperiale si suddivise in tre corpi: l'armata meridionale della Mura (17.000 uomini) al comando di Zrinski, l'esercito principale (28.500 uomini) al comando del Montecuccoli e quello settentrionale (8.500 uomini) al comando dell'ugonotto Jean-Louis Raduit de Souches; forze tutt'altro che omogenee, i cui generali non erano certo in ottimi rapporti tra loro.\nIn gennaio Zrinski saccheggi\u00f2 i territori ottomani, distrusse il ponte sulla Drava presso Osijek, ma non riusc\u00ec a conquistare la fortezza di Kanizsa, soccorsa da K\u00f6pr\u00fcl\u00fc, che poi conquist\u00f2 la fortezza di Neu\u2013Zrin. La mancanza di rinforzi da parte di Montecuccoli incrin\u00f2 i rapporti tra il \"ban\" e il comandante in capo.\nDa Neu-Zrin il grosso dell'armata turca mosse su Vienna, ma sul fiume R\u00e1ba, fra Mogersdorf ed il monastero cistercense di San Gottardo, fu sorpreso il primo giorno di agosto dall'armata del Montecuccoli: la Battaglia di Mogersdorf termin\u00f2 sorprendentemente con la vittoria delle truppe imperiali.\nNella parte settentrionale dell'Ungheria l'armata del Souches ottenne piccoli successi contro i Turchi di K\u00fc\u00e7\u00fck Mehemmed Pasci\u00e0 e con la battaglia di Levice ottenne un buon risultato difensivo.\nNove giorni dopo la battaglia di Mogersdorf fu stipulata la pace di Eisenburg (10 agosto 1664) con un impegno futuro di 20 anni a non farsi guerra: i Turchi restituirono i territori occupati; la tripartizione dell'Ungheria fu confermata cos\u00ec come il controllo turco sulla Transilvania, guidata da Apafi; la fortezza di Neu\u2013Zrin dovette essere smantellata. L'accordo, definito dagli Asburgo, deluse la nobilt\u00e0 croata ed ungherese: la pace parve loro una scelta di comodo dell'austriaco che, a corto di soldi per una futura guerra con la Francia, aveva frettolosamente riconosciuto il controllo turco su altre terre. Gli impegni di Eisenburg avrebbero avuto fine nel 1683 e in quell'anno il conflitto riprese.\nLa Grande Guerra Austro-Turca (1683-1699).\nNel 1683 gli accordi di pace di Eisenburg terminarono. Il sultano Mehmet IV affid\u00f2 la guida dell'esercito turco ad un nuovo comandante in capo, Kara Mustafa, e cerc\u00f2 per la seconda volta (dopo l'assedio di Vienna del 1529), di occupare Vienna per trovarsi cos\u00ec spalancata la porta dell'Europa centrale e chiudere la contesa con gli Asburgo.\nGrazie alla sconfitta turca sotto le mura di Vienna, l'imperatore Leopoldo I ebbe la possibilit\u00e0 di sferrare un duro contrattacco al sultano. Con l'aiuto di papa Innocenzo XI il 5 marzo 1684 fu stipulato il patto della Lega Santa contro gli Ottomani. Il re di Polonia Giovanni III Sobieski, l'imperatore Leopoldo I e la Repubblica di Venezia stipularono cos\u00ec un patto il cui scopo esclusivo era la lotta contro i Turchi.\nLe nette vittorie degli Austriaci a Moh\u00e1cs (1687) e Zenta (1697), battaglia che conferm\u00f2 all'Europa il genio militare del principe Eugenio di Savoia, portarono alla definitiva cacciata dei Turchi dall'Ungheria. La conseguente tripartizione del regno ungherese and\u00f2 in favore della casa d'Austria, che divenne cos\u00ec la nuova superpotenza dell'Europa Orientale.\nLa Pace di Carlowitz (1699), firmata dal sultano Mustafa II, chiuse il conflitto sancendo il definitivo declino della potenza turca nei Balcani.\nIl Settecento.\nLa pesante sconfitta subita dagli Ottomani nella Lunga Guerra alien\u00f2 per molto tempo il sultano dai propositi di guerra contro gli Asburgo. Luigi XIV di Francia, tradizionale alleato della Sublime Porta, aveva gi\u00e0 chiesto l'aiuto di Istanbul contro gli Asburgo nel 1696, durante la Guerra dei Nove Anni; ripet\u00e9 la richiesta nel 1703, durante la Guerra di successione spagnola. I Turchi si rifiutarono di scendere di nuovo in campo contro il principe Eugenio.\nGuerra austro-turca (1716-1718).\nNel 1711 la pace del Prut chiuse il conflitto tra la Sublime Porta ed i Russi. Gli esiti positivi della guerra contro lo zar convinsero i Turchi a progettare una revisione del trattato di Karlowitz. Per prima attaccarono Venezia, ritenuta l'anello pi\u00f9 debole dell'antica Lega Santa, ritenendo che l'Austria, appena uscita dalla Guerra di successione spagnola (1701\u20131714), non fosse disposta a riprendere le armi in favore dell'alleato italiano.\nNel 1714 il sultano Ahmed III dichiar\u00f2 guerra a Venezia (Seconda guerra di Morea). Entro il 1715 gli Ottomani avevano riconquistato la Morea, persa da Istanbul durante l'ultima guerra turco-veneziana (1684-1699). L'anno successivo, su pressione di papa Clemente XI, l'imperatore Carlo VI rinnov\u00f2 la sua alleanza con la Serenissima.\nNel luglio del 1716 il principe Eugenio sbaragli\u00f2 i Turchi nella battaglia di Petervaradino poi (agosto) cinse d'assedio Temesv\u00e1r che capitol\u00f2 in ottobre, segnando la fine del controllo turco sul Banato. Nel giugno del 1717 Eugenio part\u00ec all'assalto di Belgrado che venne definitivamente riconquistata dagli Austriaci in agosto.\nTrascinata in un nuovo conflitto europeo (la Guerra della Quadruplice Alleanza), l'Austria risolse di chiudere il conflitto con l'Impero Ottomano per ratificare le sue nuove conquiste nei Balcani.\nIl 21 luglio 1718 la Pace di Passarowitz chiuse il conflitto. L'Austria ottenne il Banato, la Valacchia occidentale, la Serbia settentrionale con la citt\u00e0 di Belgrado e parte della Bosnia. Venezia dovette rinunciare alla Morea, ma pot\u00e9 conservare le isole ionie ed estendere i propri domini in Dalmazia alle fortezze di Butrinto, Parga, Prevesa e Vonitza.\nGuerra austro-turca (1737-1739).\nDopo Passarowitz l'Austria aveva visto crescere i propri domini nei Balcani. A seguito della guerra di successione polacca (1733\u20131735/1738) i domini asburgici si erano per\u00f2 ridotti in Italia. L'imperatore Carlo VI inizi\u00f2 allora a progettare un nuovo conflitto espansionistico ai danni del decadente Impero ottomano. Un insolito alleato per gli Asburgo arriv\u00f2 da Oriente: la zarina Anna (1693\u20131740), decisa a proseguire le scelte espansionistiche di Pietro il Grande (1672\u20131725) verso il Mar Nero, mosse guerra alla Sublime Porta, in quel tempo gi\u00e0 in crisi con la Persia (1731\u20131736). Approfittando di una razzia dei Tatari di Crimea, la Russia dichiar\u00f2 guerra al sultano Mahmud I (1696\u20131754) nel 1735.\nIl conflitto dur\u00f2 quattro anni: a fronte delle vittorie russe vi furono parecchie sconfitte austriache culminate con la disfatta dell'esercito austriaco, al comando del Feldmaresciallo Wallis, presso Grocka (Serbia) il 23 luglio 1739.\nIl trattato di Belgrado (18 settembre 1739) fu un trionfo della diplomazia turca. Gli Ottomani si ripresero tutto ci\u00f2 che avevano dovuto cedere all'Austria a Passarowitz, fatta eccezione per il Banato. Al trattato di Belgrado si aggiunse quello di Nyssa (3 ottobre 1739) con la Russia. Lo zar, nonostante i successi militari conseguiti dalle sue truppe comandate dal maresciallo Burkhard Christoph von M\u00fcnnich (1683\u20131767), preoccupato della sconfitta degli Asburgo, si affrett\u00f2 a concludere la pace rinunciando alle sue pretese sulla Crimea e sulla Moldavia in cambio dell'apertura di un porto ad Azov.\nGuerra austro-turca (1788-1792).\nCostretta a riconoscere il crescente potere della Prussia a seguito della Guerra dei sette anni (1756-1763) e della Guerra di successione bavarese (1778-1779), uscita sostanzialmente penalizzata nella spartizione della Polonia, l'Austria risolse, al volgere del XVIII secolo, di impegnarsi in una nuova guerra espansionistica ai danni dell'Impero Ottomano.\nNel 1787 l'imperatore Giuseppe II fece pressioni sulla zarina Caterina II per una nuova guerra contro i Turchi, che permettesse all'Austria di rifarsi dopo lo smacco del Trattato di Belgrado. Reduci dalle vittoriose operazioni in Crimea, i russi attaccarono l'Impero ottomano. L'Austria scese in campo nel 1788 ma non ottenne alcun risultato significativo.\nIl conflitto venne chiuso dall'intervento di altre potenze europee: la Svezia di Gustavo III attacc\u00f2 la Russia, costringendo Caterina a distogliere truppe dalla Crimea per difendere Mosca, mentre la Prussia di Federico Guglielmo II convinse il nuovo imperatore Leopoldo II a misconoscere l'alleanza con i Romanov. Lo scoppio della Rivoluzione francese e le mire espansionistiche della Russia convinsero gli Asburgo della necessit\u00e0 di pacificare il loro confine orientale per concentrarsi sulla scena politica europea.\nRitornata in possesso di Belgrado, consegnatasi al Feldmaresciallo Ernst Gideon von Laudon nel 1789, l'Austria sigl\u00f2 la pace con Istanbul a Sistova il 4 agosto 1791. Leopoldo II riconsegn\u00f2 Belgrado agli Ottomani e si content\u00f2 di una piccola striscia di territorio bosniaco.\nLa Pace di Sistova chiuse formalmente il conflitto scoppiato tra gli Asburgo e gli Ottomani nel 1526. Le future espansioni territoriali dell'Austria nel territorio balcanico sarebbero state il frutto di un serrato gioco diplomatico e non pi\u00f9 di uno scontro diretto con il sultano.\nConclusione (XIX-XX sec.).\nIl XIX secolo segn\u00f2 per l'Impero ottomano una fase di grande decadenza. Mentre l'Europa occidentale (Francia, Inghilterra e Prussia), grazie alla Rivoluzione Industriale ed all'Imperialismo, vedeva la propria potenza crescere sistematicamente, i Turchi non riuscirono nell'ammodernamento del loro impero e dovettero fronteggiare i problemi scatenati dalle varie rivoluzioni nazionalistiche dell'area balcanica (su tutti l'esempio della Guerra d'indipendenza greca).\nL'Impero austriaco, come quello ottomano, ebbe del pari problemi dovuti sia a uno svantaggio tecnologico nei confronti di altre potenze europee (su tutti lo smacco della Guerra austro-prussiana del 1866), sia alla rinascita indipendentistica degli Stati sottomessi agli Asburgo. La creazione dell'Impero austro-ungarico (1867) permise per\u00f2 a Vienna di chiudere con un buon compromesso la questione nazionalistica pi\u00f9 pericolosa per l'integrit\u00e0 del dominio.\nImpossibilitata a crearsi un proprio impero coloniale, l'Austria punt\u00f2 inevitabilmente a un attacco ai danni di Istanbul per aumentare i propri domini. Fu l'intervento della Francia e dell'Inghilterra a salvare i Turchi dagli appetiti degli Asburgo e del sempre pi\u00f9 potente Impero russo. Dopo la Guerra turco-russa (1877-1878), l'Austria-Ungheria occup\u00f2 la Bosnia-Erzegovina, ottenendo poi conferma della mossa da parte delle altre potenze europee nel Congresso di Berlino voluto dal cancelliere prussiano Otto von Bismarck.\nPrima Guerra Mondiale.\nLa Prima guerra mondiale inizi\u00f2 il 28 luglio 1914, quando un nazionalista serbo, Gavrilo Princip, assassin\u00f2 l'Arciduca Francesco Ferdinando a Sarajevo. L'Austria-Ungheria dichiar\u00f2 guerra alla Serbia dopo aver visto rifiutate le proprie richieste di partecipare alla ricerca e alla persecuzione delle organizzazioni terroristiche; la Russia si schier\u00f2 a fianco della Serbia, mentre la Germania si schier\u00f2 a fianco dell'Austria. L'Impero Ottomano si un\u00ec alle Potenze Centrali (Austria e Prussia) nell'ottobre-novembre, dopo la firma dell'Alleanza turco-tedesca del 2 agosto 1914, con l'intento di riprendersi i territori caucasici conquistati dai russi con il conflitto del 1877-78 ed indebolire l'Impero britannico in Medio Oriente.\nLa minaccia russa nel Caucaso e l'ingerenza britannica sul suolo musulmano, erano riuscite a sedare una volta per tutte la contesa scoppiata cinque secoli prima tra Ferdinando d'Asburgo e Solimano il Magnifico."}
{"id": "1579978", "revid": "1543377", "url": "https://it.wikipedia.org/wiki?curid=1579978", "title": "Contea di Putnam (Georgia)", "text": "La contea di Putnam (in inglese Putnam County) \u00e8 una contea dello Stato della Georgia, negli Stati Uniti. La popolazione al censimento del 2000 era di 18 812 abitanti. Il capoluogo di contea \u00e8 Eatonton."}
{"id": "1579979", "revid": "287204", "url": "https://it.wikipedia.org/wiki?curid=1579979", "title": "Johan Hakansson", "text": ""}
{"id": "1579984", "revid": "1543377", "url": "https://it.wikipedia.org/wiki?curid=1579984", "title": "Contea di Rabun", "text": "La contea di Rabun (in inglese Rabun County) \u00e8 una contea dello Stato della Georgia, negli Stati Uniti. La popolazione al censimento del 2000 era di 15 050 abitanti. Il capoluogo di contea \u00e8 Clayton."}
{"id": "1579985", "revid": "51323", "url": "https://it.wikipedia.org/wiki?curid=1579985", "title": "Johannes Haquini", "text": ""}
{"id": "1579987", "revid": "1543377", "url": "https://it.wikipedia.org/wiki?curid=1579987", "title": "Contea di Randolph (Georgia)", "text": "La contea di Randolph, in inglese Randolph County, \u00e8 una contea dello Stato della Georgia, negli Stati Uniti. La popolazione al censimento del 2000 era di 7.791 abitanti. Il capoluogo di contea \u00e8 Cuthbert."}
{"id": "1579989", "revid": "1543377", "url": "https://it.wikipedia.org/wiki?curid=1579989", "title": "Contea di Richmond (Georgia)", "text": "La contea di Richmond (in inglese Richmond County) \u00e8 una contea dello Stato della Georgia, negli Stati Uniti. La popolazione al censimento del 2000 era di 199 775 abitanti. Il capoluogo di contea \u00e8 Augusta."}
{"id": "1579991", "revid": "74801", "url": "https://it.wikipedia.org/wiki?curid=1579991", "title": "Contea di Rockdale", "text": "La contea di Rockdale (in inglese Rockdale County) \u00e8 una contea dello Stato della Georgia, negli Stati Uniti. La popolazione al censimento del 2000 era di abitanti. Il capoluogo di contea \u00e8 Conyers."}
{"id": "1579992", "revid": "1543377", "url": "https://it.wikipedia.org/wiki?curid=1579992", "title": "Contea di Schley", "text": "La contea di Schley (in inglese Schley County) \u00e8 una contea dello Stato della Georgia, negli Stati Uniti. La popolazione al censimento del 2000 era di 3 766 abitanti. Il capoluogo di contea \u00e8 Ellaville."}
{"id": "1579993", "revid": "1543377", "url": "https://it.wikipedia.org/wiki?curid=1579993", "title": "Contea di Screven", "text": "La contea di Screven (in inglese Screven County) \u00e8 una contea dello Stato della Georgia, negli Stati Uniti. La popolazione al censimento del 2000 era di 15 374 abitanti. Il capoluogo di contea \u00e8 Sylvania."}
{"id": "1579995", "revid": "1543377", "url": "https://it.wikipedia.org/wiki?curid=1579995", "title": "Contea di Seminole (Georgia)", "text": "La contea di Seminole (in inglese Seminole County) \u00e8 una contea dello Stato della Georgia, negli Stati Uniti. La popolazione al censimento del 2000 era di 9 369 abitanti. Il capoluogo di contea \u00e8 Donalsonville."}
{"id": "1579997", "revid": "74801", "url": "https://it.wikipedia.org/wiki?curid=1579997", "title": "Contea di Spalding", "text": "La contea di Spalding (in inglese Spalding County) \u00e8 una contea dello Stato della Georgia, negli Stati Uniti. La popolazione al censimento del 2000 era di abitanti. Il capoluogo di contea \u00e8 Griffin."}
{"id": "1579999", "revid": "74801", "url": "https://it.wikipedia.org/wiki?curid=1579999", "title": "Contea di Stephens (Georgia)", "text": "La contea di Stephens (in inglese Stephens County) \u00e8 una contea dello Stato della Georgia, negli Stati Uniti. La popolazione al censimento del 2000 era di abitanti. Il capoluogo di contea \u00e8 Toccoa."}
{"id": "1580002", "revid": "1652134", "url": "https://it.wikipedia.org/wiki?curid=1580002", "title": "Maria Giuseppa Rossello", "text": "Biografia.\nInfanzia.\nBenedetta Rossello nacque in via Repetto 61 e fu battezzata ad Albissola Marina, in provincia di Savona, il 27 maggio 1811, quarta di dieci fratelli. I genitori (Bartolomeo Rossello e Maria Dedone) erano modesti stovigliai, molto devoti e religiosi. Pure Benedetta, sin da piccola, fu loro d'aiuto a lavorare la creta, nelle faccende domestiche e nella cura dei fratelli minori.Contemporaneamente era studiosa, piena di carit\u00e0 verso i bisognosi e particolarmente devota verso il Crocifisso e la Santissima Vergine. Iscrittasi al Terz'ordine Francescano (presumibilmente prima del 1830), dall'et\u00e0 di diciannove anni rimase per sette anni (1830-1837) al servizio di una famiglia benestante savonese, i Monleone, priva di figli, per assistere il padrone immobilizzato a letto.Grazie al suo esemplare comportamento, la signora Monleone, appena perso il marito, le chiese di restare sempre con lei, non pi\u00f9 come domestica ma come figlia adottiva, con la prospettiva di ereditare l'intero patrimonio, ma Benedetta rifiut\u00f2.Ella invece sentiva la vocazione religiosa e fece, pertanto, richiesta di far parte di un istituto di carit\u00e0 come suora. Si rivolse alle Figlie di Nostra Signora della Neve, dalle quali ebbe un doloroso rifiuto, poich\u00e9 la disagiate condizioni economiche della sua famiglia non le avevano dato la possibilit\u00e0 di raccogliere la dote minima necessaria per l'accettazione. Gli anni successivi portarono gravi lutti; in breve tempo la morte della madre, del fratello secondogenito, della sorella Giuseppina, diciassettenne, ed infine anche del padre; Benedetta divenne pertanto il sostegno prevalente della famiglia.\nGli albori dell'istituto.\nNel 1837, a seguito di un appello del vescovo, monsignor Agostino De Mari (1835-1840), alla ricerca di volontarie per occuparsi dell'educazione della giovent\u00f9 pi\u00f9 povera, a ventisei anni Benedetta si mise a disposizione del prelato. Tra i due v'era grande intesa: il vescovo avrebbe provveduto una sede adeguata per costituire la prima scuola e Benedetta avrebbe cercato delle ragazze volenterose. Benedetta fu seguita da Angela e Domenica Pescio e da Paolina Barla.Siccome erano tutte e tre di Albissola, ivi per sede monsignor De Mari concesse una piccola casa, gi\u00e0 appartenuta alla \"commenda\" di Malta. La fondazione porta la data del 10 agosto 1837 (Conservatorio delle Figlie della Misericordia e di San Giovanni Battista); Angela Pescio, la pi\u00f9 anziana, fu eletta superiora; Benedetta ebbe l'incarico di maestra delle novizie, vicaria ed economa. Un crocifisso, una piccola statua della Madonna, mater misericordiae e cinque lire formavano tutti i loro averi. Il 22 ottobre 1837 ci fu la prima vestizione e a Benedetta fu imposto dal vescovo il nome di suor Maria Giuseppa, mentre l'Istituto veniva ufficialmente intitolato \"Figlie di Nostra Signora della Misericordia\".\nLa missione della nuova istituzione fu l'istruzione ed educazione delle giovani povere e l'assistenza dei malati. Inoltre prestavano il loro servizio nelle scuole e nelle parrocchie, negli ospedali e dovunque venivano richieste.\u00ab Se non siamo generosi con Dio, egli non lo sar\u00e0 con noi \u00bb avrebbe scritto la Santa. \u00ab Non si risponde all'amore che con l'amore \u00bb\nDopo due anni, il 2 agosto 1839, le suore pronunciarono i voti perpetui. Nel 1840 vi erano gi\u00e0 sette suore professe e quattro novizie; durante il capitolo dello stesso anno, suor Maria Giuseppa fu eletta superiora all'unanimit\u00e0, carica che mantenne per circa quarant'anni, sino alla sua scomparsa. Il 12 giugno 1841 l'Istituto ottiene dal re Carlo Alberto il riconoscimento legale.\nUna grave perdita per il nuovo Istituto fu la morte di monsignor De Mari il 14 dicembre 1840. Egli aveva gi\u00e0 predisposto una bozza delle Regole.La stesura definitiva venne affidata a padre Innocenzo Rosciano, carmelitano, e solennemente consegnata alle suore il 14 febbraio 1846 dal nuovo vescovo di Savona, Alessandro Ottaviano Riccardi (1841-1866), successivamente arcivescovo di Torino).\nSotto la direzione di suor Maria Giuseppa, l'Istituto cominci\u00f2 ad espandersi in Liguria nel periodo 1842-1855. Nel 1856 prese a contribuire all'opera del riscatto degli schiavi africani, a cui si dedicavano da tempo e con zelo due benemeriti sacerdoti, Nicol\u00f2 Olivieri (1792-1864) e Biagio Verri. L'Istituto cominci\u00f2 ad ospitare fanciulle di colore affrancate da uno stato di avvilente schiavit\u00f9. Lo spirito missionario della suora si manifest\u00f2 ancor pi\u00f9 allorquando, nel 1876, riusc\u00ec ad inviare un primo gruppo di quindici suore a Buenos Aires, in Argentina. Nel 1859 una nuova fondazione, la \"Casa della Provvidenza\", era stata avviata da suor Maria Giuseppa a Savona per la rieducazione e l'inserimento nella vita delle ragazze delle classi povere. Altre analoghi centri vennero aperti a Voltri, a Sant'Ilario, a Porto Maurizio (1860) e ad Albissola, dove sorse la \"Seconda Provvidenza\" (1866-1867).\nL'istituto cresce.\nDieci anni dopo, nel 1869, suor Maria Giuseppa intraprese un'altra opera coraggiosa, il \"Piccolo Seminario per i ragazzi della classe operaia\", avviandoli gratuitamente alla carriera ecclesiastica, anche se a costo di non poche amarezze per gli ostacoli e le malignit\u00e0 verso questa istituzione da parte altrui.L'ultima sua iniziativa, sognata e realizzata postuma, fu la costituzione in Savona della \"Casa delle Pentite\" (1880), un ostello per le ragazze pentite e in via di conversione, sottratte alla prostituzione.Dopo due dolorose defezioni, nel 1872 arrivarono alla direzione le Suore della Misericordia. Il beato Edoardo Giuseppe Rosaz si rec\u00f2 a piedi a Savona per prendere accordi direttamente con Suor Maria Giuseppa Rossello per collaborazioni con l'ordine nelle scuole piemontesi.\nLa genialit\u00e0 caritativa di Maria Giuseppa Rossello divent\u00f2 alta benemerenza sociale per la fondazione di scuole popolari gratuite, una novit\u00e0 assoluta e una necessit\u00e0 urgente, allora, nella Liguria occidentale. La spiritualit\u00e0 della santa fu contrassegnata da un'illuminata fiducia nella Provvidenza, nell'assistenza del patrocinio di san Giuseppe e nello spirito di iniziativa: era solita ripetere come motto, trasmesso alle sue Figlie: \"Cuore a Dio, mani al lavoro!\".Nonostante la sua carica, non manc\u00f2 mai di rendersi utile nei pi\u00f9 umili servizi alle ricoverate o agli infermi. Mor\u00ec a sessantanove anni, il 7 dicembre 1880, nella casa madre in Savona, afflitta da complicazioni cardiache che da tempo gi\u00e0 minavano la sua cagionevole complessione provata dal tanto lavoro. Si spense in concetto di santit\u00e0 e fu sepolta nel cimitero locale. Poi, nel 1887, il corpo fu traslato nella casa-madre, dove tuttora permane.Alla sua morte l'Istituto annoverava sessantacinque case. Con decreto vescovile del 23 gennaio 1892, san Giuseppe fu ufficialmente riconosciuto compatrono dell'Istituto.\nPapa Leone XIII riconobbe, con decreto di lode del 14 settembre 1900, la missione che l'Istituto svolge nella Chiesa.\nCon decreto pontificio del 12 gennaio 1904, papa Pio X approv\u00f2 definitivamente l'Istituto e le Costituzioni.\nLa beatificazione.\nIl 19 marzo 1936 papa Pio XI proclam\u00f2 l'eroicit\u00e0 della virt\u00f9 di Suor Maria Giuseppa Rossello. La sua causa di beatificazione fu avviata a Roma il 23 luglio 1924. Venne beatificata il 6 novembre 1938, dopo l'opportuna indagine e il riconoscimento di due miracoli operati a due sue suore dell'Istituto: suor Maria dello Spirito Santo e suor Paolina Dameri.\nI miracoli e la causa di canonizzazione.\nA San Biagio della Cima, nel settembre 1938, Pietro Molinari, invalido di guerra, dopo numerosi svenimenti e una netta perdita di appetito, cade in coma. Il dottor Allegro e il dottor Ughetto, medico di Ventimiglia, che faceva parte dell\u2019associazione \u201cMutilati e Invalidi di Guerra\u201d e un terzo medico di Genova diagnosticarono una meningoencefalite acuta influenzale. Il dottor Allegro prescrisse delle iniezioni di bioplastina, affermando per\u00f2 che equivaleva a \"farle nel materasso\", dal momento che non c'erano possibilit\u00e0 che egli sopravvivesse. I parenti e gli amici lo vegliarono, dandosi il cambio. Tra i vari compaesani che vennero a visitare la famiglia Molinari ci fu un'ex suora della congregazione delle Figlie di Nostra Signora della Misericordia, fondata da Maria Giuseppa Rossello, che consegn\u00f2 loro un\u2019icona votiva della Suora su cui pregare. Il parroco di San Biagio, Don Boeri, venne pi\u00f9 volte al giorno e si raccomand\u00f2 di allertarlo se si fosse risvegliato, per somministrargli i Santi Sacramenti prima della morte. Venerd\u00ec 4 novembre, festa nazionale durante il fascismo, secondo gli atti processuali, la figlia undicenne di Pietro, Gemma Molinari, restata a pregare sola in chiesa, dopo la messa consacrata al Sacro Cuore di Ges\u00f9, afferm\u00f2 di aver udito le seguenti parole: \u201cNon piangere Gemma, fra due giorni pap\u00e0 guarisce.\u201d Giunta a casa raccont\u00f2 l\u2019episodio dinnanzi alla madre e al parroco, che per\u00f2 non vi credettero. Due giorni dopo, domenica 6 novembre, mentre a Roma Maria Giuseppa Rossello veniva beatificata, Pietro Molinari si risvegli\u00f2. Venne chiamato il parroco, Pietro Molinari ricevette la comunione e si confess\u00f2. Le campane del paese suonarono l\u2019agonia, ma, contrariamente ad ogni aspettativa, segu\u00ec una ripresa immediata e non rest\u00f2 alcun segno della grave malattia. Dopo numerose visite, i medici, increduli, affermarono che la scienza non sapeva spiegare la guarigione, completa ed istantanea. Il 12 giugno 1949, Pio XII proclam\u00f2 santa madre Rossello. In tal caso costituirono prova i miracoli relativi alla gi\u00e0 citata guarigione prodigiosa di Pietro Molinari e a quella di Teresa Rocchi in De Negri.\nGiuseppe Mazzotti, detto \"Bepi\", fu promotore della richiesta affinch\u00e9 suor Maria Giuseppa Rossello diventasse patrona dei ceramisti e la domanda fu accolta con bolla della Congregazione per il Culto Divino del 27 febbraio 1989.\nLe \u00e8 stata intitolata la parrocchia savonese di santa Maria Giuseppa Rossello alla Villetta.\nFesta liturgica.\nLa festa liturgica ricorre il 7 dicembre; le sue reliquie vengono venerate nella cappella della casa madre delle \"Figlie di Nostra Signora della Misericordia\" a Savona."}
{"id": "1580003", "revid": "1793900", "url": "https://it.wikipedia.org/wiki?curid=1580003", "title": "Contea di Sumter (Georgia)", "text": "La contea di Sumter (in inglese Sumter County) \u00e8 una contea dello Stato della Georgia, negli Stati Uniti. La popolazione al censimento del 2000 era di 33 200 abitanti. Il capoluogo di contea \u00e8 Americus."}
{"id": "1580005", "revid": "1543377", "url": "https://it.wikipedia.org/wiki?curid=1580005", "title": "Contea di Talbot (Georgia)", "text": "La contea di Talbot, in inglese Talbot County, \u00e8 una contea dello Stato della Georgia, negli Stati Uniti. La popolazione al censimento del 2000 era di 6.498 abitanti. Il capoluogo di contea \u00e8 Talbotton."}
{"id": "1580006", "revid": "1543377", "url": "https://it.wikipedia.org/wiki?curid=1580006", "title": "Contea di Taliaferro", "text": "La contea di Taliaferro (in inglese Taliaferro County) \u00e8 una contea dello Stato della Georgia, negli Stati Uniti. La popolazione al censimento del 2000 era di 2 077 abitanti. Il capoluogo di contea \u00e8 Crawfordville."}
{"id": "1580009", "revid": "1543377", "url": "https://it.wikipedia.org/wiki?curid=1580009", "title": "Contea di Tattnall", "text": "La contea di Tattnall (in inglese Tattnall County) \u00e8 una contea dello Stato della Georgia, negli Stati Uniti. La popolazione al censimento del 2000 era di 22 305 abitanti. Il capoluogo di contea \u00e8 Reidsville."}
{"id": "1580010", "revid": "1543377", "url": "https://it.wikipedia.org/wiki?curid=1580010", "title": "Contea di Taylor (Georgia)", "text": "La contea di Taylor (in inglese Taylor County) \u00e8 una contea dello Stato della Georgia, negli Stati Uniti. La popolazione al censimento del 2000 era di 8 815 abitanti. Il capoluogo di contea \u00e8 Butler."}
{"id": "1580011", "revid": "1543377", "url": "https://it.wikipedia.org/wiki?curid=1580011", "title": "Contea di Telfair", "text": "La contea di Telfair (in inglese Telfair County) \u00e8 una contea dello Stato della Georgia, negli Stati Uniti. La popolazione al censimento del 2000 era di 11 794 abitanti. Il capoluogo di contea \u00e8 McRae."}
{"id": "1580012", "revid": "1543377", "url": "https://it.wikipedia.org/wiki?curid=1580012", "title": "Contea di Terrell (Georgia)", "text": "La contea di Terrell (in inglese Terrell County) \u00e8 una contea dello Stato della Georgia, negli Stati Uniti. La popolazione al censimento del 2000 era di 10 970 abitanti. Il capoluogo di contea \u00e8 Dawson."}
{"id": "1580013", "revid": "1543377", "url": "https://it.wikipedia.org/wiki?curid=1580013", "title": "Contea di Thomas (Georgia)", "text": "La contea di Thomas (in inglese Thomas County) \u00e8 una contea dello Stato della Georgia, negli Stati Uniti.\nLa popolazione al censimento del 2000 era di 42 737 abitanti. Il capoluogo di contea \u00e8 Thomasville."}
{"id": "1580014", "revid": "1776051", "url": "https://it.wikipedia.org/wiki?curid=1580014", "title": "Petrus Tyrgilli", "text": "Il luogo e la data di nascita sono sconosciuti, ma viene menzionato per la prima volta dalle cronache nel 1320, quando era vicario di F\u00e4rentuna. Fu cancelliere del sovrano di Svezia, re Magnus IV di Svezia nel 1340 e continu\u00f2 a supportarlo durante le guerre civili degli anni 1360."}
{"id": "1580015", "revid": "1543377", "url": "https://it.wikipedia.org/wiki?curid=1580015", "title": "Contea di Tift", "text": "La contea di Tift (in inglese \"Tift County\") \u00e8 una contea dello Stato della Georgia, negli Stati Uniti. La popolazione al censimento del 2000 era di 38 407 abitanti. Il capoluogo di contea \u00e8 Tifton."}
{"id": "1580017", "revid": "74801", "url": "https://it.wikipedia.org/wiki?curid=1580017", "title": "Contea di Toombs", "text": "La contea di Toombs (in inglese Toombs County) \u00e8 una contea dello Stato della Georgia, negli Stati Uniti. La popolazione al censimento del 2000 era di abitanti. Il capoluogo di contea \u00e8 Lyons."}
{"id": "1580019", "revid": "51323", "url": "https://it.wikipedia.org/wiki?curid=1580019", "title": "Petrus Torkilsson", "text": ""}
{"id": "1580020", "revid": "1543377", "url": "https://it.wikipedia.org/wiki?curid=1580020", "title": "Contea di Towns", "text": "La contea di Towns (in inglese Towns County) \u00e8 una contea dello Stato della Georgia, negli Stati Uniti. La popolazione al censimento del 2000 era di 9 319 abitanti. Il capoluogo di contea \u00e8 Hiawassee."}
{"id": "1580022", "revid": "1543377", "url": "https://it.wikipedia.org/wiki?curid=1580022", "title": "Contea di Treutlen", "text": "La contea di Treutlen (in inglese Treutlen County) \u00e8 una contea dello Stato della Georgia, negli Stati Uniti. La popolazione al censimento del 2000 era di 6 854 abitanti. Il capoluogo di contea \u00e8 Soperton."}
{"id": "1580023", "revid": "51323", "url": "https://it.wikipedia.org/wiki?curid=1580023", "title": "Petrus Thyrgilli", "text": ""}
{"id": "1580024", "revid": "1543377", "url": "https://it.wikipedia.org/wiki?curid=1580024", "title": "Contea di Turner (Georgia)", "text": "La contea di Turner (in inglese Turner County) \u00e8 una contea dello Stato della Georgia, negli Stati Uniti. La popolazione al censimento del 2000 era di 9 504 abitanti. Il capoluogo di contea \u00e8 Ashburn."}
{"id": "1580026", "revid": "1543377", "url": "https://it.wikipedia.org/wiki?curid=1580026", "title": "Contea di Twiggs", "text": "La contea di Twiggs (in inglese Twiggs County) \u00e8 una contea dello Stato della Georgia, negli Stati Uniti. La popolazione al censimento del 2000 era di 10 590 abitanti. Il capoluogo di contea \u00e8 Jeffersonville."}
{"id": "1580028", "revid": "287204", "url": "https://it.wikipedia.org/wiki?curid=1580028", "title": "Ciclo Tebano", "text": "Il Ciclo Tebano \u00e8 un gruppo di poemi epici oggi completamente perduti (ad eccezione di qualche riassunto e pochissimi versi), che narrava la storia mitologica della citt\u00e0 di Tebe.\nI poemi erano i seguenti:"}
{"id": "1580030", "revid": "1543377", "url": "https://it.wikipedia.org/wiki?curid=1580030", "title": "Contea di Union (Georgia)", "text": "La contea di Union (in inglese Union County) \u00e8 una contea dello Stato della Georgia, negli Stati Uniti. La popolazione al censimento del 2000 era di 17 289 abitanti. Il capoluogo di contea \u00e8 Blairsville."}
{"id": "1580031", "revid": "51323", "url": "https://it.wikipedia.org/wiki?curid=1580031", "title": "Peter Tyrgilsson", "text": ""}
{"id": "1580033", "revid": "1543377", "url": "https://it.wikipedia.org/wiki?curid=1580033", "title": "Contea di Upson", "text": "La contea di Upson (in inglese Upson County) \u00e8 una contea dello Stato della Georgia, negli Stati Uniti. La popolazione al censimento del 2000 era di 27 597 abitanti. Il capoluogo di contea \u00e8 Thomaston."}
{"id": "1580035", "revid": "1543377", "url": "https://it.wikipedia.org/wiki?curid=1580035", "title": "Contea di Walker (Georgia)", "text": "La contea di Walker (in inglese Walker County) \u00e8 una suddivisione amministrativa dello Stato della Georgia, negli Stati Uniti. La popolazione al censimento del 2000 era di 61 053 abitanti. Il capoluogo di contea \u00e8 LaFayette."}
{"id": "1580036", "revid": "1543377", "url": "https://it.wikipedia.org/wiki?curid=1580036", "title": "Contea di Walton (Georgia)", "text": "La contea di Walton (in inglese Walton County) \u00e8 una contea dello Stato della Georgia, negli Stati Uniti. La popolazione al censimento del 2000 era di 60687 abitanti. Il capoluogo di contea \u00e8 Monroe."}
{"id": "1580041", "revid": "1543377", "url": "https://it.wikipedia.org/wiki?curid=1580041", "title": "Contea di Ware", "text": "La contea di Ware (in inglese Ware County) \u00e8 una contea dello Stato della Georgia, negli Stati Uniti. La popolazione al censimento del 2000 era di 35 483 abitanti. Il capoluogo di contea \u00e8 Waycross."}
{"id": "1580042", "revid": "1573940", "url": "https://it.wikipedia.org/wiki?curid=1580042", "title": "Contea di Warren (Georgia)", "text": "La contea di Warren (in inglese Warren County) \u00e8 una contea dello Stato della Georgia, negli Stati Uniti. La popolazione al censimento del 2000 era di 6 336 abitanti. Il capoluogo di contea \u00e8 Warrenton."}
{"id": "1580048", "revid": "1543377", "url": "https://it.wikipedia.org/wiki?curid=1580048", "title": "Kazem Shariatmadari", "text": "Biografia.\nNato da famiglia azera, fu uno tra i pi\u00f9 rilevanti esponenti religiosi, conosciuto per le sue idee liberali moderate. Con la morte del Grande Ayatollah Borujerdi (che era un \"Marja\u02bf Mu\u1e6dlaq\"), diviene uno dei Marja\u02bf, punto di riferimento politico e religioso non solo dell'Iran ma anche dell'Iraq, Pakistan, India e degli Stati del Golfo Persico del Sud dove pi\u00f9 significativa \u00e8 la presenza sciita.&lt;br&gt;\nAttivo rivoluzionario, gi\u00e0 dal 1978 affianca l'Ayatollah Khomeini nel rovesciamento dell'allora Sci\u00e0 iraniano Mohammad Reza Pahlavi.\nQualche mese dopo la vittoria della rivoluzione, a causa della sua tendenza moderata che era in forte contrasto con quella radicale del clero rivoluzionario sotto la guida di Khomeini, viene messo agli arresti domiciliari tra le violente proteste dei suoi seguaci della natia Tabriz.\nMuore agli arresti domiciliari nella sua casa di Teheran nel 1986."}
{"id": "1580051", "revid": "116738352", "url": "https://it.wikipedia.org/wiki?curid=1580051", "title": "Mary Ann Nichols", "text": "Si prostituiva nei sobborghi di Londra, e pi\u00f9 precisamente nel quartiere di Whitechapel. Aveva 43 anni all'epoca della sua morte, che avvenne a Buck's Row. Secondo i rapporti di Scotland Yard del tempo, era alta all'incirca un metro e sessanta, aveva capelli castani tendenti al grigio, occhi scuri o grigi, cos\u00ec come il colorito. Le mancavano dei denti, ma il suo viso era descritto come piccolo e delicato. Nonostante fosse alcolizzata, la sua amica ed ex-coinquilina Emily Holland la ricord\u00f2 come \"molto pulita e riservata\".\nGiovent\u00f9 e matrimonio.\nEra la figlia di Edward Walker, un fabbro di Camberwell, e di sua moglie Caroline. Spos\u00f2 William Nichols nel 1864, a 19 anni. La coppia ebbe cinque figli:\nNel 1880 Edward John Nichols, allora quattordicenne, si trasfer\u00ec a casa del nonno materno; questo fatto lascia pensare che vi fossero attriti in famiglia o che non avesse una relazione buona con il padre (questo fatto sar\u00e0 anche confermato dall'atteggiamento distaccato dei due in occasione del loro incontro al funerale di Polly).\nSeparazione.\nNon si tratt\u00f2 di un matrimonio particolarmente felice, bench\u00e9 la relazione fosse durata 24 anni: la coppia si separ\u00f2 varie volte (\"cinque o sei\", a detta di William Nichols), e nel 1881 Polly lasci\u00f2 il marito definitivamente. Edward Walker, suo padre, accus\u00f2 il marito di aver avuto una relazione con la cameriera (assunta per accudire Polly durante la sua ultima gravidanza). Nichols invece sostenne di aver avuto questa relazione solo dopo l'abbandono di Polly, e accusava quest'ultima di aver lasciato lui e i bambini.\nIn seguito alla separazione, Polly cominci\u00f2 a girare da una casa di lavoro all'altra, facendosi anche ricoverare nelle rispettive infermerie. L'anno successivo, William scopr\u00ec che sua moglie aveva una relazione con un altro uomo (secondo altre fonti, invece, l'uomo scopr\u00ec che sua moglie si prostituiva), e cess\u00f2 di inviarle soldi. L'ultima volta che i due si videro fu nel 1885. Nel 1887, la polizia la trov\u00f2 buttata per strada a dormire: riconosciuta in stato di indigenza, fu mandata in un'altra casa di lavoro. Un anno dopo Polly fu assunta dalla famiglia Cowdry in veste di cameriera. Samuel e Sarah Cowdry, sulla sessantina, erano molto religiosi e rigorosamente astemi. Polly scrisse al padre, comunicandogli la buona notizia del suo nuovo lavoro, ma due mesi dopo ruber\u00e0 dei vestiti e sar\u00e0 costretta a scappare.\nUltimi giorni.\nTrov\u00f2 alloggio a Thrawl Street, condividendo una stanza con altre quattro donne (tra queste vi era Emily Holland). Successivamente si spost\u00f2 in una pensione situata in Flower and Dean Street (questa pensione sar\u00e0 frequentata, a periodi alterni, anche da altre due vittime dello Squartatore, Elizabeth Stride e Catherine Eddowes).\nIl 30 agosto 1888 era un giorno freddo e piovoso. Mary Ann venne vista nei dintorni di Whitechapel Road. Dopo l'una di notte, venne cacciata dalla cucina di una pensione delle vicinanze perch\u00e9 non aveva i soldi per pagare la pigione. Polly chiese comunque al guardiano di tenerle un letto, dal momento che stava per andarsi a procurare dei soldi. Un'ora dopo, Emily Holland la incontr\u00f2 (la descriver\u00e0 successivamente come \"molto ubriaca e barcollante a ridosso del muro\"). Polly confid\u00f2 all'amica di aver ricevuto soldi per ben tre volte, ma di averli spesi tutti in alcool. Le disse che sarebbe tornata a casa dopo un altro tentativo.\nOmicidio.\nIntorno alle 3:45 di notte del 31 agosto 1888, Charles Cross (un cocchiere il cui vero nome era Charles Lechmere e che sar\u00e0 uno dei sospetti moderni) e Robert Paul scoprirono il cadavere della donna lungo Buck's Row, oggi Durward street, vicino al civico 51. Erano incerti sulla sua morte effettiva, poich\u00e9 il corpo era ancora caldo.\nI due uomini fecero accorrere sul posto l'agente Neil, che chiam\u00f2 il dottor Llewellyn. Quest'ultimo conferm\u00f2 che la morte della donna \u00e8 avvenuta solo pochi minuti prima, e ritenne di non avere dubbi sul fatto che fosse morta proprio l\u00ec. Il suo cadavere venne identificato prima da una collega di una casa di lavoro e successivamente dal marito.\nAl momento della morte, indossava:\nInoltre, aveva con s\u00e9:\nDescrizione del cadavere.\nIl corpo \u00e8 stato ritrovato sdraiato supino sul pavimento, in prossimit\u00e0 del muro. Le gonne erano sollevate quasi all'altezza dello stomaco. Da come la descrive l'agente Neil,\nSecondo quanto riportato dal \"The Times\" dell'epoca,\nFunerale.\nPolly fu sepolta gioved\u00ec 6 settembre 1888 nel \"City of London Cemetery and Crematorium\", nel borgo londinese di Newham, in una tomba pubblica. Hanno partecipato al funerale (e ne hanno pagato le spese) il padre Edward Walker, il marito William Nichols ed il figlio maggiore Edward John Nichols.\nNel 1996, il cimitero pose una placca commemorativa sulla sua tomba, dove si legge:\nNella cultura di massa.\nNel videogioco \"\", Evie Frye afferma che ella era un membro degli Assassini e che prima di essere uccisa da Jack ha lanciato il suo anello con riferimento alla confraternita."}
{"id": "1580052", "revid": "1543377", "url": "https://it.wikipedia.org/wiki?curid=1580052", "title": "Contea di Washington (Georgia)", "text": "La contea di Washington (in inglese Washington County) \u00e8 una contea dello Stato della Georgia, negli Stati Uniti. La popolazione al censimento del 2000 era di 21 176 abitanti. Il capoluogo di contea \u00e8 Sandersville."}
{"id": "1580053", "revid": "1543377", "url": "https://it.wikipedia.org/wiki?curid=1580053", "title": "Contea di Wayne (Georgia)", "text": "La contea di Wayne (in inglese Wayne County) \u00e8 una contea dello Stato della Georgia, negli Stati Uniti. La popolazione al censimento del 2000 era di 26 565 abitanti. Il capoluogo di contea \u00e8 Jesup."}
{"id": "1580054", "revid": "1543377", "url": "https://it.wikipedia.org/wiki?curid=1580054", "title": "Contea di Webster (Georgia)", "text": "La contea di Webster (in inglese Webster County) \u00e8 una contea dello Stato della Georgia, negli Stati Uniti. La popolazione al censimento del 2000 era di 2 390 abitanti. Il capoluogo di contea \u00e8 Preston."}
{"id": "1580055", "revid": "1543377", "url": "https://it.wikipedia.org/wiki?curid=1580055", "title": "Contea di Wheeler (Georgia)", "text": "La contea di Wheeler (in inglese Wheeler County) \u00e8 una contea dello Stato della Georgia, negli Stati Uniti. La popolazione al censimento del 2000 era di 6 179 abitanti. Il capoluogo di contea \u00e8 Alamo."}
{"id": "1580057", "revid": "1543377", "url": "https://it.wikipedia.org/wiki?curid=1580057", "title": "Contea di White (Georgia)", "text": "La contea di White (in inglese White County) \u00e8 una contea dello Stato della Georgia, negli Stati Uniti. La popolazione al censimento del 2000 era di 19 944 abitanti. Il capoluogo di contea \u00e8 Cleveland."}
{"id": "1580058", "revid": "74801", "url": "https://it.wikipedia.org/wiki?curid=1580058", "title": "Contea di Whitfield", "text": "La contea di Whitfield (in inglese Whitfield County) \u00e8 una contea dello Stato della Georgia, negli Stati Uniti. La popolazione al censimento del 2000 era di abitanti. Il capoluogo di contea \u00e8 Dalton."}
{"id": "1580061", "revid": "1543377", "url": "https://it.wikipedia.org/wiki?curid=1580061", "title": "Contea di Wilcox (Georgia)", "text": "La contea di Wilcox (in inglese Wilcox County) \u00e8 una contea dello Stato della Georgia, negli Stati Uniti. La popolazione al censimento del 2000 era di 8 577 abitanti. Il capoluogo di contea \u00e8 Abbeville."}
{"id": "1580062", "revid": "1543377", "url": "https://it.wikipedia.org/wiki?curid=1580062", "title": "Contea di Wilkes (Georgia)", "text": "La contea di Wilkes (in inglese Wilkes County) \u00e8 una contea dello Stato della Georgia, negli Stati Uniti. La popolazione al censimento del 2000 era di 10 687 abitanti. Il capoluogo di contea \u00e8 Washington."}
{"id": "1580063", "revid": "1543377", "url": "https://it.wikipedia.org/wiki?curid=1580063", "title": "Contea di Wilkinson (Georgia)", "text": "La contea di Wilkinson (in inglese Wilkinson County) \u00e8 una contea dello Stato della Georgia, negli Stati Uniti. La popolazione al censimento del 2000 era di 10 220 abitanti. Il capoluogo di contea \u00e8 Irwinton."}
{"id": "1580064", "revid": "1543377", "url": "https://it.wikipedia.org/wiki?curid=1580064", "title": "Contea di Worth (Georgia)", "text": "La contea di Worth (in inglese Worth County) \u00e8 una contea dello Stato della Georgia, negli Stati Uniti. La popolazione al censimento del 2000 era di 21 967 abitanti. Il capoluogo di contea \u00e8 Sylvester."}
{"id": "1580070", "revid": "729019", "url": "https://it.wikipedia.org/wiki?curid=1580070", "title": "Castello normanno (Adrano)", "text": "Il cosiddetto Castello Normanno di Adrano, uno dei simboli della citt\u00e0 etnea, \u00e8 una torre eretta sotto Conte Ruggero I di Sicilia, nell'XI secolo.\nIl castello a cui apparteneva, insieme a quelli vicini e simili di Patern\u00f2 e Motta, rientrerebbe in un sistema difensivo di et\u00e0 normanna volto a controllare la valle del Simeto, il pieno controllo di Catania e dei passi che portavano a Troina, Regalbuto e Randazzo. \nIn quest'ottica pu\u00f2 essere messo in relazione con il Ponte dei Saraceni.\nLa Storia.\nIl possente dongione fu costruito per volere di Ruggero I di Sicilia dopo il 1073, \nDopo il dominio normanno, il Castello divenne nei secoli propriet\u00e0 di illustri dinastie siciliane, tra le quali i Moncada, i Peralta, gli Sclafani, dal 1754 i Conti Alvarez di Toledo fino al 1797, quando ne prese possesso il principe Luigi Moncada Ventimiglia Aragona, e rimase di propriet\u00e0 dei Moncada Ventimiglia fino al 1920.\nDal 1959 il Castello \u00e8 sede del Museo archeologico regionale \"Saro Franco\" e all'interno si trovano anche la Galleria d'arte Contemporanea, una Pinacoteca, l'Archivio Storico e collezioni etnoantropologiche.\nLa Struttura.\nLa torre ha una pianta rettangolare che misura 20\u00a0m per 16,70\u00a0m e un'altezza che raggiunge i 34 metri e la struttura si innalza su sei livelli.\nIl piano terra presenta due ambienti, ciascuno dei quali \u00e8 definito da tre campate; un muro longitudinale divide i due spazi e all'interno del muro vi \u00e8 una scala che permette di accedere al primo piano, sul quale si estendono due grandi saloni e un arco ogivale che apre la scala per l'accesso al secondo piano.\nUn muro divide in due parti il secondo piano; il vano meridionale intorno al 1500 venne suddiviso in due parti e venne cos\u00ec creata una cappella di pianta rettangolare, con abside e doppia volta a crociera a costoloni inserita nello spessore del muro.\nSu per le scale si accede al terzo piano, anch'esso diviso in due zone.\nIl Museo archeologico.\nIl museo \u00e8 gestito dalla Regione Siciliana, dal 2019 attraverso il polo regionale \"Parco Archeologico e Paesaggistico di Catania e della Valle dell'Aci\".\nOccupa quasi completamente i quattro piani del Castello Normanno di Adrano, ed espone reperti archeologici databili dall'et\u00e0 neolitica (6500 \u2013 3500 a.C.) fino al medioevo (XI secolo d.C.).\nAll'ingresso del museo sono posti due leoni di pietra lavica che riportano lo stemma del Casato Sclafani\u2013Moncada, le dinastie che governarono Adrano nel Medioevo.\nI due saloni del piano terra sono dedicati all'esposizione di reperti preistorici, vi sono esposti vasi e strumenti di pietra e di osso dell'et\u00e0 neolitica e della prima et\u00e0 dei metalli e le urne vascolari dell'et\u00e0 del bronzo antico, ritrovate all'interno delle grotte di scorrimento lavico del Parco dell'Etna (tra Adrano e Biancavilla).\nNel salone del primo piano, prosegue l'esposizione dei materiali preistorici, oggetti che vanno dall'et\u00e0 del bronzo antico, al medio e a quello finale, ritrovati nel territorio di Adrano.\nIl secondo piano del Castello \u00e8 dedicato ai reperti di et\u00e0 storica.\nNella prima sala sono esposti quelli provenienti dall'antica citt\u00e0 del Mendolito.\nImponenti le colonne di pietra lavica con capitelli ionici e l'elmo calcidese proveniente dalla necropoli meridionale della citt\u00e0. Da segnalare inoltre la \"divinit\u00e0 sicula\" del ponte Primosole della prima met\u00e0 del V secolo a.C.\nNel secondo salone sono esposte le collezioni provenienti dal centro di Adranon, l'antica citt\u00e0 fondata da Dionigi di Siracusa intorno al 400 a.C. sui cui resti \u00e8 sorta la moderna citt\u00e0 di Adrano: vasi vascolari, statuette di terracotta rappresentanti divinit\u00e0, utensili di uso quotidiano. Un posto particolare \u00e8 concesso al bellissimo busto di divinit\u00e0 femminile di terracotta, riconducibile al V secolo a.C.\nSempre al primo piano si ammira la Cappella del Castello, all'interno della quale sono ospitate le collezioni numismatiche, custodite in otto monetieri, teste marmoree, tra cui spicca un ritratto virile dell'et\u00e0 imperiale, ed altri oggetti databili dal periodo romano fino all'et\u00e0 tardo medievale.\nSono presenti infine la pinacoteca \"Sangiorgio Gualtieri\", collezioni etnoantropologiche, raccolte librarie, insieme al pregevole fondo Imbarrato, e un archivio storico."}
{"id": "1580073", "revid": "124130944", "url": "https://it.wikipedia.org/wiki?curid=1580073", "title": "Perth Glory Football Club", "text": " \nIl Perth Glory Football Club, meglio noto come Perth Glory, \u00e8 una societ\u00e0 calcistica australiana con sede nella citt\u00e0 di Perth, capoluogo dell'Australia Occidentale. Milita nella A-League Men, la massima serie del campionato australiano di calcio.\nFondato nel 1995, il Perth Glory \u00e8, assieme ad Adelaide United e Newcastle Jets, una delle tre squadre australiane sopravvissute alla National Soccer League. Ha vinto due titoli NSL (2003 e 2004) e per due volte \u00e8 arrivato in finale (2000, 2002). Dalla fondazione della A-League, ha ottenuto per una volta il primo posto in campionato (2018-2019) e per due volte \u00e8 arrivato in finale (2012, 2019), mentre \u00e8 stato per due volte finalista della FFA Cup (2014, 2015).\nGioca le proprie partite interne al Perth Oval.\nStoria.\nNel 1977, anno di nascita della National Soccer League (NSL), la citt\u00e0 di Perth manifest\u00f2 interesse per l'adesione al campionato australiano di calcio, ma problemi logistici e finanziari suggerirono alla federcalcio nazionale di non consentire l'ingresso nella lega a una squadra dell'Australia Occidentale. Fino al 1994 l'intero stato della West Australia continu\u00f2 dunque a non avere rappresentanza nel campionato nazionale.\nNel 1994 un gruppo di uomini d'affari guidati da Joe Claudio fond\u00f2 il Perth Kangaroos IFC, club che milit\u00f2 per una stagione nel campionato singaporiano di calcio, vincendolo per altro facilmente, prima della dissoluzione dello stesso club, dovuta alle gravi perdite economiche, stanti i magri incassi nelle partite casalinghe.\nIl 1\u00ba dicembre 1995 fu ufficialmente presentato un nuovo sodalizio, il Perth Glory Football Club, che esord\u00ec nella NSL nella stagione 1996-1997. Per le prime due stagioni il ruolo di allenatore fu affidato a Gary Marocchi, italo-australiano gi\u00e0 calciatore dell' e tecnico del Perth Kangaroos. La squadra sfior\u00f2 l'accesso ai play-off nel 1996-1997, piazzandosi settima, e nel 1997-1998, quando giunse ottava.\nNella stagione 1996-1997 le stelle erano Vinko Buljuba\u0161i\u0107, Bobby Despotovski e Vas Kalogeracos e il neozelandese Gavin Wilkinson, mentre i gradi di capitano furono assegnati a Gareth Naven. L'esordio in NSL coincise con una sconfitta per 4-1 contro il , con gol del Glory segnato da Scot Alan MacKenzie. Malgrado il brutto inizio, i risultati seguenti furono migliori e videro anche una vittoria contro il , campioni in carica. La qualificazione ai play-off svan\u00ec all'ultima giornata, quando il Perth Glory, cui bastava un pareggio, fu sconfitto dal Melbourne Knights, in un match che vide la controversa espulsione di Paul Strudwick.\nNel 1997-1998 la squadra, pure rinforzata dagli innesti di Ernie Tapai, Danny Hay e dei nigeriani Samson Siasia e Peter Anosike, non and\u00f2 oltre l'ottavo posto e Marocchi fu esonerato.\nLa squadra pass\u00f2 dunque nelle mani del tecnico Bernd Stange, gi\u00e0 CT della , che nell'annata del proprio esordio port\u00f2 la squadra ai play-off. Grazie ai nuovi acquisti John Markovski e Con Boutsianis, l'affermazione di Jamie Harnwell quale uno dei migliori difensori del torneo (al posto dell'infortunato Vinko Buljuba\u0161i\u0107), la squadra miglior\u00f2 notevolmente il rendimento, anche se un calo nel finale di stagione neg\u00f2 al club un piazzamento nei primi due posti, facendola concludere con la terza piazza. Nei play-off la squadra di Stange super\u00f2 l' al primo turno e il nella semifinale preliminare, poi cadde contro il in semifinale.\nIl Glory fece ancora meglio nel 1999-2000, quando, puntellato l'organico con gli ingaggi dei giovani Ivan Ergi\u0107, Jason Petkovi\u0107 e Olyroo Kasey Wehrmann, riusc\u00ec a vincere il campionato regolare di NSL e a raggiungere la finale dei play-off per il titolo. Superato in semifinale il in modo sofferto, grazie ad un gol all'80\u00ba minuto della sfida di ritorno e a un golden gol nei tempi supplementari, il Perth Glory ritrov\u00f2 in finale proprio i Wolves, che dopo il k.o. contro il Glory avevano sconfitto il . Pur avendo chiuso il primo tempo in vantaggio per 3-0, la squadra di Stange sub\u00ec tre reti nella ripresa, chiudendo il match sul 3-3. Ai supplementari il risultato non cambi\u00f2 e ai rigori ebbero la meglio i Wolves per 7-6, aggiudicandosi il titolo. Il Glory fu comunque autore di un'ottima stagione, nonostante i problemi avuti da Stange con Vas Kalogeracos e Con Boutsianis, che avevano entrambi lasciato il club e i dissapori con la societ\u00e0, che prima gli aveva comunicato in anticipo la fine del rapporto una volta arrivata la fine della stagione e poi fu constretta a fare marcia indietro di fronte alle proteste dei tifosi.\nNella stagione 2000-2001 la squadra segn\u00f2 tanto (secondo migliore attacco del torneo), ma l'epilogo dell'annata fu deludente: malgrado gli acquisti di Damian Mori (che form\u00f2 un ottimo duo d'attacco con Bobby Despotovski) e Brad Maloney, affiancati alla giovane stella Ljubo Mili\u010devi\u0107, il campionato si chiuse con il terzo posto, poi arriv\u00f2 l'eliminazione contro il Melbourne Knights per la regola ei gol fuori casa nel turno preliminare dei play-off (0-0 a Melbourne e 2-2 a Perth, con inutile rimonta di due gol). Stange fu dunque esonerato.\nOrganico.\nRosa 2021-2022.\nRosa e numeri come da sito ufficiale."}
{"id": "1580075", "revid": "74801", "url": "https://it.wikipedia.org/wiki?curid=1580075", "title": "Ferruccio Botti", "text": "Biografia.\nPronipote di un omonimo ufficiale garibaldino caduto nella battaglia del Volturno (sepolto nel sacrario di Sant'Angelo in Formis), Botti intraprese nel 1953 la carriera delle armi. Ufficiale di fanteria proveniente dal 12\u00ba corso dell'Accademia militare di Modena, in servizio sempre in Friuli (Divisione Mantova, III Brigata missili e Brigata meccanizzata Isonzo), comand\u00f2 nel 1978-79 il 52\u00ba Battaglione fanteria d'arresto di Attimis (erede dei Cacciatori delle Alpi e concluse la sua carriera come colonnello in ausiliaria.\nBotti \u00e8 stato uno dei pi\u00f9 prolifici scrittori militari italiani per quantit\u00e0 delle sue opere, tutte in pi\u00f9 volumi monumentali, incentrate sulla stretta connessione tra storia militare e pensiero strategico. Attento ricercatore bibliografico, i suoi principali contributi riguardano la storia del pensiero militare, navale e aeronautico (non soltanto italiano) dall'et\u00e0 napoleonica alle soglie del XXI secolo, nonch\u00e9 la storia dei sistemi logistici adottati dall'esercito sardo e poi italiano dal 1831 al 1981.\nMembro della Societ\u00e0 Italiana di Storia Militare e del Centro interuniversitario di studi e ricerche storico-militari, ha collaborato con gli Uffici Storici dell'Esercito, della Marina e dell'Aeronautica, con il Centro Militare di Studi Strategici e con l'Institut de Strat\u00e9gie compar\u00e9ee, nonch\u00e9 con numerosi periodici specializzati (tra cui \"Rivista Militare\", \"Rivista Marittima\", \"Rivista Aeronautica\", \"Storia Militare\", \"Panorama Difesa\" e \"Strat\u00e9gique\"). La vedova, signora Rosangela Iussa, ha donato la biblioteca militare del marito ( volumi) al Fondo Militare della Biblioteca Civica \"Farinone Centa\" di Varallo Sesia."}
{"id": "1580077", "revid": "767487", "url": "https://it.wikipedia.org/wiki?curid=1580077", "title": "I Langaroli", "text": "I Langaroli sono un complesso di musica folk-liscio nato negli anni settanta composto da noti musicisti della zona del basso Piemonte e rappresentano l'espressione della tradizione musicale della Langa albese.\nStoria del gruppo.\nSi esibiscono prevalentemente nella zona delle Langhe, in Piemonte, ed in tutte le sale danzanti delle province piemontesi, oltre ad essere presenti in numerose feste paesane.\nLe loro composizioni si riallacciano allo stile del \"ballo a palchetto\", molto diffuso in tutto il Piemonte.\nIl loro successo deriva principalmente dalla partecipazione alla \"Trattoria dei Ricordi\", storica trasmissione televisiva dell'emittente locale Telecupole Piemonte, oltre che da una forte presenza nelle sale danzanti del Piemonte.\nIl programma \"Trattoria dei ricordi\" \u00e8 stato il precursore delle trasmissioni musicali attuali, in cui l'orchestra suona mentre il pubblico al ristorante balla. La trasmissione veniva condotta da \"Flipot e Rosina\" nella sala danze \"Le Cupole\"; la sigla della trasmissione \u00e8 la canzone \"Saluti salutissimi\", composta dal maestro Secondo Gallizio.\nI musicisti che compongono l'orchestra negli anni '70/80 sono:\nAlla morte di Giuseppe De Petro nel 1985 subentra in orchestra Giorgio Giacosa, saxofonista, flautista e clarinettista; Giacosa faceva parte degli \"Asternovas\", orchestra di Fred Buscaglione.\nIl maestro Secondo Gallizio compone la maggior parte dei brani che vengono suonati e cantati, oltre ad arrangiare personalmente gran parte dei pezzi musicali.\nIniziano ad incidere dischi con la casa discografica \"Prince\" (che a met\u00e0 anni '80 cambia il nome in \"Pentagramma\") di Torino, in seguito incidono con la casa discografica RCA.\nDiscografia.\nAlbum.\nA parte le prime 2 musicassette, tutto \u00e8 stato inciso anche su disco e ultimamente su Cd.\nFonte: Floriana Depetro"}
{"id": "1580078", "revid": "260676", "url": "https://it.wikipedia.org/wiki?curid=1580078", "title": "Mort Subite", "text": "La Mort Subite, \u00e8 una marca di birra belga a fermentazione spontanea di tipo Lambic, prodotta dalla Brasserie De Keersmaeker, di Pajottenland. Al giorno d'oggi l'industria appartiene al gruppo belga \"Alken-Maes\", che \u00e8 integrato nel gruppo Heineken.\nMarche prodotte.\nLa birra viene prodotta in vari tipi:\nOrigine del nome.\nIl nome \"Mort Subite\" proviene da un gioco di dadi o di carte, il \"pitjesbak, che veniva giocato\" in un bistrot chiamato \"La Court Royale\" situato a Bruxelles, in Belgio, gestito all'inizio del XX scolo da Th\u00e9ophile Vossen. Il locale fu soprannominato \"La Mort Subite\".\nEspropriato per la costruzione della ferrovia, il locale si sposter\u00e0 nel 1928 e in quest'occasione venne ufficialmente chiamato \"\u00c0 la Mort Subite\". Th\u00e9ophile chiamo cos\u00ec anche la birra da lui prodotta sin dal 1910 (gueuze et kriek)."}
{"id": "1580080", "revid": "63727", "url": "https://it.wikipedia.org/wiki?curid=1580080", "title": "Glas-BMW", "text": ""}
{"id": "1580081", "revid": "1543377", "url": "https://it.wikipedia.org/wiki?curid=1580081", "title": "Lyulka AL-31", "text": "Il Ljul'ka AL-31, oggi anche conosciuto come Saturn AL-31, \u00e8 un motore turboventola di origine sovietica ancora in produzione in Russia. Venne progettato dall'ufficio tecnico di Archip Michajlovi\u010d Ljul'ka, oggi facente capo alla NPO Saturn, appositamente per il caccia intercettore Sukhoi Su-27. Oggi equipaggia quasi tutti i derivati del \"Flanker\" ed il caccia multiruolo Chengdu J-10 cinese.\nQuesto propulsore sviluppa una spinta di 123\u00a0kN in postcombustione nella versione AL-31F (il suffisso F indica la parola \"forsa\u017e\", postcombustore appunto), 137\u00a0kN nella versione AL-31FM (AL-35F) e 142\u00a0kN nella versione AL-37FU.\nSia lo AL-31FP che lo AL-37FU sono dotati di spinta vettorizzabile. Il primo di questi venne adottato dal Sukhoi Su-30MKI per l'Aviazione indiana, mentre il secondo sul Sukhoi Su-37 e sul Su-47 Berkut. Lo AL-37FU pu\u00f2 deviare l'ugello di scarico di \u00b115\u00b0 ad una velocit\u00e0 di 30\u00b0 al secondo. La spinta vettorizzabile \u00e8 utilizzata primariamente sul piano di beccheggio.\nIl Ljul'ka AL-31 ha la reputazione di essere estremamente tollerante nei confronti di flussi d'aria molto disturbati. I motori del Su-27 possono essere scambiati tra il sinistro ed il destro. Il tempo medio per un'ispezione \u00e8 di mille ore, mentre la vita operativa \u00e8 di tremila ore."}
{"id": "1580082", "revid": "1573940", "url": "https://it.wikipedia.org/wiki?curid=1580082", "title": "Mai la ragazza psichica", "text": " \u00e8 un manga giapponese creato da Kazuya Kudo, che ne cur\u00f2 la storia, e Ry\u014dichi Ikegami, che ne cur\u00f2 i disegni. In Giappone venne serializzato dalla Shogakukan sullo Shonen Sunday dal 1988 al 1989.\nIl manga \u00e8 giunto anche in Italia nel 1991 grazie alla Granata Press, prima del fallimento. \u00c8 stato poi ristampato dalla Panini Comics, nella sua divisione Planet Manga, in albi monografici, a partire da febbraio 1996. Negli Stati Uniti d'America \u00e8 edito dalla Viz Media.\nTrama.\nIn Svizzera, sui monti del Giura, ha il suo quartier generale la \"Wisdom Alliance\", una misteriosa e potentissima organizzazione che in modo occulto condiziona la politica globale.\nLa Wisdom vorrebbe uscire allo scoperto e dominare la Terra alla luce del Sole, ma per farlo ha bisogno di un esercito invincibile sotto il suo diretto controllo. Per questo motivo, sta cercando e schedando giovanissimi esper, per poi educarli ed addestrarli ad usare i loro poteri per fini bellici. Tra i soggetti pi\u00f9 potenti osservati dall'organizzazione c'\u00e8 \"Mai Kuju\", una quindicenne giapponese orfana di madre, che vive col padre Shuichi a Tokyo.\nMai ha una vita normalissima, divisa tra gli impegni scolastici e le uscite con le amiche. Inizialmente ha un'idea alquanto vaga sui suoi poteri, che usa solo per fare innocui scherzetti ai suoi compagni di scuola, senza venire scoperta.\nOltre alla Wisdom, gli unici a conoscenza delle facolt\u00e0 di Mai, ereditate dalla madre Maki, sono l'affettuoso padre ed il monaco \"Madarao\", a capo del tempio shintoista di Togakushi, la citt\u00e0 di origine di Lady Maki.\nUn bel giorno, tornata a casa, Mai rivela al padre che a scuola hanno fatto fare agli studenti uno strano test d'intelligenza, e che lei aveva totalizzato un punteggio molto alto. Il padre \u00e8 sospettoso, poich\u00e9 sa che potrebbe trattarsi di un test sul PK.\nI sospetti di Shuichi Kuju si fanno sempre pi\u00f9 forti, quando scopre che lui e sua figlia sono osservati da un gruppo di loschi figuri. Questi finiscono con l'affrontare Kuju in un combattimento, nel quale egli ha la meglio, grazie alla sua abilit\u00e0 nelle arti marziali.\nDalla lettura dei documenti trovati addosso ad uno degli uomini rimasti a terra, Kuju scopre che gli aggressori sono uomini dell'agenzia investigativa Kaieda, che torner\u00e0 all'attacco, costringendo i Kuju ad una fuga disperata.\nAdattamento cinematografico.\nSviluppi fallimentari.\nAlla fine degli anni '80 Carolco Pictures annunci\u00f2 un film per il grande schermo basato sul manga \"Mai la ragazza psichica\" a cui avrebbe partecipato Tim Burton come regista e Francis Ford Coppola alla produzione esecutiva. Gli Sparks furono incaricati della realizzazione della colonna sonora, e iniziarono a lavorarci, ma non completarono mai il lavoro a causa dell'annullamento del film.\nIl film era in pieno sviluppo, quando la Carolco entr\u00f2 in bancarotta a causa del fallimento al botteghino di \"Corsari\" (1995) il quale, costato 100 milioni di dollari, riusc\u00ec ad incassarne a stento 11 in tutto il mondo. Ci\u00f2 che ne consegu\u00ec fu il fallimento e la chiusura della societ\u00e0 ed il conseguente annullamento di tutti i progetti in produzione al tempo, tra cui anche quello di \"Mai\".\nNel 2002 ci fu un nuovo tentativo, questa volta della Sony Family Films che, una volta acquistati i diritti di produzione del manga, inizi\u00f2 lo sviluppo di un proprio film dedicatogli. Dopo che lo studio sorb\u00ec anch'esso gli effetti della crisi economica in corso all'epoca, il presidente generale della Sony, Amy Pascal, decise di annullare la produzione e vendette i diritti a Tim Burton, che era molto interessato al progetto.\nRiavvio.\nNel maggio 2010, la Sony Family Films, che prese in mano i diritti cinematografici del manga dopo la cancellazione del primo film basato su esso, li vendette a Tim Burton, gi\u00e0 coinvolto nel primo progetto degli anni '90, intenzionato a riportare in vita il film in tempi brevi, occupandosi della regia e della scrittura di una nuova sceneggiatura."}
{"id": "1580083", "revid": "125570011", "url": "https://it.wikipedia.org/wiki?curid=1580083", "title": "Contro il destino", "text": "Contro il destino (\"Paris s'\u00e9veille\") \u00e8 un film del 1991 diretto da Olivier Assayas."}
{"id": "1580088", "revid": "986213", "url": "https://it.wikipedia.org/wiki?curid=1580088", "title": "Giacomo Pio di Borbone-Spagna", "text": "Biografia.\nUnico figlio maschio di Carlo di Borbone e di Margherita di Borbone-Parma, studi\u00f2 prima dai gesuiti al Coll\u00e8ge de Vaugirard a Parigi ed in seguito all'universit\u00e0 di Beaumont a Old Windsor. Formatosi all'Accademia Militare Teresiana di Wiener Neustadt nel 1896 entr\u00f2 nell'esercito russo diventando tenente colonnello in un reggimento di ussari. Nel 1900 prese parte alla spedizione contro i Boxer combattendo nella battaglia di Beitang e nel biennio 1904 - 1905 alla Guerra Russo-Giapponese, prendendo parte alla battaglia di Liaoyang e a quella di Vafangon.\nIl 18 luglio 1909 Giacomo Pio di Borbone-Spagna succedette al padre come pretendente carlista al trono di Spagna e legittimista a quello francese. Come pretendente carlista fu conosciuto come Giacomo (Jaime) III, perch\u00e9 anche se sarebbe stato il primo di questo nome a regnare su Le\u00f3n, Castiglia o Spagna, il numero venne condizionato dalla precedente esistenza di due sovrani allo stesso modo appellati che avevano regnato sull'Aragona; Giacomo Pio, per\u00f2, us\u00f2 sempre il titolo di duca di Madrid. Come pretendente legittimista al trono francese fu invece conosciuto come Giacomo (Jacques) I, ma us\u00f2 il titolo di duca d'Angi\u00f2.\nGiacomo lasci\u00f2 l'esercito russo e visse principalmente nel Castello di Frohsdorf a Lanzenkirchen in Austria e nel suo appartamento in Avenue Hoche a Parigi, oltre alla Villa Borbone presso Viareggio, che aveva ereditato dalla madre. In quegli anni visit\u00f2 segretamente la Spagna in svariate occasioni. Durante la Prima guerra mondiale fu tenuto agli arresti domiciliari a Frohsdorf in Austria.\nIl 16 aprile 1923 con un decreto del suo Delegato Generale in Spagna, il Marchese de Villores, Giacomo cre\u00f2 l'Ordine della Legittimit\u00e0 Proscritta (\"Orden de la Legitimidad Proscrita\") per onorare coloro che erano stati imprigionati o esiliati dal governo spagnolo per la loro lealt\u00e0 alla causa carlista.\nNell'aprile 1931 il re costituzionale Alfonso XIII di Spagna fu costretto a lasciare il paese, davanti all'affermazione della seconda Repubblica spagnola e Giacomo Pio pubblic\u00f2 un manifesto che invitava tutti i monarchici a radunarsi intorno alla causa del legittimismo. Qualche mese dopo, il 23 settembre, secondo un protocollo vigente tra sovrani, Giacomo III ricevette Alfonso XIII nel suo appartamento a Parigi e due giorni dopo Alfonso XIII e sua moglie la regina Vittoria Eugenia ricambiarono la visita, ricevendo Giacomo Pio nella loro residenza all'Hotel Savoy d'Avon a Fontainebleau. Nell'occasione Giacomo III confer\u00ec il collare dell'Ordine dello Spirito Santo, ordine di cui era Gran Maestro in quanto pretendente al trono francese, ad Alfonso: questo incontro cre\u00f2 un clima di riappacificazione fra i due pretendenti al trono spagnolo.\nUna settimana dopo Giacomo Pio mor\u00ec a Parigi, venendo sepolto nella sua villa alla Tenuta Reale; lo zio Alfonso Carlo, duca di San Jaime, gli successe come pretendente ai troni francese e spagnolo.\n venne soprannominato il \"pretendente rosso\"; paradossalmente le sue posizioni politiche lo collocavano a sinistra rispetto a re Alfonso XIII, che, in quanto esponente dell'isabellismo avrebbe dovuto essere pi\u00f9 liberale di un carlista."}
{"id": "1580091", "revid": "201347", "url": "https://it.wikipedia.org/wiki?curid=1580091", "title": "Shiho Miyano", "text": ""}
{"id": "1580095", "revid": "1524446", "url": "https://it.wikipedia.org/wiki?curid=1580095", "title": "N\u00f5mme Kalju Football Club", "text": "Il N\u00f5mme Kalju Football Club, comunemente noto come N\u00f5mme Kalju oppure Kalju (in italiano \"Scoglio\"), \u00e8 una societ\u00e0 calcistica estone di Tallinn, con sede nel distretto periferico di N\u00f5mme. Milita in Meistriliiga, la massima serie del campionato estone di calcio, del quale ha vinto due edizioni.\nStoria.\nGli inizi: prima fondazione e rifondazione.\nIl N\u00f5mme Kalju fu fondato nel 1923 come divisione calcistica della societ\u00e0 polisportiva N\u00f5mme Spordiklubi Kalju e mantenne la propria attivit\u00e0 fino agli inizi degli anni quaranta.\nNel 1997 il club venne rifondato come N\u00f5mme Jalgpalliklubi Kalju dall'ex-calciatore e allenatore Uno Piir insieme ad altre personalit\u00e0 locali, e partecip\u00f2 per la prima volta al campionato estone nella stagione 1997-98 partendo dalla III Liiga; rimase nella stessa categoria per otto stagioni finch\u00e9 non ottenne la promozione in II Liiga. Nel 2005 vinse il girone Nord/Est di II Liiga e fu cos\u00ec promosso in Esiliiga.\nIn Meistriliiga.\nNel 2007, alla sua seconda stagione in Esiliiga, si classific\u00f2 al sesto posto, tuttavia essendo seconda tra le squadre indipendenti ha potuto giocare i play-off promozione contro il Kuressaare, vincendoli e accedendo alla Meistriliiga per la prima volta. Concluse la stagione d'esordio in massima serie al quarto posto.\nNegli anni successivi inizi\u00f2 a lottare per il titolo: nel 2011 arriv\u00f2 secondo, a -7 punti dal vincitore; poi nella stagione 2012 vinse il suo primo titolo nazionale.\nIn UEFA Champions League 2013-2014, nella sua prima partecipazione al torneo, il Kalju affront\u00f2 nel secondo turno preliminare l'HJK Helsinki. All'andata in Finlandia gli estoni pareggiarono 0-0, ma al ritorno in Estonia riuscirono a vincere 2-1 passando il turno (gol del gambiano Ceesay e dell'italiano Quintieri); vennero poi eliminati nel turno successivo dal Viktoria Plzen. Sempre nel 2014 il club ha cambiato denominazione in N\u00f5mme Kalju Football Club.\nHa vinto la sua prima coppa nazionale nell'edizione 2014-2015, battendo in finale il Paide Linnameeskond.\nNel 2016 giunge a fine campionato ancora in corsa per il titolo, a due punti dall'Infonet capolista e alla pari col Levadia Tallinn. L'ultima giornata vede proprio Infonet e Kalju sfidarsi in uno scontro diretto, mentre il Levadia affronta il Flora Tallinn. Il Kalju si porta in vantaggio gi\u00e0 nei primi minuti e il primo tempo si conclude 1-0, risultato che lo porterebbe alla vittoria del campionato, anche considerato la momentanea sconfitta del Levadia. Ma nel secondo tempo l'Infonet ribalta il risultato (1-2) vincendo partita e titolo, mentre il Kalju, sorpassato anche dal Levadia vincente in rimonta sul Flora, termina la stagione al terzo posto.\nSi classifica terzo anche nella stagione successiva, ma senza poter ambire al campionato: termina infatti a -12 punti dal Flora Tallinn vincitore e a -6 punti dal Levadia Tallinn secondo.\nNel 2018 vince il suo secondo campionato, da imbattuto: conclude con 86 punti, frutto di 25 vittorie e 11 pareggi, soltanto due punti in pi\u00f9 del Levadia Tallinn arrivato secondo e tre punti in pi\u00f9 del Flora Tallinn, classificatosi terzo. La conquista della Meistriliiga \u00e8 arrivata all'ultima giornata, grazie alla vittoria contro il Trans Narva (4-1) e alla contemporanea sconfitta del Flora nel derby contro il Levadia (2-1).\nNel 2019 vince per la prima volta la Supercoppa d'Estonia, battendo il Levadia Tallinn 3-2. In Coppa d'Estonia arriva in finale, dopo aver superato i tre turni precedenti sempre ai tempi supplementari (contro Kalev Tallinn agli ottavi, Tammeka Tartu ai quarti e Levadia Tallinn in semifinale), ma nell'ultima partita del torneo perde contro il Trans Narva, per 2-1 dopo i supplementari. In campionato si classifica terzo dietro a Flora e Levadia, senza mai essere stato in corsa per il primo posto.\nNella Meistriliiga 2020, sospesa e ripartita a maggio a causa della pandemia di COVID-19, lotta a lungo per il secondo posto contro Paide e Levadia, alle spalle del Flora avviato verso il titolo. Nel finale di stagione perde contatto da entrambe le avversarie e conclude al quarto posto. Nel campionato successivo ottiene lo stesso piazzamento, senza per\u00f2 avere mai insidiato le posizioni pi\u00f9 alte in tutta la stagione.\nStadio.\nIl Kalju gioca le partite casalinghe allo \"Hiiu Staadion\" di Tallinn, nel distretto di N\u00f5mme (sub-distretto di Hiiu). Lo stadio, inaugurato nel 1923 e ristrutturato nel 2002 e nel 2006, pu\u00f2 contenere fino a 3000 spettatori, sebbene ufficialmente la capienza massima sia di 650.\nStatistiche.\nCoppe europee.\nIl N\u00f5mme Kalju conta 13 partecipazioni alle coppe europee:\nStatistiche individuali.\n\"Aggiornate a fine stagione 2021.\"\nOrganico.\nRosa.\n\"Rosa aggiornata al 1\u00b0 dicembre 2021.\"\n \n \n \n \n \n \n \n \n \n \n \n "}
{"id": "1580096", "revid": "1305772", "url": "https://it.wikipedia.org/wiki?curid=1580096", "title": "Ludwig Elsbett", "text": "Biografia.\nElsbett era uno dei nove figli del coltivatore Viktor Elsbett, e di sua moglie Maria, crebbe nel mondo agricolo. Pi\u00f9 tardi, frequent\u00f2 le scuole tecniche in Bad-Frankenhausen e Neustrelitz dove studi\u00f2 Ingegneria meccanica e Costruzioni aeronautiche, diventando ingegnere.\nNel 1937 fu nominato direttore di reparto presso la \"Junkers GmbH\" in Dessau dove svilupp\u00f2 motori a combustione. Nel 1940 si spos\u00f2 con Lieselotte, ed ebbe cinque bambini. Divenne una leggenda vivente della tecnologia e gioc\u00f2 una parte decisiva nell'ulteriore sviluppo della tecnologia del Motore Diesel . Dopo la guerra, Elsbett fond\u00f2 una fabbrica indipendente, la \"Salzgitter\", per la produzione di un Motore di Diesel a due tempi.\nNel 1973 Elsbett ottiene un riconoscimento internazionale per il primo motore Diesel ad iniezione diretta per automobili.\nNel 1977 Elsbett inizi\u00f2 la produzione di un motore alimentato ad olio vegetale chiamato \"Motore Elsbett\".\nNel 1980 Elsbett ottenne la prima conversione di un motore Diesel standard ad alimentazione con olio vegetale dotandolo di pre-camera.\nNel 1993 il primo Eco-tour europeo fu vinto dall'automobile \"Elsbett Mercedes\" dotata del motore Elsbett col consumo pi\u00f9 basso fra tutte le auto partecipanti.\nNel 1997 Elsbett vinse il Premio Solare Europeo.\nNel 2002 Elsbett convert\u00ec ad alimentazione con olio vegetale il motore Common-Rail standard.\nNella citt\u00e0 di Salz (Baviera) \u00e8 stato realizzato il Museo Elsbett."}
{"id": "1580097", "revid": "124568154", "url": "https://it.wikipedia.org/wiki?curid=1580097", "title": "Fondazione Istituto Sacra Famiglia", "text": "Fondazione Sacra Famiglia \u00e8 una organizzazione non profit che dal 1896 accompagna, cura e assiste bambini, adulti e anziani fragili, persone con disabilit\u00e0 psichiche e fisiche, con disturbi dello sviluppo e del comportamento come l\u2019autismo, persone non autosufficienti che in et\u00e0 avanzata soffrono di malattie neurodegenerative o croniche. A tutti garantisce servizi sociosanitari di tipo ambulatoriale, domiciliare e residenziale in modo personalizzato.\nLa sacralit\u00e0 della vita, l\u2019ascolto di tutti i bisogni, la solidariet\u00e0 e l\u2019umanit\u00e0 sono i valori che ne animano la missione: la persona fragile \u00e8 sempre al centro del percorso di cura.\nOgni anno la Fondazione risponde alle necessit\u00e0 di migliaia di famiglie e persone fragili in Lombardia, Piemonte e Liguria. \nCesano Boscone \nStoria.\nL'ente nasce nel 1896 per opera del parroco di Cesano Boscone, Monsignor Domenico Pogliani che accoglie i primi disabili in casa propria per poi, grazie all'aiuto di diversi benefattori, realizzare i primi edifici di quella che negli anni divent\u00f2 la \u201ccittadella\u201d di Cesano Boscone, una citt\u00e0 nella citt\u00e0, per garantire ai pi\u00f9 fragili, all\u2019epoca senza alcuna protezione sociale, una migliore qualit\u00e0 di vita. \nLa legge Crispi del 1890 segna la nascita delle IPAB (istituti pubblici di assistenza e beneficenza) fra le quali rientra Sacra Famiglia, connaturandola come ente pubblico.\nNel 1916 viene riconosciuta come \"ente morale\".\nNel 1917 accoglie gi\u00e0 400 ospiti, segno del bisogno concreto cui si era rivolta l\u2019iniziativa di don Pogliani.\nNel 1919 don Luigi Moneta diventa direttore. Sotto la sua guida Sacra Famiglia vive un notevole sviluppo: vengono aperti nuovi reparti, inaugurate le sedi di Intra e Premeno e si acquisiscono le case di Cocquio Trevisago e di Andora. A Cesano Boscone si svilupparono servizi per gli orfani, i pi\u00f9 bisognosi e i disabili, quali una scuola, un teatro, officine, laboratori e un\u2019azienda agricola (iniziative che aiutano l\u2019integrazione sociale dei ragazzi e la sostenibilit\u00e0 dell\u2019ente).\nNel 1955 gli ospiti assistiti nelle varie sedi di Sacra Famiglia sono quasi 3500; 10 anni dopo viene aperta la struttura di Regoledo (1965). \nNel 1968 viene costituita l'attuale Casa di Cura Ambrosiana (1968) - un ospedale per le fragilit\u00e0 e le disabilit\u00e0 che ha l'obiettivo di rispondere alle esigenze medico-chirurgiche dei pazienti ospiti della Fondazione che spesso non trovano, negli ospedali tradizionali, servizi adeguati ai propri bisogni.\nNegli anni '70 nascono le scuole speciali e i corsi di formazione professionale, finalizzati all'inserimento socio-lavorativo degli ospiti. \nNel 1997, quando la Corte di Cassazione dichiara l\u2019incostituzionalit\u00e0 della legge Crispi, avviene il passaggio da IPAB a fondazione privata e viene scelto il regime fiscale di Onlus. \nNegli anni 2000 vengono aperte nuove strutture in Lombardia, tra cui le Comunit\u00e0 alloggio per disabili di Settimo Milanese, Buccinasco ed Albairate. Nel 2009 viene inaugurata una struttura destinata a utenti con disabilit\u00e0 acquisite (malattie degenerative e patologie invalidanti post traumatiche) e un hospice a Inzago. \nIn anni pi\u00f9 recenti, partono servizi in nuovi territori: si inaugurano gli alloggi protetti per anziani a Castronno, una comunit\u00e0 per minori e i servizi per l\u2019autismo come il counseling e gli alloggi didattici.\nOggi la Fondazione continua la missione e il percorso tracciato dal suo fondatore ideando nuove risposte ai nuovi bisogni con progetti innovativi per la cura e la qualit\u00e0 della vita di bambini, adulti e anziani.\nAttivit\u00e0 e servizi.\nSacra Famiglia ha 23 sedi tra Lombardia, Piemonte e Liguria in cui eroga servizi in larga misura accreditati. \nNel 2020 ha assistito 11.461 pazienti tra servizi diurni e residenziali, ed erogato oltre 64.475 prestazioni ambulatoriali e domiciliari. \nLa fragilit\u00e0 in tutte le sue forme come bisogno dinamico e complesso necessita la predisposizione di una filiera di servizi e una presa in carico che mettano al centro la persona, seguendo l\u2019evoluzione nel corso della vita con professionalit\u00e0 e umanit\u00e0 per preservare l\u2019autonomia e per garantire la migliore qualit\u00e0 di vita possibile in ogni situazione.\nDisabilit\u00e0 congenite, disabilit\u00e0 acquisite, disturbi psichiatrici e del comportamento (tra cui l\u2019autismo), malattie neurodegenerative e problematiche relative al mondo degli anziani: sono queste le aree di intervento di Sacra Famiglia che mette in campo un\u2019ampia gamma di servizi di carattere sanitario/ospedaliero, abilitativo/riabilitativo, in ambito residenziale, semiresidenziale, ambulatoriale e domiciliare.\nA tal fine la Fondazione dispone di oltre 1500 posti letto e impiega 1800 collaboratori tra medici, operatori socio assistenziali, terapisti, infermieri, educatori, assistenti sociali, psicologi e personale direttivo. I volontari sono oltre 990."}
{"id": "1580101", "revid": "767487", "url": "https://it.wikipedia.org/wiki?curid=1580101", "title": "Conopa", "text": "La conopa \u00e8 una sorta di oggetti, particolari per ogni famiglia, che nel periodo incaico erano ritenuti sacri.\nMentre le huaca assolvevano la propria funzione di rapporto con la divinit\u00e0 nei confronti di tutto l'impero o di almeno un intero villaggio, le conopa erano proprie di una singola famiglia e venivano adorate privatamente.\nQuesta loro caratteristica di legame riservato le fece assimilare, da parte dei primi cronisti spagnoli, ai penati dei latini a cui, in effetti, assomigliano per alcune caratteristiche.\nPer lo pi\u00f9 si trattava di speciali pietre che, per le loro particolari composizioni, si imponevano all'attenzione degli indigeni. Per la maggior parte erano lasciate allo stato grezzo, ma ne sono state reperite alcune finemente lavorate ad immagine per lo pi\u00f9 di animali. Particolare riguardo ricevevano i bezoar, detti \"Illa\" o \"Quicu\", che per la loro natura, misteriosa per l'epoca, erano ritenuti particolarmente dotati di poteri magici. \nLa funzione delle conopa era piuttosto quella di amuleti, che di feticci e gli indigeni ritenevano che fossero utili per propiziare salute e benessere. Le donne, al momento del parto solevano porsi sul petto quella di famiglia, dopo averla fatta benedire da uno sciamano per propiziare l'evento.\nPotevano esistere delle conopa speciali per determinate funzioni. Cos\u00ec esistevano delle conopa ritenute idonee per far accrescere il bestiame (i lama ad esempio), ed altre deputate allo sviluppo dei raccolti.\nEra compito del medico stregone riconoscere fra le tante pietre esistenti quelle con le caratteristiche proprie delle conopa. Solitamente il singolo indigeno, quando si imbatteva in una pietra che gli sembrasse idonea, si rivolgeva al fattucchiere del villaggio perch\u00e9 si pronunciasse in merito. Quest'ultimo, dopo aver esaminato l'oggetto, se riteneva che avesse le sembianze adatte, gettava la sorte. Per lo pi\u00f9 si trattava di un lancio di particolari dadi e se l'esito era favorevole la pietra era dichiarata conopa.\nDa quel momento l'amuleto entrava a far parte della famiglia del suo possessore e sarebbe stato, in seguito, ereditato dal figlio maggiore.\nLe conopa erano conservate con cura, avviluppate in morbide stoffe, ed erano oggetto di particolari riti celebrati in segreto dalla famiglia. Ricevevano preghiere e invocazioni e, in alcuni casi, erano oggetto di sacrifici. Di norma si trattava di foglie di coca o di polveri colorate, ma, in alcuni casi, anche di porcellini d'India. Era compito del capo famiglia di interpretare l'esito di tali sacrifici insufflando i polmoni delle vittime per ricavarne dei responsi.\nI religiosi spagnoli, nell'ansia di estirpare l'idolatria presso gli indigeni condussero un'accanita lotta contro le conopa, ma con scarsi risultati. Per le loro minuscole dimensioni sfuggivano infatti agevolmente alle loro ricerche e continuarono, forse fino ai giorni nostri, ad esercitare un fascino indiscusso presso gli abitanti dei villaggi peruviani.\nBibliografia.\nAutori moderni.\n&lt;br&gt;"}
{"id": "1580113", "revid": "62748", "url": "https://it.wikipedia.org/wiki?curid=1580113", "title": "Prevesa", "text": "Prevesa (esonimo italiano di Pr\u00e9veza, ) \u00e8 un comune della Grecia situato nella periferia dell'Epiro (unit\u00e0 periferica di Prevesa) con 30.137 abitanti secondo i dati del censimento 2001.\nCi sono diversi modi di intendere l'etimologia del toponimo Pr\u00e9veza, suggerite dagli studiosi. Quella maggiormente condivisa \u00e8 quella che prevede che Preveza significhi \"passaggio\", dalla parola slava pr\u011bvoz\u044a, attraverso la parola albanese prev\u00ebz\u00eb-za. Un'altra etimologia sostenuta \u00e8 quella della derivazione italiana, dalla parola \"prevesione\".\nA seguito della riforma amministrativa detta Programma Callicrate in vigore dal gennaio 2011 che ha abolito le prefetture e accorpato numerosi comuni, la superficie del comune \u00e8 ora di 381\u00a0km\u00b2 e la popolazione \u00e8 passata da 19.605 a 30.137 abitanti.\nSituata nel nord-ovest della Grecia, all'imboccatura del Golfo di Ambracia, \u00e8 una stazione balneare ed ha anche un piccolo porto industriale.\nStoria.\nLa cittadina \u00e8 stata fondata a seguito dell'abbandono della vicina citt\u00e0 greco-romana di Nicopoli d'Epiro, i cui i resti sono ancora visibili a circa 6\u00a0km a settentrione di Preveza.\n\u00c8 stata sotto dominazione veneziana per molti anni. Fu presa dagli ottomani nel 1449 e fu subito eretto il Castello di Bouka. Nelle acque antistanti alla cittadina fu combattuta il 28 settembre 1538 un'importante battaglia navale tra la flotta ottomana che sgomin\u00f2 quella cristiana organizzata su esortazione di papa Paolo III.\nNel luglio 1942 era sede della 139\u00aa Squadriglia della Regia Aeronautica."}
{"id": "1580115", "revid": "38120", "url": "https://it.wikipedia.org/wiki?curid=1580115", "title": "MASS", "text": ""}
{"id": "1580116", "revid": "228587", "url": "https://it.wikipedia.org/wiki?curid=1580116", "title": "Johan Valano", "text": ""}
{"id": "1580118", "revid": "28406", "url": "https://it.wikipedia.org/wiki?curid=1580118", "title": "Hyperryron", "text": ""}
{"id": "1580123", "revid": "124758131", "url": "https://it.wikipedia.org/wiki?curid=1580123", "title": "Mass", "text": ""}
{"id": "1580125", "revid": "309289", "url": "https://it.wikipedia.org/wiki?curid=1580125", "title": "Tompo", "text": "Il Tompo \u00e8 un fiume della Russia siberiana orientale, affluente di destra dell'Aldan nel bacino della Lena. Scorre nel Tomponskij ulus della Sacha-Jakuzia.\nNasce dal versante nordoccidentale dei monti Suntar-Chajata; si dirige dapprima verso occidente, \"tagliandoli\" in due, aggira con una ampia ansa l'estremit\u00e0 settentrionale dei monti Sette-Daban, bagna la cittadina omonima, dopo di che si volge a sud-ovest fino alla sua confluenza nell'Aldan, alcuni chilometri a valle di Chandyga. I principali affluenti ricevuti nel suo corso sono Tomporuk e Menkjule da sinistra, Delin'ja e Chunchada da destra.\nIl Tompo \u00e8 gelato, mediamente, da ottobre a fine maggio; in tarda primavera ed estate si hanno invece i massimi annui di portata."}
{"id": "1580134", "revid": "599013", "url": "https://it.wikipedia.org/wiki?curid=1580134", "title": "Cooperatori parrocchiali di Cristo Re", "text": "I Cooperatori Parrocchiali di Cristo Re (in latino \"Congregatio Cooperatorum Paroecialium Christi Regis\") sono un istituto religioso maschile di diritto pontificio: i membri di questa congregazione clericale pospongono al loro nome la sigla C.P.C.R.\nStoria.\nLa congregazione venne fondata dal sacerdote catalano Francisco de Paula Vallet (1883-1947): tra il 1923 e il 1927 si dedic\u00f2 assiduamente alla predicazione degli esercizi spirituali secondo il metodo di sant'Ignazio di Loyola e il 3 maggio 1928 decise di dare inizio a Barcellona a un nuovo istituto, interamente consacrato a tale missione.\nLa prima casa dell'istituto venne aperta a Salto, in Uruguay, e nel 1934 la sede principale venne trasferita a Valence, in Francia.\nI Cooperatori non possiedono chiese od oratori pubblici, ma erercitano il loro apostolato nelle chiese parrocchiali. Osservano con particolare rigore il voto di povert\u00e0: vivono di elemosina e, in caso di necessit\u00e0, possono questuare, non possono ricevere compensi per il loro ministero e non possono accettare eredit\u00e0.\nL'istituto ottenne il riconoscimento di congregazione di diritto pontificio con il decreto del 23 giugno 1979.\nAttivit\u00e0 e diffusione.\nLa principale missione dei Cooperatori continua ad essere l'evangelizzazione degli adulti, soprattutto attraverso la predicazione degli esercizi spirituali.\nSono presenti in Argentina, Cile, Francia, Repubblica Democratica del Congo, Spagna, Svizzera e Uruguay; la sede generalizia \u00e8 a Pozuelo de Alarc\u00f3n, presso Madrid.\nAl 31 dicembre 2005, la congregazione contava 8 case e 71 religiosi, 30 dei quali sacerdoti."}
{"id": "1580137", "revid": "287204", "url": "https://it.wikipedia.org/wiki?curid=1580137", "title": "Nicorandil", "text": "Il \"Nicorandil \u00e8 un farmaco utilizzato per il trattamento dell'angina pectoris\". \u00c8 commercializzato con il nome Ikorel o Precond (Australia e Europa), Zynicor (in India) e Sigmart (in Giappone, Corea del Sud e Taiwan). Il Nicorandil non \u00e8 disponibile negli Stati Uniti d'America.\n\u00c8 composto da nicotinamide, che apre i canali del K ATP-dipendenti e dilata i vasi di resistenza, e da un gruppo NO2 con azioni nitrate-like che dilata vene e grandi vasi coronarici.\nSomministrabile per via endovenosa o orale, ha un metabolismo epatico con un'emivita di 8h, non alterato da insufficienza epatica o renale.\nPu\u00f2 dare alcuni effetti collaterali come cefalea o ulcere gastro-intestinali.\nIl farmaco non deve essere somministrato in associazione al Sildenafil (Viagra)."}
{"id": "1580145", "revid": "212348", "url": "https://it.wikipedia.org/wiki?curid=1580145", "title": "Rip Van Winkle", "text": ""}
{"id": "1580146", "revid": "236698", "url": "https://it.wikipedia.org/wiki?curid=1580146", "title": "Paperino e la cimice Tuf Tuf", "text": ""}
{"id": "1580147", "revid": "486946", "url": "https://it.wikipedia.org/wiki?curid=1580147", "title": "Progetto Olimpiadi di Matematica", "text": ""}
{"id": "1580148", "revid": "767487", "url": "https://it.wikipedia.org/wiki?curid=1580148", "title": "Blood &amp; Wine", "text": "Blood &amp; Wine \u00e8 un film del 1996 diretto da Bob Rafelson.\nTrama.\nAlex Gates \u00e8 un commerciante in vini pregiati di Miami che, oltre a essere fortemente indebitato, deve anche mantenere la moglie alcolista, Suzanne, e il figliastro Jason. Alex decide di rubare una preziosissima collana con la complicit\u00e0 dell'amico Victor, per uscire dall'indebitamento, ma durante il furto ne rimarranno coinvolti anche Suzanne e Jason.\nProduzione e distribuzione.\nIl regista ha anche co-sceneggiato la pellicola, interpretata da Jack Nicholson, Michael Caine e Jennifer Lopez.\nIl film \u00e8 stato distribuito negli USA il 21 febbraio 1997 e nel Regno Unito il 7 marzo 1997."}
{"id": "1580150", "revid": "236698", "url": "https://it.wikipedia.org/wiki?curid=1580150", "title": "Paperino e la malattia del sonno", "text": ""}
{"id": "1580168", "revid": "287204", "url": "https://it.wikipedia.org/wiki?curid=1580168", "title": "Sonata per pianoforte n. 18 (Beethoven)", "text": "La sonata per pianoforte n. 18 di Ludwig van Beethoven costituisce la terza delle sonate pubblicate sotto il numero d'Opera 31. \u00c8 talvolta chiamata impropriamente con il titolo \"La Caccia\", soprannome non affidato dall'autore, il quale diede un titolo solamente alle due sonate dell'op. 27 e alla sonata op. 81a. Seppur appartenente allo stesso numero d'Opera delle due precedenti sonate per pianoforte, essa \u00e8 stata in realt\u00e0 composta e pubblicata circa un anno pi\u00f9 tardi (pi\u00f9 precisamente la data di composizione risale al 1802, quella di pubblicazione al 1804).\nStruttura.\nLa struttura della sonata \u00e8 articolata in quattro movimenti (a differenza delle due compagne d'opera, divise in tre soli movimenti), qui di seguito elencati:\nDa notare l'assenza di un movimento \"lento\", parzialmente soppiantato dal minuetto a cui l'autore ha assegnato l'indicazione \"Moderato\".\nAnalisi del Primo movimento.\nIl Primo movimento della sonata numero 18 per pianoforte di Beethoven (il numero 3 dell'opera 31) \u00e8 un \"\u201d Allegro\u201d\" in tempo tre quarti nella tonalit\u00e0 di base di mi bemolle maggiore. La struttura formale \u00e8 quella della forma-sonata: Esposizione \u2013 Sviluppo \u2013 Ripresa.\nEsposizione.\nL\u2019Esposizione del primo movimento di questa sonata comprende un primo tema (misure 1 \u2013 45), un secondo tema (misure 45 \u2013 81) e un motivo conclusivo dell'Esposizione (misure 81 \u2013 88). La codetta del secondo tema insieme al motivo conclusivo forma la coda dell'Esposizione.\nPrimo tema.\nIl Primo tema consiste in due frasi di 8 misure (da 1 a 8 e da 10 a 17) inframmezzate da un breve ponte di collegamento, alle quali fa seguito una \u201ccodetta\u201d. La prima frase si apre con due battute uguali (\"\u201dle pi\u00f9 sconcertanti, dal punto di vista emotivo, che Beethoven abbia mai scritto\u201d\"): \u00e8 una \u201cdomanda\u201d che si appoggia su un ambiente tonale indeterminato formato dall'armonia della sopratonica (II grado - fa minore 7) in secondo rivolto (con al basso la sottodominante IV grado - la bemolle). Seguono quattro battute accordali durante le quali il basso sale cromaticamente: la bemolle \u2013 la naturale \u2013 si bemolle; mentre un accordo di settima diminuita sul do risolve sulla tonica (mi bemolle maggiore). Dopo il \"\u201dgioco dei modi maggiore e minore, sempre tonalmente indecisi\u201d\" per la prima volta (a battuta 6) si fa sentire la tonica! Le ultime due battute consistono in una semplice cadenza (\"\u201dconvenzionale, graziosa, affabile, disarmante\u201d\") perfetta V-I (si bemolle maggiore settima =&gt; mi bemolle maggiore) il cui scopo \u00e8 quello di riportare la melodia da un ambiente cromatico ad un pi\u00f9 stabile diatonico e ovviamente di dare una risposta alle prime due battute. Semplificando questa prima frase consiste in una cadenza del tipo IV-V-I dove il IV grado \u00e8 in realt\u00e0 sostituito dal II. Se la struttura classica della doppia frase \u00e8 Tonica \u2013 Dominante / Tonica \u2013 Tonica, qui abbiamo una formula del tipo: Sottodominate \u2013 Dominante - Tonica, quindi una struttura aperta fin dall'inizio, e chiusa sola alla fine della frase. [batt. 1 \u2013 9]\nUn breve ponte di collegamento di due battute unisce la prima frase alla seconda. La \"\u201dsensibilit\u00e0 dolorosa e indefinibilmente drammatica\u201d\" della prima frase viene riconfermata in modo simmetrico anche nella seconda frase del primo tema. Poche sono le differenze: la \u201cdomanda\u201d si assesta pi\u00f9 decisamente sul IV grado (sottodominante \u2013 la bemolle maggiore) e i vari incisi sono dislocati in ottave diverse: un'ottava-sopra la prima domanda, un'ottava-sotto l'accordo di settima diminuita e un'ottava-sopra la risoluzione sulla tonica.\nLa codetta del tema consiste in un due semifrasi entrambe su un pedale di tonica di crome ribattute: la prima da misura 18 a misura 21, la seconda da misura 22 a misura 25. Alla seconda semifrase si aggancia direttamente una coda di poche battute di crome con \u201cpunto rotondo\u201d (o \u201cstaccato comune\u201d) raddoppiate in ottava, che ha lo scopo di preparare un'ultima entrata (per l'Esposizione) del tema principale (a misura 33). Questo ritorno del tema \u00e8 caratterizzato dal modo minore: la bemolle minore sovrapposto ad una accordo di fa minore con quinta diminuita (in pratica \u00e8 la nota do che viene abbassata di un semitono). Questo cambio di modalit\u00e0 \"\u201drendono ancora pi\u00f9 intensi gli accordi di battuta 3\u201d\", ma lo scopo di questa fase \u00e8 quella di preparare l'entrata del secondo tema. Si tratta quindi di un ponte modulante che tramite alcune progressioni ascendenti basate sulle battute 3-4 approda alla dominante della dominante (fa) in preparazione della tonalit\u00e0 (si bemolle maggiore) del secondo tema.\nRiepilogando i mezzi con i quali Beethoven ottiene l'effetto di movimento verso l'area del secondo gruppo tematico, sono i seguenti:\nSecondo tema.\nIl Secondo tema \u00e8 formato da due semifrasi di quattro misure ciascuna, nella classica struttura di \u201cdomanda (misure 45 - 49) \u2013 risposta (misure 49 - 53)\u201d. Si tratta di una melodia con accompagnamento realizzato da un Basso albertino. La \"\u201dsnellezza e la schietta superficialit\u00e0 settecentesca\u201d\" di questo secondo tema contrasta decisamente con il carattere pi\u00f9 drammatico del primo. Altri elementi di contrasto (con il primo tema) sono: (1) la staticit\u00e0 armonica sulla dominante (si bemolle maggiore) e (2) l'accelerazione del ritmo (nel ponte di collegamento prima della ripetizione variata del tema, l'esecutore deve risolvere fino a 12 suoni per pulsazione). [batt. 45-53]\nUn ponte di collegamento (misure 53 -56) ripropone il tema in una forma variata (misure 57 - 64) mantenendo l'ambito armonico della dominante. \nA misura 64 inizia la codetta del tema che si presenta subito \"\u201dcon uno spiccato senso di moto\u201d\" ottenuto tramite una serie di progressioni sia sul piano armonico che quello ritmico (rottura del ritmo tramite accordi sincopati). [batt. 64-72]\nQuesta fase viene conclusa da un accordo di si bemolle maggiore che si protrae per 6 misure (battute 72 \u2013 77), armonia del prossimo tema. Siamo arrivati cos\u00ec alla fine dell'Esposizione dove \"\u201dl'opposizione tra originale/convenzionale viene risolta da un tema conclusivo, una versione abbreviata del tema principale\u201d\". Tema dal carattere cadenzale con il quale ritorna la stabilit\u00e0 armonica della dominante (si bemolle maggiore) tramite un trillo sulla nota do (dominate di dominante di dominante) su un accordo di settima di sopratonica (fa maggiore settima). [batt. 78-88]\nSviluppo.\nCon lo Sviluppo viene ripreso il tema principale, ma solamente le prime due battute sono uguali; ora il basso (misure 91 \u2013 96) scende cromaticamente: la bemolle \u2013 sol \u2013 fa diesis. Il fa diesis (in particolare un accordo di fa diesis settima diminuita) \u00e8 necessario per preparare il do minore: tonalit\u00e0 relativa minore. In questo caso la tonalit\u00e0 relativa minore \u00e8 una delle tonalit\u00e0 convenzionali usate nello Sviluppo. Anche le prossime 4 misure (battute 96 \u2013 99) sono di preparazione alla tonalit\u00e0 do minore: la voce di soprano con una risoluzione drammatica scende cromaticamente dal la naturale (la bequadro) al la bemolle e al sol. Quest'ultima nota \u00e8 la dominante di do minore, tonalit\u00e0 che viene subito confermata tramite un lungo pedale (8 misure di seguito) sulla nota do. [batt. 89-100]\nA questo punto inizia una lunga progressione di quarte con moto accelerato: do \u2013 fa (misura 116) \u2013 si bemolle (misura 124) \u2013 mi bemolle (misura 126) \u2013 la bemolle (misura 128). Come si vede ogni fase della progressione \u00e8 praticamente la dominante del passo seguente. L'ultimo accordo viene tenuto per 9 misure con una serie di arpeggi ascendenti creando una situazione di attesa finch\u00e9 non appare il tema fondamentale. Non siamo in presenza di un ritorno classico (dominante =&gt; tonica) in quanto il tema \u00e8 del tutto particolare iniziando su una sottodominante (la bemolle), Beethoven quindi per far rientrare il tema utilizza un procedimento ampiamente sfruttato da Haydn: \"\u201dripetere pi\u00f9 e pi\u00f9 volte di seguito, con insistenza, un singolo dettaglio per convincere l'ascoltatore che quel che segue \u00e8 inevitabile\u201d\".\nRipresa.\nLa Ripresa \u00e8 regolare e senza sorprese. Solamente, nella riesposizione del Primo tema, nella parte finale, alcune battute vengono ripetute/variate, e prima della seconda idea non viene ripresentato, contrariamente all'Esposizione, il tema principale. Il Secondo tema, seguendo le norme, si ripresenta alla tonica (mi bemolle maggiore). \nNella Coda Finale Beethoven ritorna a utilizzare l'armonia della sottodominante (la bemolle). La coda inizia (a misura 220) con il tema armonizzato sull'accordo di re bemolle maggiore. La salita cromatica delle battute 3 - 6 ora avviene per gradi fino al sol (da misura 222 a misura 229) agganciandosi alla fine alle figurazioni della battuta 4, 5 e 6 per ritornare alla tonalit\u00e0 d'impianto (mi bemolle maggiore). [bat. 220-233]\nRiprende quindi il tema \"\u201dma con dislocazioni dei vari elementi in ottave diverse\u201d\". Il raggiungimento finale della tonica (a misura 250) \u00e8 fatto sul materiale che nell'Esposizione serve a preparare il modo minore (misure 25 \u2013 32). \nAnalisi del Secondo movimento.\nIl Secondo movimento della sonata \u00e8 un \"\u201d Allegretto vivace\u201d\" in tempo due quarti nella tonalit\u00e0 di base di la bemolle maggiore. La struttura \u00e8 quella di uno scherzo basato sulla classica forma-sonata: Esposizione dei due temi (misure 1 \u2013 63) \u2013 Sviluppo (misure 64 \u2013 107) \u2013 Ripresa (misure 108 \u2013 173).\nEsposizione.\nL\u2019Esposizione prevede un Tema principale (misure 1 \u2013 34), un Ponte di collegamento al secondo tema (misure 34 \u2013 50) e un Secondo tema (50 \u2013 63).\nSubito viene presentato il Tema principale \"\u201dimpetuoso e ardito\u201d\" formato da una frase regolare di 8 misure nella quale si possono intravedere due semifrasi (domanda \u2013 risposta). Entrambe le semifrasi iniziano alla tonica (la bemolle maggiore), ma mentre la prima termina alla dominante (mi bemolle maggiore) la seconda cadenza alla tonica (la bemolle maggiore) dopo un accordo di settima di dominante (mi bemolle maggiore settima). [bat. 1 \u2013 8]\nUna breve codetta (misure 8 \u2013 13) introduce un'idea secondaria fondamentalmente ritmica (\u201cidea ritmica\u201d) che alcuni commentatori (Hugo Riemann) considerano \"\u201dl'anima della seconda idea\u201d\". Questa idea ritmica \u00e8 impostata sulla nota do che \u00e8 da considerare come dominante dell'armonia di fa minore (il fa \u00e8 la dominante della dominante della dominante \u2013 ossia il fa \u00e8 la dominante di si bemolle che a sua volta \u00e8 la dominante di mi bemolle che a sua volta \u00e8 la dominante di la bemolle - tonica); \"\u201dforse \u00e8 un richiamo alla tonalit\u00e0 di fa minore del tema principale del movimento d'apertura\u201d\" (ma non solo questo). [bat. 13 \u2013 17]\nA misura 20 ritorna il tema dello scherzo invariato rispetto alla prima esposizione. Viene riproposta nuovamente la codetta a cui segue l'idea ritmica abbreviata con il ritorno dell'armonia al fa minore. Un improvviso passaggio in fortissimo (misure 34 \u2013 35) dal fa minore a fa maggiore segna l'inizio del ponte alla seconda idea: \"\u201dun disegno per seste staccatissimo\u201d\" all'interno del quale alla mano sinistra ritorna per la terza volta l'idea ritmica che definitivamente preannuncia il secondo tema vero e proprio armonizzato sulla dominante (mi bemolle maggiore). Questo spiega l'armonia di fa maggiore/minore preparata dalla sua dominante (il do dell'idea ritmica). Nella tecnica tradizionale settecentesca per preparare il mi bemolle del secondo tema (partendo ovviamente dalla tonica la bemolle) si usava passare per la semicadenza (o cadenza sospesa) sul si bemolle (ossia il fa); essendo il si bemolle la dominante di mi bemolle. Si ha quindi partendo dal do: il V grado del V del V del V (quest'ultimo \u00e8 il mi bemolle \u2013 dominante a sua volta di la bemolle). A met\u00e0 di questo ponte un altro accordo fortissimo sul si bemolle maggiore prepara ulteriormente la tonalit\u00e0 della dominante (mi bemolle maggiore) del secondo tema.\nIl carattere del Secondo tema \u00e8 \"\u201dallegro e spensierato\u201d\"; da un punto di vista formale si sviluppa su due brevi semifrasi identiche. [batt. 50 \u2013 54]\nUna breve codetta conclude l'Esposizione.\nSviluppo.\nLo Sviluppo \"\u201d\u00e8 pieno di bizzarre e divertenti trovate: accenti marcati in levare e sorprendenti cambi di modo\u201d\". Nella coda dell'esposizione una rapida modulazione (il mi bemolle diventa naturale per formare l'accordo di do maggiore) fa iniziare lo Sviluppo con il tema principale nella tonalit\u00e0 di fa maggiore (misure 66 \u2013 72) preparata appunto dal do maggiore. Ma subito (a misura 72) si ripresenta l'idea ritmica insieme al materiale del ponte di collegamento tra il primo e il secondo tema. Ritorna quindi il tema principale in do maggiore (misure 85 \u2013 88).\nA questo punto (misura 88) entra a far parte dello Sviluppo una rapidissima quintina di biscrome, che dopo due misure si trasforma in una sestina e quindi si stabilizza in una quartina di semibiscrome presentata in seguito per ben 12 volte. Possiamo cercare l'origine di questa figura in una analoga apparsa per la prima volta a misura 19 in preparazione alla rienunciazione del tema principale. Queste biscrome sono difficilmente descrivibili: da un lato sembrano portare un'imprevista tragicit\u00e0, ma dall'altro sembrano l'espressione di una potente gioia quasi feroce. \"\u201dSono questi passaggi che fanno ricordare le subitanee, omeriche risate di Beethoven, delle quali non era facile intuire la causa.\u201d' [batt. 88 \u2013 93]\"\nLa coda dello sviluppo ritorna nella normalit\u00e0 con l'armonia della dominante (mi bemolle maggiore) evidenziata da un pedale sulla nota mi bemolle (misure 99 \u2013 104) in preparazione del ritorno del tema principale alla tonica.\nRipresa.\nLa Ripresa \u00e8 abbastanza regolare. A misura 108 ritorna il tema principale alla tonica, viene riproposta l'idea ritmica. La seconda rienunciazione del tema \u00e8 lievemente variata. Anche il ponte di collegamento al secondo tema rientra nell'armonia della tonica (il secondo accordo in fortissimo a misura 146 \u00e8 in mi bemolle maggiore). Il secondo tema (alla tonica) e una breve coda chiudono definitivamente questo scherzo. \nAnalisi del Terzo movimento.\nIl Terzo movimento della sonata \u00e8 un Minuetto \"\u201dModerato e grazioso\u201d\" in tempo tre quarti nella tonalit\u00e0 di base di mi bemolle maggiore. La struttura \u00e8 quella di un classico Minuetto: Minuetto (misure 1 \u2013 20), Trio (misure 21 \u2013 45), Ripresa del Minuetto (misure 45 \u2013 72).\nIn questo Minuetto siamo ben lontani dall'idea di danza; \"\u201d\u00e8 piuttosto un canto triste e accorato che rivela un nascosto tormento\u201d\". \nMinuetto.\nIl Minuetto \u00e8 nella forma a due frasi ripetute (e non tre come vuole la tradizione). Il tema si sviluppa su una classica frase di 8 misure; inizia sulla tonica (mi bemolle maggiore) e si chiude sulla dominante (si bemolle maggiore). Possiamo ulteriormente suddividere la frase del minuetto in due semifrasi divise da una breve cesura alla battuta 5 (\u00e8 quello che propone Casella nella sua revisione critica delle sonate beethoveniane \u2013 Ed. Ricordi, vol. II, pag- 142) [batt. 1 \u2013 9]\nLa seconda parte del minuetto (pu\u00f2 essere considerato un suo breve sviluppo) inizia a misura 12 con una nota estranea alla tonalit\u00e0 di base, un do bemolle, che dimostra quanto questo Minuetto sia lontano dalla sensibilit\u00e0 di Haydn o di Mozart. \nTrio.\nIl Trio \u00e8 nella forma a tre frasi. La prima frase (misura 21 \u2013 29), a sua volta divisa in due semifrasi, sviluppa il tema del trio nella tonica (mi bemolle maggiore) per concludere alla dominante (si bemolle maggiore). [batt. 21-29]\nLa seconda frase del Trio \u00e8 un crescendo in preparazione alla ripresa del tema del Trio (la terza frase). Questo crescendo consiste quasi unicamente nella ripetizione dell'accordo di accordo di nona minore sulla dominante (sib \u2013 re \u2013 fa \u2013 lab \u2013 dob). [batt. 30-36]\nLa terza frase del Trio riprende il tema del Trio e si conclude alla tonica (mi bemolle maggiore). Quindi viene ripreso integralmente il Minuetto a cui fa seguito una coda di 9 misure basata quasi esclusivamente sull'inciso iniziale del tema del Minuetto (croma puntata e semicroma) \nAnalisi del Quarto movimento.\nIl Quarto movimento della sonata numero \u00e8 un \"\u201dPresto con fuoco\u201d\" in tempo sei ottavi nella tonalit\u00e0 di base di Mi bemolle maggiore. La forma \u00e8 libera; si pu\u00f2 intravedere un principio di forma-sonata (Esposizione del tema \u2013 Sviluppo \u2013 Ripresa), ma le varie parti non rispettano le disposizione tonali classiche di questa forma. Altri commentatori in questo movimento riconoscono una tarantella. La sonorit\u00e0 di base \u00e8 data fin dall'inizio dall'accompagnamento di terzine della mano sinistra dove importanti sono le due note iniziali dei tempi forti della battuta: la prima nota, un si bemolle che produce una consonanza imperfetta di quarta (ma che comunque appartiene all'accordo della tonica), e la quarta nota, un re dissonante all'interno dell'armonia fondamentale. Il tema appare due battute dopo l'inizio ed \u00e8 formato da una frase di quattro misure. In realt\u00e0 il tema vero e proprio \u00e8 formato dalle prime due misure, le altre due ripetono la stessa figurazione una ottava sotto: abbiamo quindi una classica struttura tipo domanda-risposta. [batt. 1 \u2013 7]\nIl tema viene ripetuto integralmente a misura 10, quindi a misura 14 inizia la codetta. Questa \u00e8 formata da diversi temi secondari ma sempre generati dall'idea iniziale (sia l'accompagnamento che il tema). I temi secondari si possono individuare alle misure 14, 22, 36, 44 e 66. In questa fase l'armonia predominante \u00e8 quella della dominante.\nDopo la ripetizione della Ripresa, lo Sviluppo inizia su una nuova tonalit\u00e0, quella della mediante abbassata (sol bemolle). [batt. 85-91]\nIn questo Sviluppo viene ripreso praticamente tutto il materiale della codetta dell'Esposizione presentato allora alla dominante, ora nella nuova tonalit\u00e0 della mediante abbassata. Notevole \u00e8 il trattamento che Beethoven riserva all'accompagnamento (le terzine): progressivamente nello sviluppo manifesta una certa indipendenza che verso la coda diventa completamente autosufficiente.\nNella parte finale dello Sviluppo ritorna l'armonia della tonica, ma minore in quanto pi\u00f9 vicina al sol bemolle. Quindi a misura 175 ritorna il tema iniziale (Ripresa). In realt\u00e0 in questa Ripresa Beethoven prosegue l'elaborazione iniziata nello Sviluppo, e preannunciata gi\u00e0 nella codetta dell'Esposizione. \nA misura 267 inizia la Coda Finale inizialmente basata solamente sulle terzine dell'accompagnamento, poi s'inserisce per frammenti il tema. Questo continuo dialogo tra tema e terzine portato avanti \"\u201dcon un acrobatico virtuosismo di mani incrociate\u201d\" prosegue fino alla chiusura del movimento.[batt. 297-304]"}
{"id": "1580169", "revid": "767487", "url": "https://it.wikipedia.org/wiki?curid=1580169", "title": "Mr. Deeds", "text": "Mr. Deeds \u00e8 un film del 2002 diretto da Steven Brill. Prodotto ed interpretato da Adam Sandler, \u00e8 il remake della pellicola di Frank Capra \"\u00c8 arrivata la felicit\u00e0\" (1936).\nIl film \u00e8 stato distribuito sia dalla Columbia Pictures sia dalla New Line Cinema; in USA \u00e8 uscito nelle sale il 28 giugno 2002, mentre in Italia il 7 febbraio 2003.\nTrama.\nL'anziano ed iperattivo magnate Preston Blake muore durante una scalata sul monte Everest. Senza moglie n\u00e9 figli, lascia un impero da 40 miliardi di dollari, e sia i mass media che la sua societ\u00e0 partono alla ricerca del discendente. Lo trovano a Mandrake Falls, nel New Hampshire; si chiama Longfellow Deeds, lavora in una pizzeria, ha un cuore d'oro, e sogna di vedere pubblicati i suoi biglietti d'auguri, che compone e declama per hobby.\nIn realt\u00e0, il dirigente senza scrupoli Chuck Cedar vuole comprargli le sue azioni (il 49% delle imprese Blake), per poi smantellare la societ\u00e0 in modo da guadagnare una fortuna. In attesa di fargli firmare i documenti, lo porta a conoscere New York, nell'appartamento del defunto parente, assistito dall'efficiente maggiordomo Emilio Lopez, molto affezionato a Preston, che ha la curiosa capacit\u00e0 di comparire e svanire all'improvviso.\nIn giro per la citt\u00e0 stringe amicizia con l'infermiera Pam Dawson. In realt\u00e0, la donna \u00e8 Babe Bennett, giornalista di \"Dietro la notizia\", programma televisivo che intende fare dei servizi sul nuovo miliardario. Tuttavia le riprese fatte da Babe su Deeds vengono distorte per ordine del caporedattore, facendolo passare per un pazzo maniaco, cosa che disgusta la giornalista, che invece lo considera un eroe (aveva salvato una donna e i suoi sette gatti da un incendio, invece il suo capo ha fatto apparire Deeds come assassino dei sette gatti e un maniaco sessuale nei confronti della corpulenta padrona). Dopo poco Deeds si innamora di Pam, e sta ripensando all'idea di lasciare la citt\u00e0. Per evitarlo, Cedar collabora con il collega di Babe, e la smaschera di fronte agli occhi di Deeds, proprio la sera in cui lui voleva chiederle di sposarlo, e lei voleva raccontargli la verit\u00e0, poich\u00e9 innamorata anche lei e, infatti, aveva lasciato il lavoro perch\u00e9 stanca della falsit\u00e0 perpetrata l\u00ec. Deluso, Deeds firma la cessione delle sue azioni, devolve il ricavato in beneficenza, e torna alla sua vita a Mandrake Falls. Babe lo raggiunge, cercando di dimostrargli il suo amore, ma per Deeds lei \u00e8 una sconosciuta.\nIl giorno dell'assemblea degli azionisti per\u00f2, Deeds si fa vivo e convince la platea di miliardari a rifiutare lo smantellamento, facendo notare loro che in nome di un facile guadagno stiano praticamente togliendo il lavoro a persone che lavorano per la Blake Media. Ma Cedar non detiene solo il 49%, ha anche delle deleghe da parte degli investitori esteri che lo portano a controllare la maggioranza, il 51%. Tutto sembra perduto, quando irrompe Babe: dal diario di Preston Blake, trovato da Deeds e da lei rubato, emerge che mise incinta una sua cameriera chiamata Lopez, esattamente la madre di Emilio (morta di parto): quindi, Cedar non \u00e8 mai entrato in possesso delle azioni comprandole da Deeds, poich\u00e9 sono sempre appartenute ad Emilio. Quest'ultimo licenzia immediatamente Cedar e molti altri dirigenti d'accordo con lui sullo smantellamento, poi ringrazia di cuore Deeds per aver difeso i dipendenti di suo padre e Babe per aver trovato le prove che permettessero tutto ci\u00f2. Babe chiede scusa a Deeds e riesce a dimostrargli di essere davvero innamorata di lui.\nNel finale Deeds e Babe gestiscono la pizzeria di Mandrake Falls. Emilio ha regalato un miliardo di dollari a Deeds per ringraziarlo e, a sua volta, lui ha regalato una Corvette ad ogni suo concittadino, mentre in tutto il mondo si legge il suo biglietto di auguri dedicato a Babe, finalmente pubblicato.\nCast.\nTra i comprimari (alcuni dei quali ricorrenti in molte produzioni di Adam Sandler) ritroviamo:\nAccoglienza.\nIncassi.\nIl film ha incassato oltre 126 milioni di dollari negli Stati Uniti e quasi 45 milioni di dollari nel resto del mondo; complessivamente ha incassato 171 milioni di dollari.\nCritica.\nIl film \u00e8 stato giudicato generalmente in modo negativo dalla critica. Sul portale Rotten Tomatoes ottiene un punteggio pari al 22% con una media di 4.05 su 10 punti, basato su un totale di 155 critiche specializzate. Sul sito di recensioni Metacritic, invece, ottiene 42 punti su 100, voto basato su 33 critiche professionali.\nIl film \u00e8 stato candidato durante l'edizione dei Razzie Awards 2002 con tre nomination come Peggior attore per Adam Sandler, Peggior attrice per Winona Ryder e Peggior remake o sequel, ma non si \u00e8 aggiudicato nessuna statuetta."}
{"id": "1580171", "revid": "33277", "url": "https://it.wikipedia.org/wiki?curid=1580171", "title": "Steubenville (Ohio)", "text": ""}
{"id": "1580175", "revid": "33277", "url": "https://it.wikipedia.org/wiki?curid=1580175", "title": "Owensboro (Kentucky)", "text": ""}
{"id": "1580178", "revid": "486946", "url": "https://it.wikipedia.org/wiki?curid=1580178", "title": "Thrain II", "text": ""}
{"id": "1580180", "revid": "33277", "url": "https://it.wikipedia.org/wiki?curid=1580180", "title": "Emmitsburg (Maryland)", "text": ""}
{"id": "1580181", "revid": "1670527", "url": "https://it.wikipedia.org/wiki?curid=1580181", "title": "Searchlight Pictures", "text": "Searchlight Pictures \u00e8 uno studio cinematografico statunitense, sussidiario di The Walt Disney Studios, divisione della The Walt Disney Company.\nCome societ\u00e0 sorella della pi\u00f9 grande 20th Century Studios, lo studio \u00e8 specializzato nella produzione nordamericana di film indipendenti, europei e britannici oltre a commedie drammatiche, horror, film artistici e stranieri.\nSearchlight, precedentemente Fox Searchlight Pictures, \u00e8 una casa di produzione cinematografica e distribuzione appartenente alla 20th Century Studios che dal 20 marzo 2019 fa parte di The Walt Disney Company. Dal 17 gennaio 2020 lo studio si chiama semplicemente \"Searchlight Pictures\", con la rimozione del brand Fox a cui era legato sin dalla sua fondazione.\nStoria.\nDal 1982 al 1985, prima della creazione di Searchlight, Fox ha pubblicato film indipendenti usando l'etichetta \"20th Century-Fox International Classics\", successivamente user\u00e0 \"20th Century Fox Specialized Film Division\", ed infine \"TLC Films\". Le pubblicazioni pi\u00f9 interessanti con l'uso di queste etichette includono , Eating Raoul, The Gods Must Be Crazy, Reuben, Reuben e Ziggy Stardust and the Spiders from Mars.\nAll'inizio degli anni '90, i dirigenti di 20th Century Fox decisero di emulare il successo commerciale di Miramax recentemente acquisito dalla Disney. Nel 1994 la Fox annunci\u00f2 la formazione di una filiale destinata alla produzione di film speciali. Nel luglio dello stesso anno il nuovo studio venne chiamato \"Fox Searchlight Pictures\", con Thomas Rothman come presidente fondatore.\nDalla sua prima uscita, The Brothers McMullen (1995), Fox Searchlight ha distribuito una serie di film indipendenti come Girl 6, Stealing Beauty e She's the One. Anche se accolti positivamente dalla critica, questi primi film non hanno avuto molto successo commerciale; Il primo successo commerciale di Fox Searchlight \u00e8 stato con The Full Monty nel 1997, che ha ottenuto i primi premi dello studio.\nNel 2006 \u00e8 stata creata una sotto-etichetta, Fox Atomic, per la produzione e/o distribuzione di film di genere. La sua prima produzione \u00e8 stata Turistas. Fox Atomic viene chiusa nel 2009.\nNel 2018 The Walt Disney Company completa l'acquisizione di 21st Century Fox, compresa Fox Searchlight Pictures.\nIl 17 gennaio 2020, \u00e8 stato annunciato che il nome \"Fox\" sarebbe stato eliminato da tutti gli asset acquisiti dalla Disney, abbreviando il nome dello studio in \"Searchlight Pictures\"."}
{"id": "1580189", "revid": "547034", "url": "https://it.wikipedia.org/wiki?curid=1580189", "title": "Provincia di Tacna", "text": "La provincia di Tacna \u00e8 una provincia del Per\u00f9, situata nella regione di Tacna\nCapoluogo e data di fondazione.\nTacna - 7 gennaio del 1821\nProvincia confinanti.\nConfina a nord con la provincia di Jorge Basadre; a sud con il Cile; a est con la provincia di Tarata e a ovest con l'oceano Pacifico.\nGeografia antropica.\nSuddivisioni amministrative.\n\u00c8 divisa in 11 distretti (comuni)"}
{"id": "1580190", "revid": "1632387", "url": "https://it.wikipedia.org/wiki?curid=1580190", "title": "Long Kesh", "text": "Long Kesh \u00e8 una localit\u00e0 dell'Irlanda del Nord che si trova vicino a Lisburn, nella contea di Antrim.\nLong Kesh \u00e8 famosa perch\u00e9 era il luogo dove si trovava un vecchio campo di aviazione della RAF risalente alla seconda guerra mondiale che venne usato dal governo britannico dal 1971 in avanti per ospitare i detenuti e gli internati senza processo durante i \"Troubles\" in Irlanda del Nord.\nNel 1976 venne inaugurata la parte nuova del carcere, ribattezzato \"Maze\", costituita da 8 edifici a un piano di cemento armato a forma di H che divennero noti come Blocchi H (\"H-Blocks\"). I Blocchi H divennero famosi in tutto il mondo nel 1981 quando vi si svolse uno sciopero della fame dei detenuti repubblicani dell'IRA e dell'INLA durante il quale morirono 10 detenuti.\nNel 1983 il carcere di Long Kesh fece un'altra volta notizia quando, il 25 settembre, ci fu una evasione di 38 detenuti dell'IRA in quella che \u00e8 la pi\u00f9 grossa evasione della storia del sistema carcerario britannico."}
{"id": "1580194", "revid": "13840004", "url": "https://it.wikipedia.org/wiki?curid=1580194", "title": "Giulio Solino", "text": ""}
{"id": "1580197", "revid": "287204", "url": "https://it.wikipedia.org/wiki?curid=1580197", "title": "Bernard de Mandeville", "text": "Di origine olandese, visse ininterrottamente dal 1693 in Inghilterra. \nEbbe fama ai suoi tempi come poeta satirico per il suo poemetto scritto nel 1705 in inglese con il titolo \"The Grumbling Hive, or Knaves Turn'd Honest\" (L'alveare scontento, ovvero i furfanti divenuti onesti) e ripubblicato nel 1714 con il titolo \"Fable of the Bees: or, Private Vices, Publick Benefits\" (\"La favola delle api: ovvero vizi privati, pubbliche virt\u00f9\"). Il volume \u00e8 stato poi ripubblicato, in un'edizione ampliata nel 1723 e nella versione definitiva, con ulteriori aggiunte, nel 1724.\nBiografia.\nBernard Mandeville o de Mandeville appartenne a una ricca famiglia di politici e medici olandesi. Le notizie sulla sua vita sono frammentarie.\nSi sa che frequent\u00f2 fino all'ottobre del 1685 a Rotterdam la \"Scuola Erasmiana di Grammatica\" dove si tenevano corsi per la composizione oratoria. L'orazione composta da Mandeville al termine del corso intitolata \"De medicina oratio scholastica\" (Discorso scolastico sulla medicina) \u00e8 rivelatrice del suo iniziale interesse per la medicina.\nIl 17 settembre 1686 si iscrisse alla facolt\u00e0 di filosofia dell'Universit\u00e0 di Leida dove, sotto la guida di Burcherus de Volder, pronunci\u00f2 una dissertazione filosofica dal titolo \"Disputatio philosophica de brutorum operationibus\" (Discussione filosofica su i comportamenti degli stupidi) dove sostiene la completa mancanza di un'attivit\u00e0 intellettuale negli animali, esseri sciocchi.\nIl 17 settembre e il 5 ottobre 1690 scoppiarono a Rotterdam dei tumulti a seguito della esecuzione capitale di Cornelius Costerman reo dell'uccisione di un esattore delle tasse. Il giovane Mandeville venne coinvolto insieme al padre in questi avvenimenti per aver composto e affisso pubblicamente una poesia satirica contro il borgomastro della citt\u00e0 che aveva condannato a morte il Costerman. Nella breve satira intitolata \"Sanctimonious Atheist Bernard\" presentava il borgomastro come un ateo che ipocritamente si atteggiava a moralista.\nA seguito di questi avvenimenti tutta la famiglia Mandeville fu espulsa da Rotterdam nel 1692 e si trasfer\u00ec ad Amsterdam dove dieci anni pi\u00f9 tardi mor\u00ec il padre, Michel. Nel frattempo, il 30 marzo 1691 Bernard si era laureato in medicina sotto la guida e l'insegnamento di Wolferd Senguerd con una tesi dal titolo \"Disputatio medica inauguralis de chylosi vitiata\", in cui analizzava il processo della digestione e evidenziava le principali cause dell'indigestione.\nDopo la morte del padre, Bernard decise di trasferirsi in Inghilterra dove assieme all'attivit\u00e0 letteraria, prima come traduttore poi come polemista satirico, esercit\u00f2 la medicina nel settore delle malattie nervose avendo elaborato una terapia fondata sulla parola (\"Treatise of the Hypochondriack and Hysterick Diseases\", 1730). Per la sua attivit\u00e0 di medico sub\u00ec un'accusa e un successivo processo nel 1693 a Londra per averla praticata senza il regolare permesso.\nLe fonti riferiscono che il 17 settembre del 1694 gli venne a Whitehall concesso il passaporto e che il 1\u00ba febbraio del 1699 spos\u00f2 a St. Giles-in-the-Fields, Ruth Elisabeth Laurence, dalla quale ebbe, appena dopo un mese dal matrimonio, un figlio, Michael e, pi\u00f9 tardi, una figlia, Penelope.\nUlteriore traccia della sua vita \u00e8 la partecipazione come interprete al processo di divorzio del duca di Norfolk nel febbraio del 1700, per tradurre la testimonianza di una serva olandese del duca.\nSappiamo infine che nel luglio del 1723 il Grand Jury del Middlesex pronunci\u00f2 una denuncia, che non ebbe seguito, di opera socialmente dannosa nei confronti del libro a cui \u00e8 legata la fama di Mandeville: \"La favola delle api\" (\"The Fable of the Bees\").\nBernard mor\u00ec la domenica mattina del 21 gennaio 1733 ad Hackney. La notizia della morte \u00e8 registrata nella parrocchia di St. Stephen, in Coleman Street a Londra.\nIl pensiero.\nNell'esercizio della sua professione Mandeville era stato assertore del metodo empiristico cos\u00ec com'era stato teorizzato da Francesco Bacone. Nelle polemiche che all'epoca agitavano gli studiosi dell'universit\u00e0 di Leyden divisi tra aristotelici e cartesiani, Bernard si era schierato con questi ultimi.\nSuccessivamente, attratto dalla filosofia di Pierre Gassendi, noto esponente del libertinismo filosofico \"erudito\", il suo pensiero assunse sempre pi\u00f9 un'impronta materialista.\nIl pensiero di Mandeville si pu\u00f2 desumere dal suo poemetto \"La favola delle api\", all'inizio, nell'edizione del 1705, di soli 433 versi e successivamente ampliato nel 1714, nel 1723, nel 1724 e nel 1728 fino a divenire un'opera in due tomi.\nMandeville vuole fare luce \u00absull'anatomia della parte invisibile dell'uomo\u00bb per evidenziarne, quasi in senso medico, la struttura dei comportamenti economici, morali, religiosi e politici.\nLe passioni nella vita dell'uomo.\nLa vita dell'uomo risponde a \u00abun composto di diverse passioni ciascuna delle quali, se viene eccitata e diventa dominante, di volta in volta lo governa, lo voglia egli o meno\u00bb. Le passioni predominanti sono l\"amor di s\u00e9\" (self-love) e l\"amor proprio\" (self-liking): il primo coincide con l'istinto di autoconservazione di cui aveva scritto Hobbes, mentre l'amor proprio si rif\u00e0 alla concezione dell\"amour-propre \u00e9clair\u00e9\" (amor proprio illuminato) di Pierre Nicole, ossia a quel desiderio innato che ha l'uomo di essere apprezzato e lodato per le sue azioni.\nL'origine della societ\u00e0.\n\u00c8 l'amor proprio che spinge gli uomini ad associarsi sin dall'originario stato di natura e non l'istinto sociale aristotelico e neppure il potere assoluto del Leviatano di Hobbes.\nNell'opera \"Ricerca sull'origine della virt\u00f9 morale\" del 1714 Mandeville riprende la teoria libertina dell\"impostura\" politica delle religioni sull'origine della societ\u00e0 secondo la quale tutte le manifestazioni storiche della divinit\u00e0 sono il risultato di volont\u00e0 umane tese al controllo politico della societ\u00e0 tramite il radicamento superstizioso nell'animo umano dei principi di obbedienza alle leggi, del rispetto dell'autorit\u00e0, del controllo sociale dei comportamenti privati.\nDal 1728 il suo pensiero sociale muta avanzando un'originale teoria evoluzionista della societ\u00e0. Partendo dall'originario nucleo della famiglia e dagli elementi costitutivi di essa, Mandeville ipotizza tre momenti fondamentali dell'evoluzione della societ\u00e0: all'inizio gli uomini collaborano tra loro per la paura e per organizzare una difesa dalle bestie feroci, quando poi il pericolo \u00e8 rappresentato da altri uomini, gli stessi per difendersi si uniscono in gruppi di famiglie, in clan ed infine, terzo decisivo momento dello sviluppo sociale \u00e8 l'invenzione della scrittura.\nLa morale.\nPer quanto riguarda la morale secondo Mandeville la virt\u00f9 \u00e8 \u00ab\"ogni atto con cui l'uomo, andando contro l'impulso della natura, ricerca il vantaggio degli altri, o la vittoria sulle sue passioni, per un'ambizione razionale di essere buono\"\u00bb. L'uomo cerca di comportarsi moralmente, forzando la sua natura, per mostrarsi buono: \u00e8 l'amor proprio che lo spinge a tentare di agire per favorire il prossimo ma inutilmente poich\u00e9 egli non pu\u00f2, preda com'\u00e8 delle passioni, seguire i dettati della ragione e agire virtuosamente.\nL'economia.\nSul piano economico sostiene l'autonomia dell'economia dalla morale e da posizioni inizialmente mercantiliste nel corso degli anni si sposta verso concezioni via via sempre pi\u00f9 liberiste arrivando a sostenere l'utilit\u00e0 del lusso. \nCerto un libertino agir\u00e0 per soddisfare i suoi vizi ma \u00ab\"la sua prodigalit\u00e0 dar\u00e0 lavoro ai sarti, ai servitori, ai profumieri, ai cuochi e alle donne di vita: tutti questi a loro volta si serviranno dei fornai, dei falegnami ecc.\"\u00bb Dunque della rapacit\u00e0 e violenza del libertino se ne avvantagger\u00e0 tutta la societ\u00e0 nel suo insieme.\nLa sua teoria che i comportamenti viziosi generano la prosperit\u00e0 collettiva, ispir\u00f2 numerosi autori d'economia come Adam Smith o Ayn Rand autrice dell'opera dal significativo titolo \"La virt\u00f9 dell'egoismo\".\nIn modo pi\u00f9 estremo Mandeville arriva a sostenere la necessit\u00e0 del vizio poich\u00e9 la ricerca della soddisfazione egoistica del proprio interesse \u00e8 la condizione prima della prosperit\u00e0.\nColoro che invece impostano la loro esistenza secondo il virtuoso principio di accontentarsi della propria condizione, questi in effetti conducono la loro vita nella rassegnazione e nella pigrizia danneggiando la produzione industriale, causando la povert\u00e0 della nazione ed ostacolando il prodigioso sviluppo che sta portando l'Inghilterra alla Rivoluzione industriale.\nAnche le calamit\u00e0 concorrono al benessere generale: il rovinoso incendio di un quartiere londinese ha provocato lutti e rovine, ma ora quelle costruzioni ridotte a macerie risorgerano pi\u00f9 belle di prima grazie al lavoro di schiere di carpentieri, manovali ecc. che godranno per il nuovo lavoro di una vita pi\u00f9 confortevole. Ecco un esempio che dimostra come la somma dei benefici causati da quell'evento disastroso abbia superato la somma dei lutti. Questo vale anche per le guerre dove ad ogni distruzione segue una grande rinascita.\nLa religione.\nAnche per la religione Mandeville segue le teorie libertine sostenendo l'origine psicologica degli atteggiamenti religiosi che originano essenzialmente dalle passioni umane, \"in primis\" dalla paura della morte.\nLa politica.\nSul piano politico critica sia il contrattualismo, la teoria politica che concepisce lo stato come originato da un contratto sociale tra i cittadini e il potere, sia la teoria contrapposta dell\"umanesimo civico\" (Machiavelli, Guicciardini) concezione che ha sempre creduto che tutto ci\u00f2 che danneggia l'ordinata vita sociale, sia che venga dall'esterno o che abbia messo radici all'interno dello stato, siano gli stessi cittadini a doverlo combattere in ogni modo per estirparlo. Mandeville preferisce schierarsi in favore della tradizione che si richiamava alla \"Ancient Constitution\", a quella Costituzione non scritta che regolava la vita politica inglese. Nel dibattito politico del suo tempo fu un sostenitore del partito whig e soprattutto della politica di Robert Walpole.\nLa critica del suo pensiero.\nSi \u00e8 detto come Mandeville imposti il suo pensiero rifacendosi al materialismo di Hobbes e alle spregiudicate teorie politiche di Machiavelli. In realt\u00e0 traspare da tutta la sua dottrina una complessiva visione teologica secondo la quale il piacere, ossia tutto quello che supera anche di poco i limiti della soddisfazione dei bisogni essenziali, debba considerarsi moralmente riprovevole e quindi vizioso. Se da una parte quindi sembra sostenere i vantaggi del vizio, condannando ogni morale ascetica e rinunciataria, d'altra parte condanna come peccaminoso tutto ci\u00f2 che lo sviluppo economico industriale e culturale dell'Inghilterra del '700 offriva all'uomo per condurre una vita meno sottoposta ai disagi e alle fatiche.\nMandeville si dimostr\u00f2 incapace di cogliere i primi segni di una morale umanistica e laica capace di apprezzare quanto di buono vi era nello sviluppo tecnico e culturale della prima rivoluzione industriale separandolo dagli aspetti deteriori di asservimento e sfruttamento dell'uomo.\nAnche quando esalta il lusso seguendo pedissequamente le teorie liberiste, Mandeville dimostra di essere ancora sulla linea del capitalismo commerciale, secondo il quale la ricchezza consisteva soprattutto nella circolazione delle merci; egli non ha colto la novit\u00e0 del capitalismo industriale per il quale la condizione essenziale dello sviluppo e della ricchezza \u00e8 rappresentata dall'accumulazione del capitale, cio\u00e8 da quel risparmio, tipico dei severi ascetici puritani, che accumulando denaro, piuttosto che bruciarlo nel lusso, lo investivano generando produzione e ricchezza.(cfr. Ludovico Geymonat, \"Storia del pensiero filosofico e scientifico\", vol. III, Garzanti, Milano, 1971, pagg. 65-66)\nQueste considerazioni critiche dello storico della filosofia Ludovico Geymonat sono state a loro volta accusate di essere anacronistiche poich\u00e9 pretendono di giudicare una dottrina in base a proprie convinzioni ideologiche ancora storicamente inesistenti al tempo in cui quel pensiero si era sviluppato. Non si pu\u00f2 cio\u00e8 criticare il pensiero economico di Mandeville in nome di una concezione economica marxista che si svilupper\u00e0 un secolo dopo.\nAltri interpreti del pensiero di Mandeville vi hanno visto piuttosto una sorta di richiamo delle concezioni vichiane dell'eterogenesi dei fini - o della \"mano invisibile\" di Adam Smith - secondo la quale i comportamenti particolari degli individui ispirati alla ricerca individuale del piacere e quindi al vizio raggiungano poi fini del tutto diversi nel conseguimento del benessere collettivo."}
{"id": "1580198", "revid": "13840098", "url": "https://it.wikipedia.org/wiki?curid=1580198", "title": "WHDI", "text": ""}
{"id": "1580199", "revid": "729019", "url": "https://it.wikipedia.org/wiki?curid=1580199", "title": "Provincia di Tarata", "text": "La provincia di Tarata \u00e8 una provincia del Per\u00f9, situata nella regione di Tacna.\nCapoluogo e data di fondazione.\nTarata - 3 gennaio del 1741\nProvincia confinanti.\nConfina a nord con la provincia di Candarave e con la provincia di El Collao (regione di Puno); a est con la Bolivia; a est e a ovest con la provincia di Tacna\nGeografia antropica.\nSuddivisioni amministrative.\n\u00c8 divisa in otto distretti (comuni)"}
{"id": "1580201", "revid": "1005847", "url": "https://it.wikipedia.org/wiki?curid=1580201", "title": "Bellaghy", "text": "Bellaghy \u00e8 una cittadina dell'Irlanda del Nord, che si trova nella parte meridionale della contea di Londonderry."}
{"id": "1580205", "revid": "1428919", "url": "https://it.wikipedia.org/wiki?curid=1580205", "title": "Camlough", "text": "Camlough (in gaelico irlandese \"Camloch\") \u00e8 un villaggio che si trova in Irlanda del Nord nella parte meridionale della contea di Armagh, conosciuta come South Armagh, considerata la roccaforte dell'IRA."}
{"id": "1580206", "revid": "19324160", "url": "https://it.wikipedia.org/wiki?curid=1580206", "title": "Agelada di Argo", "text": ""}
{"id": "1580207", "revid": "2225786", "url": "https://it.wikipedia.org/wiki?curid=1580207", "title": "Mal di Ventre", "text": "Mal di Ventre (traduzione erronea dal sardo \"Isula de Malu 'Entu\", che significa \"isola del vento cattivo\") \u00e8 un'isola del Mare di Sardegna antistante la costa della penisola del Sinis, dalla quale dista circa 9,26 km (5 miglia marine). \u00c8 inclusa nel perimetro dell'Area marina protetta Penisola del Sinis - Isola Mal di Ventre. In sardo \"malu bentu\" (o con elisione della prima consonante \"malu 'entu\") significa \"cattivo vento\" per via dei mutevoli e repentini cambiamenti delle condizioni meteorologiche, influenzate quanto dal vento dominante di maestrale, tanto dalle brezze termiche determinate dalla relativa vicinanza alla Sardegna.\nGeografia.\nL'isola di Mal di Ventre ha una superficie di 0,80 km\u00b2 e presenta un aspetto pianeggiante, con l'altitudine massima di appena 18 m s.l.m. \u00c8 presente una pozza di acqua sorgiva che permette la sopravvivenza di alcune specie di piccoli mammiferi, rettili e volatili. La sua origine geologica \u00e8 molto antica e risale al tardo Carbonifero; le formazioni rocciose dell'isola sono infatti costituite da monzograniti equigranulari, relitto delle inclusioni plutoniche tardo-erciniche che si rinvengono in alcuni siti della Sardegna e della Corsica. L'affioramento dell'isola fa parte di un complesso granitico, in gran parte sommerso, che si estende da sud a nord davanti alle coste della Penisola del Sinis e rappresenta l'unica formazione paleozoica della zona. Le formazioni geologiche del Sinis, infatti, hanno origine pi\u00f9 recente, in quanto costituite dall'affioramento di depositi calcarei, lave andesitiche del Miocene, e da lave basaltiche e depositi di arenarie calcaree del Pliocene.\nLa costa orientale che si rivolge alla Sardegna si presenta per lo pi\u00f9 sabbiosa, con alcune piccole calette che facilitano l'approdo. La costa occidentale invece si presenta relativamente alta e rocciosa e non offre approdi sicuri essendo esposta al vento di maestrale, che in questa parte dell'isola soffia particolarmente intenso. I fondali del mare intorno all'isola si presentano rocciosi.\nFlora.\nLa vegetazione \u00e8 rappresentata dalla macchia mediterranea bassa costituita da essenze quali il lentisco (\"Pistacia lentiscus\"), il cisto, il rosmarino (\"Rosmarinus officinalis\") e la palma nana (\"Chamaerops humilis\"), oltre che dalle erbe basse. I cespugli vengono scolpiti e modellati dall'azione costante del vento di maestrale.\nFauna.\nLe acque circostanti l'isola sono popolate da tartarughe marine della specie \"Caretta caretta\" e da cetacei. Secondo quanto riferito dall'esploratore Alberto La Marmora, un tempo erano presenti anche le foche monache (\"Monachus monachus\"). Fra gli unici mammiferi presenti sull'isola vi sono i conigli selvatici (\"Oryctolagus cuniculus\") e dei piccoli topi bianchi (\"Mus musculus o topo domestico).\" L'avifauna \u00e8 invece rappresentata da diverse specie di uccelli marini tra i quali il cormorano (\"Phalacrocorax carbo\"), la berta maggiore (\"Calonectris diomedea\"), la berta minore (\"Puffinus puffinus\"), il gabbiano reale (\"Larus michahellis\"), il gabbiano corso (\"Ichthyaetus audouinii\") ed il falco della regina (\"Falco eleonorae\"). I rettili comuni sull'isola sono le testuggini. Sembra inoltre essere presente la vedova nera mediterranea o malmignatta (\"Latrodectus tredecimguttatus\"), uno dei pochi ragni presenti in Italia temibili per il morso.\nLa storia umana di questa antica isola risale al neolitico (6000/2700 a.C.) quando sull'isola, forse collegata alla penisola di Capo Mannu, si praticava la caccia. Sono, infatti, stati ritrovati numerosi pezzi di punte di freccia di ossidiana nonch\u00e9 frammenti di macine dell'epoca nuragica. Fra l'altro, su questa isola, proprio a lato della Cala dei Pastori, vi \u00e8 la presenza di un nuraghe bilobato, in parte franato in mare.\nLa frequentazione umana si \u00e8 consolidata prima in epoca fenico-punica e successivamente in epoca romana, cos\u00ec come appare dalle numerose testimonianze abitative ritrovate sull'isola. In particolare si segnala la presenza di una villa romana assai estesa (forse sede di un nobile esiliato da Roma nel I o II secolo d.C.) nella quale vi erano anche delle colonne di calcare che nel corso di questi ultimi anni sono state rubate. Tale testimonianza \u00e8 avallata non solo dal Generale Alberto della Marmora, ma anche dal Canonico Giovanni Spano che parlarono in diverse occasioni dell'isola. Proprio dietro la capanna chiamata dei pescatori, \u00e8 possibile vedere ancora oggi centinaia di massi frammisti a pezzi di embrici e cocciame tra gli arbusti di Lentischio e di Fillirea appartenenti a manufatti di varia epoca e funzione.\nStoria.\nL'isola fu frequentata fin dal periodo neolitico. Lo attestano le numerose punte di freccia e raschiatoi in ossidiana ritrovati sull'isola. In questo periodo storico l'isola doveva essere ben pi\u00f9 grande e assai pi\u00f9 vicina a Mari Ermi da cui dista circa 5 miglia. Inoltre, Malu Entu \u00e8 l'unica isola minore della Sardegna dove \u00e8 presente un nuraghe bilobato con un piccolo mastio, gi\u00e0 rilevato da Atzori degli anni '60 e da Copparoni negli anni' 90, che ha anche segnalato la presenza di alcuni pozzi di cui uno con acqua sorgiva perenne, ubicato nella parte centro meridionale dell'isola. \nAltra particolarit\u00e0 di questa misteriosa isola \u00e8 la presenza di una grande casa romana realizzata fra il I e il II secolo d.C. di cui hanno scritto anche il Canonico Giovanni Spano e il Generale Alberto Ferrero della Marmora che segnalarono questa imponente costruzione dotata anche di vasche e una fontana con acqua. In questi anni, la struttura \u00e8 stata pi\u00f9 volte saccheggiata e sono stati asportati anche elementi architettonici come pezzi di colonne e architravi in arenaria. A seguito delle numerose denunce presentate soprattutto dall'Associazione Amici di Sardegna, il giornalista Oliviero Beha, conduttore di Radio a Colori, invi\u00f2 sull'isola una troupe di Radio Rai che intervist\u00f2 in diretta l'allora Soprintendente archeologico di Cagliari e Oristano, Dott. Vincenzo Santoni. La troupe di Radio Rai fu accompagnata sull'isola dal Prof. Roberto Copparoni in qualit\u00e0 di Ispettore Onorario della Soprintendenza archeologica che da anni segnalava l'abbandono dell'isola di Malu Entu. Da alcune segnalazioni ricevute e raccolte dallo studioso Marco Porcu, recentemente scomparso, appare verosimile che sull'isola vi fosse anche un piccolo insediamento monastico, cos\u00ec come da alcune tracce murarie con sviluppo absidale rinvenute nella parte sud orientale dell'isola, oggi ricoperte dalla rigogliosa vegetazione di Lentischio.\nAltro aspetto di grande interesse sono i numerosi relitti di imbarcazioni di varie epoche che si trovano sui fondali attorno all'isola, i cui manufatti e le merci trasportate sono stati recuperati solo in parte. \nL'Isola di Mal di Ventre fin\u00ec all'attenzione della cronaca soprattutto durante il processo per il presunto \"complotto separatista\" svoltosi agli inizi degli anni ottanta del XX secolo, che avrebbe visto implicati diversi attivisti di movimenti indipendentisti sardi e che, a detta di alcune ricostruzioni, fu una macchinazione dei servizi segreti italiani per screditare il \"vento sardista\" allora sorto; l'isola sarebbe stata prescelta, secondo l'accusa, quale luogo dal quale gli insorti avrebbero comunicato al mondo mediante potenti apparati radioamatoriali la nascita della \"Repubblica Socialista di Sardegna\".\nIl quotidiano italiano \"La Repubblica\" ha riportato, nell'agosto del 2008, la notizia dell'iniziativa di un indipendentista sardo che mira al riconoscimento internazionale dell'isola di Mal di Ventre, quale \"Repubblica Indipendente di Malu Entu\", rifacendosi ai principi di autodeterminazione dei popoli sanciti dalla Carta delle Nazioni Unite. Salvatore Meloni, protagonista di altre storiche battaglie per l'indipendenza della Sardegna, ha provveduto a inviare il progetto sia alle Nazioni Unite ed ai suoi membri, che al presidente del Consiglio dei ministri Silvio Berlusconi. Salvatore Meloni, che da pi\u00f9 di vent'anni trascorre gran parte delle sue giornate sull'isoletta assieme ad altri indipendentisti, nel febbraio 2009 ha avviato una causa civile per l'usucapione dell'isola di Mal di Ventre che, dal 1972, appartiene alla societ\u00e0 napoletana \"Turistica Cabras srl\"; inoltre, Meloni ha richiesto al Comune di Cabras la residenza anagrafica sull'isola per rafforzare la sua iniziativa. Meloni ha pure fatto stampare banconote con la sua faccia, i \"Soddus Sardos\".\nNel gennaio del 2009, dopo 5 mesi dalla data di autoproclamazione della Repubblica, un blitz del Corpo Forestale e di Vigilanza Ambientale e della Capitaneria di porto ha sgomberato gli indipendentisti. Questi ultimi sono stati accusati, tra le altre cose, di aver danneggiato l'ambiente e di aver smaltito illecitamente i rifiuti prodotti durante la loro permanenza sull'isola. In seguito, Salvatore Meloni, sebbene allontanato, \u00e8 ritornato sull'isola, prima del suo incarceramento a seguito di una condanna per frode fiscale.\nGeografia politica.\nAmministrativamente fa parte del territorio del comune di Cabras (in Provincia di Oristano), ed \u00e8 stata per diversi anni al centro di un contenzioso tra l'imprenditore britannico Rex Miller, che ne rivendicava la propriet\u00e0 ed il diritto di poterla sfruttare turisticamente, e l'amministrazione comunale lagunare. \u00c8 inoltre inclusa nel perimetro dell'Area Marina Protetta \"Penisola del Sinis \u2013 Isola di Maldiventre\" e per questo risulta riconosciuta quale area di notevole interesse naturalistico e di importanza ambientale. Sull'isola non sono presenti costruzioni, fatta eccezione per un fanale automatico di supporto alla navigazione notturna. Sono visibili, lungo la costa orientale, i resti di un nuraghe, testimonianza della presenza umana sull'isola fin dall'et\u00e0 del bronzo. In prossimit\u00e0 di Cala dei Pastori sono ancora visibili i resti di una grande domus romana, oggi nascosta dai cespugli di lentisco (pistacia Lentiscus) e di cui si conservavano, fino a qualche anno fa, alcuni elementi di colonna in calcare, sottratti da clandestini. In prossimit\u00e0 dell'isola vi sono inoltre numerosi relitti di navi di ogni epoca, recentemente rinvenuti, che mostrano come il nome dell'isola confermi la natura traditrice dei suoi fondali marini e delle sue correnti.\nL'isola \u00e8 disabitata, anche se \u00e8 frequentata dai turisti, soprattutto durante la stagione estiva, che la raggiungono dalle spiagge di Mari Ermi e Putzu Idu mediante piccole imbarcazioni da diporto. Pur trattandosi di un terreno per lo pi\u00f9 inospitale, un tempo \u00e8 stata frequentata da pescatori di corallo e pastori che, servendosi delle barche dei pescatori stessi, portavano le pecore in transumanza a pascolare sull'isola durante gli inverni, che su questo lembo di Sardegna sono particolarmente miti, e nella stagione primaverile."}
{"id": "1580208", "revid": "287204", "url": "https://it.wikipedia.org/wiki?curid=1580208", "title": "Cappagh", "text": "Cappagh (in gaelico irlandese \"Ceapach\") \u00e8 un villaggio della contea di Tyrone, in Irlanda del Nord.\nCappagh si trova in una zona in cui la presenza dell'IRA era molto forte durante i \"Troubles\".\nNel 1991 un commando dell'Ulster Volunteer Force (UVF) durante un attacco al \"Boyle's Bar\", sulla strada principale di Cappagh, uccise 4 persone, 3 membri dell'IRA e un civile."}
{"id": "1580209", "revid": "71433", "url": "https://it.wikipedia.org/wiki?curid=1580209", "title": "Jumper (film)", "text": ""}
{"id": "1580212", "revid": "22475", "url": "https://it.wikipedia.org/wiki?curid=1580212", "title": "Lingua lakota", "text": "La lingua lakota, detta anche lakhota, lakotiyapi o teton, \u00e8 una lingua siouan parlata negli Stati Uniti d'America, nella regione del Midwest\nDistribuzione geografica.\nSecondo \"Ethnologue\", nel 1997 il lakota era parlato da 6000 persone. I locutori sono stanziati nelle riserve indiane del Dakota del Sud, e in varie citt\u00e0 del Midwest, in particolare a Rapid City (Dakota del Sud) e Minneapolis (Minnesota). \nSistema di scrittura.\nPer la scrittura viene utilizzato l'alfabeto latino."}
{"id": "1580220", "revid": "74801", "url": "https://it.wikipedia.org/wiki?curid=1580220", "title": "Randalstown", "text": "Randalstown (in gaelico irlandese \"Baile Raghnaill\") \u00e8 una localit\u00e0 del Regno Unito nel distretto di Antrim, in Irlanda del Nord.\nVi \u00e8 vissuto John Bodkin Adams, un criminale e serial killer che probabilmente uccise avvelenandole un totale di 163 persone."}
{"id": "1580222", "revid": "287204", "url": "https://it.wikipedia.org/wiki?curid=1580222", "title": "Ardboe", "text": "Ardboe (dal gaelico \"Ard B\u00f3\"), \u00e8 una localit\u00e0 della contea di Tyrone, in Irlanda del Nord, che si trova sulle sponde del Lough Neagh.\nStoria.\nDurante la Seconda guerra mondiale venne costruita, nel 1941, una base aerea, utilizzata inizialmente dalla Royal Air Force, e poi consegnata alla United States Army Air Forces."}
{"id": "1580223", "revid": "367445", "url": "https://it.wikipedia.org/wiki?curid=1580223", "title": "Dungiven", "text": "Dungiven (in gaelico irlandese \"D\u00fan Geimhin\"), \u00e8 una cittadina dell'Irlanda del Nord facente parte della contea di Londonderry."}
{"id": "1580224", "revid": "71433", "url": "https://it.wikipedia.org/wiki?curid=1580224", "title": "Blood and Wine", "text": ""}
{"id": "1580226", "revid": "125914786", "url": "https://it.wikipedia.org/wiki?curid=1580226", "title": "'Ndrina Mol\u00e8", "text": "I Mol\u00e8 sono una 'ndrina della piana di Gioia Tauro, un tempo alleata con i Piromalli.\nI Mol\u00e8 tra gli anni '80 e '90 iniziano a gestire quasi interamente il traffico di droga della zona di Gioia Tauro, la cannabis coltivata in loco, e la cocaina presa dai cartelli colombiani ma anche da altre 'ndrine della provincia reggina per avere contatti col resto d'Italia e paesi esteri come: l'Argentina, la Francia, la Germania e la Svizzera.\nStoria.\nAnni '90.\nIl 18 maggio 1990 viene ucciso il commerciante Ferdinando Caristena in quanto, come dichiarato dal killer pentito Annunziato Raso reo di avere una relazione con la sorella del cognato del boss Domenico Mol\u00e8 e di avere anche una presunta relazione omosessuale.\nIl 2 giugno 1993 scatta l'operazione Tirreno con raffiche di arresti e centinaia di persone coinvolte: la piana di Gioia Tauro viene colpita in ogni angolo, vengono arrestati capibastone delle famiglie dei Mol\u00e8, Piromalli, Pesce, Bellocco, Mancuso, Ruggero, sulla base delle dichiarazioni rese dal collaboratore di giustizia Annunziato Raso. L'accusa gli contesta omicidi, tentati omicidi, traffico d'armi, di droga, rapine, estorsioni. Il processo a carico dei boss si conclude dopo centinaia di udienze e rinvii, le condanne che toccano il 90% delle persone con ergastoli e pene variabili dai 2 ai 30 anni di reclusione."}
{"id": "1580230", "revid": "212348", "url": "https://it.wikipedia.org/wiki?curid=1580230", "title": "Matteo Vecchiazzani", "text": "Svolse carriera militare, fu segretario comunale di Forlimpopoli e amministratore delle maggiori comunit\u00e0 religiose cittadine.\nLa sua opera pi\u00f9 importante \u00e8 la \"Historia di Forlimpopoli con varie revolutioni dell'altre citt\u00e0 di Romagna\", pubblicata nel 1647."}
{"id": "1580232", "revid": "832115", "url": "https://it.wikipedia.org/wiki?curid=1580232", "title": "Montepulciano", "text": "Montepulciano \u00e8 un comune italiano di abitanti della provincia di Siena in Toscana. Sito a 605 metri sul livello del mare, a cavallo tra la Valdichiana e la Val d'Orcia, Montepulciano ha origini dal popolo degli Etruschi a partire dal IV secolo a.C. Di antica e lunga storia, ha notoriet\u00e0 anche per la ricchezza di ottimi vigneti, dai quali si ricava il Vino Nobile di Montepulciano DOCG.\nGeografia fisica.\nTerritorio.\nMontepulciano sorge in una vasta area collinare dell'entroterra toscano, in posizione dominante rispetto alla Valdichiana, un tempo paludosa. Il territorio comunale si estende nel settore sud-orientale della regione al confine con l'Umbria e non lontano dal Lazio.\nOrigini del nome.\n\"Montepulciano\" \u00e8 un composto di \"monte\" e \"Policiano\", \"Polciano\" o \"Pulciano\". Si tratta di un nome prediale, che riguarda quindi terreni o borghi rustici, che deriva dal latino \"Publicius\" (a sua volta di origine etrusca), con suffisso \"-\u0101nus\" che forma l'aggettivo.\nStoria.\nIl centro abitato ha caratteristiche di borgo medievale a forma di \"S\" ed \u00e8 racchiuso entro tre cerchia di mura, costruite tutte verso il XIV secolo. Di origine etrusca e fondata, secondo la leggenda da Porsenna, Lucumone di Chiusi; alcuni documenti e reperti rinvenuti in Fortezza, ne fanno risalire l'esistenza gi\u00e0 al IV-III secolo a.C. In epoca romana fu sede di un esercito posto a difesa delle strade consolari. Fu evangelizzata da San Donato, vescovo di Arezzo nel IV secolo. Nel luogo dell'attuale \"Chiesa della Madonna di San Biagio\", esisteva la \"Sancta Mater Ecclesia in Castello Pulliciano\", cos\u00ec in un documento del 715 in epoca longobarda conobbe il suo primo sviluppo; infatti in alcuni atti notarili dell'Archivio dell\"'Abbazia del SS. Salvatore\" sull'Amiata, si trovano documenti tra i quali uno dell'806 ed i testimoni, tutti di Montepulciano, erano preti, chierici, un medico e un orafo, segno di un elevato livello civile e culturale.\nNel XII secolo la Repubblica di Siena volendo sottomettere Montepulciano, libera e ricca, dette inizio ad una serie di guerre, che i Poliziani affrontarono con l'aiuto di Perugia e di Orvieto, ma pi\u00f9 assiduamente e con esiti alterni, con l'appoggio di Firenze. All'inizio del XIII secolo la vitalit\u00e0 della citt\u00e0, promossa dall'intraprendenza della borghesia mercantile, manifatturiera e agricola, prese ad attirare le mire di Firenze e Siena. Il Trecento fu segnato da forti contese per il potere tra le famiglie maggiori; una relativa stabilit\u00e0 si ebbe sotto la famiglia Del Pecora che, divisi al loro interno nell'appoggiare Firenze, Siena o Perugia, divennero Signori di Valiano e tiranni di Montepulciano. Nel 1390 Montepulciano si alle\u00f2 stabilmente con Firenze, cui premeva disporre di un caposaldo strategico a sud di Siena.\nDagli inizi del Quattrocento a met\u00e0 del Cinquecento, Montepulciano ebbe il proprio periodo aureo, scandito da stabilit\u00e0 politica, prestigio culturale, fioritura artistica. Il XV secolo fu l'epoca dell'umanista Bartolomeo Aragazzi, segretario apostolico di Papa Martino V e del poeta Angelo Poliziano. Un eccezionale fervore edilizio contrassegn\u00f2 il XVI secolo: architetti quali Antonio da Sangallo il Vecchio, Jacopo Barozzi detto \"Vignola\", Baldassarre Peruzzi, Ippolito Scalza eressero sontuose dimore patrizie, splendide chiese e diversi punti del centro urbano furono abbelliti. In questo periodo visse il cardinale Marcello Cervini, che sedette sul soglio pontificio per soli 28 giorni con il nome di Marcello II. Nel 1511, i Poliziani, conclusa la definitiva pace con i Fiorentini, incisero sulla porta e sull'architrave della sala del consiglio la seguente iscrizione: \"Recuperatio Libertatis, A.D. 1511\".\nDal 1559, con la sottomissione di Siena al principato mediceo, Montepulciano perse parte della rilevanza strategica e politica passata, ma mantenne il prestigio. Si stabilirono a Montepulciano storiche famiglie poliziane dei \"Nobili\", \"Tarugi\", \"Contucci\", \"Bellarmino\", \"Ricci\", \"Cervini\", \"Benci\", \"Cini\", \"Cocconi\" e numerose altre, che dettero grandi uomini alla Chiesa, alle lettere, alle arti e alle armi: un sommo pontefice, numerosi cardinali, molte decine di vescovi, prelati insigni in grande numero ed una grande quantit\u00e0 di uomini che furono eccellenti in molte discipline. Uno dei suoi figli pi\u00f9 affezionati, il cardinale Giovanni Ricci, nel 1561, ottenne da Papa Pio IV, con il consenso del Granduca, che Montepulciano fosse decorata della sede episcopale e del titolo della citt\u00e0. Montepulciano ottenne cos\u00ec l'elevazione a sede episcopale e si esegu\u00ec la successiva demolizione dell'antica pieve per costruire l'imponente cattedrale (1594) su progetto di Ippolito Scalza e secondo i principi della Controriforma, della quale uno dei padri emeriti fu il poliziano cardinale Roberto Bellarmino.\nAlla morte del cardinale Giovanni Ricci, il \"Granduca Ferdinando\" lasci\u00f2 i Capitanati di Montepulciano e Pietrasanta al libero governo della Granduchessa Cristina di Lorena che vi rimasero fino alla sua morte, avvenuta nel 1636. La Granduchessa dette molto impulso alla costruzione della nuova Cattedrale, dove il Vescovo Antonio Cervini, nel 1680 celebr\u00f2 per primo il Pontificale e fu consacrata nel 1712 dal Vescovo Francesco Maria Arrighi, che nel 1714 consacr\u00f2 la \"Chiesa del Ges\u00f9\". Nel 1700 il vescovo Cervini consacr\u00f2 anche la \"Chiesa di Sant'Agnese\" e nel 1714 il vescovo Angelo Maria Vantini consacr\u00f2 la \"Chiesa di Santa Maria delle Grazie\".\nNel XVIII secolo fior\u00ec l\"'Accademia degli Intrigati\", che, insieme all'attivit\u00e0 letteraria, edific\u00f2 nel 1793 un teatro, negli stanzoni del quattrocentesco \"Monte di Piet\u00e0\", come aveva gi\u00e0 fatto in precedenza in \" Via Collazzi\" ed in \"Palazzo Comunale\". La lunga stagione lorense segn\u00f2 per Montepulciano l'inizio di una diffusa ripresa economica e sociale. La bonifica della Valdichiana favor\u00ec la ricolonizzazione agricola del fertile fondovalle; la conseguente riorganizzazione del sistema viario facilit\u00f2 i contatti commerciali. Con l'Unit\u00e0 d'Italia, Montepulciano (che pass\u00f2 allora dalla provincia d'Arezzo a quella di Siena) s'impose come principale mercato agricolo dell'area, mentre le attivit\u00e0 imprenditoriali slittarono verso il fondovalle, attratte dalla ferrovia (presente fin dal 1884) e dalla maggior facilit\u00e0 di collegamento con l'emergente nodo ferroviario di Chiusi.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nTradizioni e folclore.\nBrav\u00eco delle Botti.\nIl Brav\u00eco delle Botti (trae le sue origini nel XIV secolo) \u00e8 la sfida che si disputa ogni anno a Montepulciano tra le 8 Contrade di Montepulciano (\"Cagnano\", \"Collazzi\", \"Gracciano\", \"Le Coste\", \"Poggiolo\", \"San Donato\", \"Talosa\", \"Voltaia\"), l'ultima domenica di agosto in onore del santo patrono, San Giovanni Decollato.\nBruscello Poliziano.\nBruscello deriva da \"arboscello\", \"broscello\", \"bruscello\".\nIl Bruscello Poliziano si ripete ogni anno, a partire dal 1939 nel mese di agosto, sul Sagrato della Cattedrale, in piazza Grande.\nIl Bruscello, \u00e8 una forma di teatro popolare e contadino, tipicamente toscano, recitato e cantato da attori non professionisti ed \u00e8 una rappresentazione a volte epico-drammatica, a volte farsesca di episodi della vita di tutti i giorni, creati da immaginazioni popolari o da fatti realmente accaduti; della storia o della letteratura.\nIl tema, che mescola canto e recita, varia di anno in anno, soggetti, testi e sceneggiatura si devono tutti alla creativa spontaneit\u00e0 dei \"bruscellanti\", una compagnia che pratica questo genere per amor di tradizione e diletto.\nCultura.\nIstruzione.\nAccademie.\nL'Accademia europea di Palazzo Ricci (Europ\u00e4ische Akademie f\u00fcr Musik und Darstellende Kunst) \u00e8 un progetto culturale tedesco in Italia completamente dedicato alla musica.\nHa sede presso il Palazzo Ricci di Montepulciano, dove si svolgono le attivit\u00e0 artistiche da maggio ad ottobre.\nBiblioteche.\nLa biblioteca comunale di Montepulciano ha sede nel Palazzo Sisti di via Ricci e vanta un fondo antico di circa volumi ed uno moderno di oltre .\nVi si trovano inoltre:\nMusei.\nIl museo civico ha sede dal 1957 nel Palazzo Neri Orselli e si articola in cinque sezioni:\nIl Conservatorio di San Girolamo ha sede in piazza Savonarola 10 e si articola in tre sezioni:\nMedia.\nStampa.\n\"L'Araldo Poliziano\" \u00e8 un settimanale di Montepulciano che tratta prevalentemente notizie provenienti dalla Diocesi di Montepulciano-Chiusi-Pienza. \u00c8 stato fondato il 23 aprile 1905 a Montepulciano dal sacerdote Alberto Angelotti, come \u00abperiodico cattolico settimanale del Circondario di Montepulciano\u00bb, comprendente una quindicina di comuni della zona sud della provincia di Siena. Dal 2003 viene venduto abbinato al quotidiano \"Toscanaoggi\".\nRadio.\nDal 1976 al 1979 era presente a Montepulciano una piccola emittente radiofonica, \"Radio Montepulciano\" \"(RMP)\", sulla frequenza 103.800\u00a0MHz.\nL'emittente di ispirazione cattolica, voluta dalla Diocesi poliziana ed alla quale partecipavano numerosi ragazzi di Montepulciano, fu attivata dalla fine del 1976 all'estate del 1979. L'emittente trasmetteva dal palazzo vescovile con poche attrezzature: due giradischi, tre registratori (due a cassette e uno a bobine), due microfoni e un piccolo mixer a sei canali; i programmi avevano inizio alle 14:00 e finivano alle 20:00; solo la domenica la radio iniziava alle 08:00 di mattina. L'emittente aveva una copertura locale che arrivava fino a Siena.\nIn estate 1977 venne annunciata la sospensione delle trasmissioni che ricominciarono poi dal 20 settembre. Nel 1978 vennero sospese nuovamente e poi riprese fino all'estate del 1979.\nTelevisione.\nNel 1976 venne fondata anche una televisione, che prendeva il nome di \"TeleAmiata\", per iniziativa di Mario Guidotti. La sua sede era in vicolo Ricci (Palazzo Ricci). Il primo canale UHF fu il 53 (successivamente anche canali UHF 44 e 58). Il palinsesto di \"TeleAmiata\" proponeva un telegiornale locale (\"TA Notizie\"), film, telefilm, cartoni animati, sport, spettacoli di variet\u00e0, spettacoli musicali e quiz.\nAll'inizio degli anni ottanta fu ampliata l'area di copertura, irradiando i suoi programmi da diverse frequenze (UHF 58,44,57,58,50,55,38,23 e 39). Fra i collaboratori i giornalisti Diego Mancuso e Vincenzo Mollica, poi passato alla Rai. Secondo alcune fonti, \"TeleAmiata\" venne rilevata all'inizio degli anni ottanta da Edilio Rusconi per irradiare i programmi di Italia 1, secondo altre fonti (vecchio palinsesto di \"TV Sorrisi e Canzoni\" e/o \"Firenzemedia\") entr\u00f2 invece a far parte del circuito Canale 10, che unitamente a Canale 5, irradiava i programmi di Telemilano 58 a livello nazionale. Pi\u00f9 probabile la seconda versione poich\u00e9 dal 1981 comparve la dicitura \"TeleAmiata - Canale 10, UHF 44, 58, 40, 53 e 55\".\nCantiere Internazionale d'Arte.\nIl Cantiere Internazionale d'Arte propone numerose manifestazioni culturali. Il cantiere \u00e8 nato dalla collaborazione gratuita di grandi artisti che producono spettacoli con la partecipazione di numerosi abitanti.\nEconomia.\nTerme di Montepulciano.\nNel Comune di Montepulciano, localit\u00e0 Sant'Albino, sorgono le \" Terme di Montepulciano\" che utilizzano le propriet\u00e0 curative di acque e fanghi. Le prime testimonianze dirette sulle terme di Montepulciano e sulle propriet\u00e0 delle sue acque termali risalgono al 1571, l'anno in cui Andra Bacci pubblica il suo trattato \u201cDe Thermis\u201d. Le acque minerali sulfuree-salsobromoiodiche-bicarbonate particolarmente ricche di anidride carbonica, vengono captate a 132 metri di profondit\u00e0 e convogliate ai reparti di cura senza essere esposte al contatto con l'aria. Questo procedimento garantisce la conservazione inalterata delle naturali qualit\u00e0 terapeutiche dello zolfo che, allo stato nascente, svolge attivit\u00e0 antisettica, anticatarrale, antispastica ed antiallergica. Le Terme, rinomate per le Terapie Inalatorie ospitano un Centro di Audiologia e Vestibologia, un Centro di Rinologia, un Centro di Bronco-pneumologia, specializzato nella cura delle broncopneumatopatie croniche ostruttive quali asma, bronchite ed enfisema polmonare ed un Centro Riabilitativo Vascolare e Ortopedico in grado di offrire le varie terapie per una efficace riabilitazione dopo interventi di chirurgia ortopedica e per le patologie vascolari sia arteriose che venose, nonch\u00e9 per la traumatologia sportiva. Da segnalare anche un centro di termalismo pediatrico specializzato nella terapia delle patologie dell'apparato respiratorio e dell'orecchio-naso-gola nei bambini, quali bronchiti, asma bronchiale, riniti e tonsilliti ricorrenti.\nEnogastronomia.\nLa viticoltura a Montepulciano risale all'epoca etrusca, ma il primo documento scritto \u00e8 del 789. La produzione di vini eccellenti sul \"Mons Politianus\" fu costante nel Medioevo \u00e8 gi\u00e0 alla met\u00e0 del Trecento la citt\u00e0 eman\u00f2 norme per regolarne commercio ed esportazione.\nAlla met\u00e0 del Cinquecento il \"Rosso Scelto di Montepulciano\" (cos\u00ec era chiamato) delizi\u00f2 papa Paolo III e nel 1685 il medico, naturalista e poeta Francesco Redi, nel suo divertente ditirambo \"Bacco in Toscana\", lo celebr\u00f2 come \"la manna di Montepulciano\", concludendo entusiasta \"Montepulciano d'ogni vino \u00e8 Re!\".\nIl Vino Nobile di Montepulciano DOCG dal 1980 \u00e8 tutelato da un consorzio che riunisce tutte le cantine. Pu\u00f2 essere prodotto solo nelle aree collinari entro i confini comunali da uve di \"Prugnolo gentile\" (70%) ed altri vitigni autorizzati alla coltivazione in toscana (30%).\nDeve avere un minimo di 12,5\u00ba alcolici e invecchiare 24 mesi in cantina di cui almeno 1 in legno di rovere (13\u00b0 alcolici, 36 mesi in cantina di cui almeno 1 in legno di rovere e 6 in bottiglia, pu\u00f2 chiamarsi \"Riserva\").\nIl suo carattere deciso, dal \"bouquet\" complesso, intenso e persistente, si esalta in abbinamento con selvaggina, carni rosse alla brace, arrosti importanti, formaggi stagionati.\nIl Rosso di Montepulciano ha lo stesso uvaggio del Vino Nobile.\nRaggiunge in media 12,5\u00ba alcolici: il passaggio in legno \u00e8 facoltativo e la vendita inizia da marzo successivo la vendemmia.\nDi colore rosso rubino si presenta intensamente vinoso e con sentori di frutta a bacca rossa, ha sapore asciutto, persistente e lievemente tannico ed \u00e8 vino da tutto pasto.\nIl Vin Santo Montepulciano Occhio di Pernice \u00e8 un vino da dessert prodotto con \"Malvasia Bianca\", \"Puncinculo\" e \"Trebbiano Toscano\" ed eventuali altri vitigni a bacca bianca autorizzati in provincia.\nLe uve sono selezionate e fatte appassire in locali idonei e pigiate fra il 1\u00ba dicembre e il 15 gennaio: i 17\u00ba alcolici e 3 anni di invecchiamento come minimo gli donano un \"bouquet\" intenso, con sentori di frutta secca (La \"Riserva\" invecchia \"5\" anni). Con \"Prugnolo gentile\" e altri vitigni si ottiene la prestigiosa variet\u00e0 \"Occhio di Pernice\", dal colore ambrato o topazio che raggiunge i 18\u00ba.\nSanit\u00e0.\nA \"Nottola\", una piccola frazione a 5\u00a0km da Montepulciano sono presenti dal 2000-2001 gli Ospedali riuniti della Valdichiana, un \"monoblocco ospedaliero\" gestito dal Servizio sanitario della Toscana (USL 7 di Siena), nato dalla chiusura di sei ospedali pi\u00f9 piccoli nei comuni di Chiusi, Torrita di Siena, Sinalunga, Chianciano Terme, Sarteano e Montepulciano.\nInfrastrutture e trasporti.\nVia Lauretana.\nMontepulciano \u00e8 attraversata dall'antica \"Via Lauretana\", una strada etrusca-romana che collegava Cortona a Montepulciano e Siena.\nLinea Ferroviaria Montepulciano-Fontago.\nA Montepulciano, a partire dal 30 giugno 1916 entr\u00f2 in funzione la tratta ferroviaria Montepulciano-Fontago, a scartamento ridotto che collegava Montepulciano con Fontago (oggi Montepulciano Stazione).\nLa linea fu dismessa definitivamente il 16 settembre 1927 e sostituita dai trasporti su gomma.\nLa Stazione di Montepulciano si trovava nel \"piazzale Lo Sterro\", oggi sede della Caserma dei Vigili del Fuoco.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nGemellaggi.\nLa citt\u00e0 \u00e8 gemellata con:"}
{"id": "1580233", "revid": "149726", "url": "https://it.wikipedia.org/wiki?curid=1580233", "title": "Rincocione", "text": ""}
{"id": "1580236", "revid": "599013", "url": "https://it.wikipedia.org/wiki?curid=1580236", "title": "Henning Solberg", "text": "Carriera.\nSeguendo le orme del fratello Petter Solberg, diventato poi campione del mondo 2003, anche Henning ha incominciato la sua carriera con il Bilcross una variante norvegese del Rallycross.\nTra il 1999 e il 2003 \u00e8 stato il campione norvegese di rally.\nNel 2006 ha corso 12 dei 16 eventi WRC pi\u00f9 il rally di Norvegia a bordo di una Peugeot 307 WRC della Bozian Racing. Ha conquistato un podio al rally di Turchia.\nNel 2007 ha corso con il team Stobart utilizzando una Ford Focus WRC; ha ottenuto due podi, in Norvegia e in Giappone, e numerosi piazzamenti come il quarto posto in Svezia chiudendo con il suo miglior risultato in carriera arrivando sesto assoluto con 34 punti.\nLa stagione 2008, corsa con lo stesso team, inizia subito con un piazzamento nei primi dieci con il nono posto assoluto conquistato nel Rally di Monte Carlo per\u00f2 seguito da tre gare senza punti con un ritiro e una non partecipazione che ne ritardarono la posizione in classifica fino al Rally di Giordania dove Henning arriva quarto assoluto dietro Mikko Hirvonen, Dani Sordo e Chris Atkinson conquistando 5 punti per la classifica generale.\nSeguono altri cinque piazzamenti a punti partendo con la gara disputata in Italia dove Henning si piazza al settimo posto assoluto per poi confermarsi 8\u00ba, 5\u00ba, 5\u00ba e 7\u00ba in Germania.\nNelle ultime cinque gare Henning non si piazza mai fra i primi dieci e chiude la stagione regolare ottavo assoluto con 22 punti totali.\nNel 2009 sempre a bordo di una Ford Focus (modello 2008) della stessa squadra conclude la stagione pareggiando il suo record in posizione finale come sesto assoluto.\nTale risultato parte da due quarti posti conquistati nel Rally d'Irlanda e poi ripetuto in quello di casa in Norvegia per poi successivamente mancare l'aggancio nei primi dieci classificati a Cipro per problemi meccanici che lo fanno arrivare diciottesimo assoluto.\nDopo il Rally di Cipro, Henning va a punti in Portogallo dove termina quinto assoluto e successivamente conquista il primo dei suoi due podi stagionali in Rally d'Argentina.\nNel rally successivo arriva ottavo assoluto mentre in Polonia conquista il suo secondo podio con la terza posizione assoluta.\nConclude con il Rally del Galles dove si classifica quinto assoluto.\nNelle stagioni 2010 e 2011 i risultati per Henning calano, causa anche il cambio di vettura che lo fa passare dalla Ford Focus alla nuova Ford Fiesta RS WRC con alcuni eventi gareggiati su una Fiesta S2000.\nNel 2010 chiude la stagione ottavo assoluto con 45 punti totali (corsa su Ford Focus e Fiesta S2000 sempre del team Stobart) mentre nel 2011 (con la nuova Fiesta WRC) arriva 9\u00ba assoluto con 59 punti totali arrivando terzo nel Rally del Galles di fine stagione.\nNel 2012, dopo cinque anni trascorsi con il team Stobart, passa ad un team privato chiamato Go Fast Energy World Rally Team."}
{"id": "1580244", "revid": "54354", "url": "https://it.wikipedia.org/wiki?curid=1580244", "title": "Paul Getty III", "text": ""}
{"id": "1580250", "revid": "124749767", "url": "https://it.wikipedia.org/wiki?curid=1580250", "title": "Franco Quadri", "text": "Ha poi svolto le attivit\u00e0 di editore e direttore artistico, imponendosi come uno dei maggiori critici teatrali contemporanei.\nBiografia.\nGli anni '60: Dal \"Manifesto per un Nuovo Teatro\" al Cinema underground.\nDal 1959 al 1961 Quadri lavor\u00f2 come redattore della rivista Almanacco letterario Bompiani per poi passare come caporedattore alla rivista Sipario allora diretta da Valentino Bompiani e da queste pagine pubblic\u00f2 nel numero di novembre 1966, il \"Manifesto per un Nuovo Teatro\" di cui fu uno degli autori e promotori, iniziando cos\u00ec un percorso che lo port\u00f2, assieme a Giuseppe Bartolucci, Ettore Capriolo ed Edoardo Fadini, ad organizzare nella primavera del 1967 il \"Convegno per un Nuovo Teatro\" ad Ivrea, da cui nacque la \"Associazione Nuovo Teatro\". Grazie all'impegno di questa nuova associazione, Franco Quadri riesci a portare in Italia tourn\u00e9e di compagnie come Teatro Studio de la Habana e l'Odin Teatret di Eugenio Barba, il Living Theatre e l'Open Theater. Per Sipario poi cura e sviluppa alcuni importanti numeri tematici come \"Stanislavskij\", \"il teatro polacco\", \"Shakespeare in Italia\", il \"Teatro della Crudelt\u00e0\", il \"Futurismo\" ed il \"Nuovo Teatro Americano\", portando in quegli anni la rivista ad essere un punto di riferimento per il teatro internazionale.\nNel 1967 inizi\u00f2 la sua collaborazione con Panorama con una rubrica fissa sul teatro che la accompagn\u00f2 fino al 1987. Sempre nel 1967 inizi\u00f2 la collaborare con il \"Club Nuovo Teatro\", curando le proiezioni di cinema d'autore e di cinema underground organizzate presso \"l'Umanitaria\", lo \"Studio Orti\" o il \"Cinema De Amicis\" a Milano. Tra i film che furono l\u00ec presentati sono da ricordare quelli di New American Cinema Group o di artisti come Andy Warhol, Mario Schifano, Peter Kubelka e Kenneth Anger, le cui proiezioni milanesi furono tra le prime in Italia.\nGli anni '70: Ubulibri e la nascita del Patalogo.\nNel dicembre del 1970 usc\u00ec il primo numero della rivista di controinformazione da lui fondata Ubu, che vedeva nella redazione Corrado Augias, Oreste Del Buono, Fernanda Pivano, Gianni Rondolino, Crepax, Roland Topor e trattava le tematiche dello spettacolo nell'ottica della cultura underground di allora.\nNel 1972, dopo l'esperienza con Club Nuovo Teatro, dirige diverse rassegne e festival di teatro, e tra queste sono da ricordare \"I Giovani per i Giovani\" a Chieri curata da Franco Quadri tra il '73 ed il'75, i \"Confronti Teatrali\", tenutosi a Milano tra il 1975 ed il 1977, il \"Progetto '78\" ed il \"Teatrart\" a Milano dal '79 all'83, e poi \"Progetto Germania a Roma\" tra il 1983 ed il 1984.\nTra il 1974 ed il 1975 Franco Quadri cura la trasmissione radiofonica sul teatro dal titolo \"Il quadrato senza un lato\", in onda su Radio Due con la regia di Chiara Serino.\nNel 1977 fond\u00f2 la casa editrice Ubulibri con lo scopo di elaborare un nuovo sguardo sulle arti sceniche in grado di superare l'impostazione di chiusura disciplinare dominante negli anni '60 e 70, ed \u00e8 con questo strumento che dal 1979 pubblic\u00f2 l'annuario dal titolo \"Patalogo\", che ancora oggi viene pubblicato a stagione teatrale terminata e raccoglie informazioni e fotografie sulle messinscene dell'anno trascorso e notizie sui maggiori festival teatrali italiani e stranieri. Ogni anno, durante la presentazione del Patalogo, che vede riunirsi la comunit\u00e0 teatrale nazionale ed europea, viene poi consegnato il \"Premio Ubu\", uno dei massimi riconoscimenti nazionali in campo teatrale ideato e promosso da Quadri parallelamente al Patalogo.\nGli anni '80 e '90.\nTra il 1982 ed il 1983 collabor\u00f2 con Giuseppe Di Leva alla curatela del programma televisivo \"Controluce\" prodotto e trasmesso da Rai 2. Dal 1983 al 1986 ha diretto la Biennale di Venezia di cui rimane memorabile l'edizione antologica su Pina Bausch. Nel 1987, con il concludersi della ventennale collaborazione con Panorama, Franco Quadri inizi\u00f2 a scrivere per il quotidiano La Repubblica per cui scrisse fino alla sua morte. Nel 1990 ha fondato l'\u00c9cole des Ma\u00eetres ed \u00e8 stato tra gli organizzatori del Premio Europa per il Teatro collaborando con l'Unione dei Teatri d'Europa.\nNel 1991 la Repubblica Francese lo nomina Chevalier des Arts et des Lettres.\nNel 1995 venne nominato presidente della giuria del Premio Riccione, che contribu\u00ec ad innovare ed a innovare, anche lanciando il premio TTV Performing Arts on screen, che diventer\u00e0 nel tempo una delle pi\u00f9 importanti manifestazioni dedicate alla produzione video legata alle arti sceniche. Franco Quadri continu\u00f2 a collaborare con il Premio Riccione fino al 2007.\nIl nuovo millennio.\nNel 2000 torna alla curatela radiofonica, con il programma di Radio Tre \"Europa Oggi\", che in 10 puntate propone opere di giovani registi teatrali contemporanei recitate da attori affermati.\n\u00c8 deceduto il 26 marzo 2011, all'et\u00e0 di 74 anni.\nAttivit\u00e0 saggistica e giornalistica.\nTra le opere straniere da lui tradotte in italiano spiccano quelle di Samuel Beckett pubblicate da Einaudi.\nTra i saggi da lui curati, da ricordare quelli su Robert Wilson, Luca Ronconi, Jean Genet, Pina Bausch e sull'avanguardia teatrale europea in generale.\nNella sua carriera ha collaborato anche con testate europee tra le quali \"Il manifesto\", \"Le Monde\", \"El Publico\". \u00c8 stato caporedattore del mensile di teatro \"Sipario\" di cui era direttore responsabile l'editore Valentino Bompiani. Nell'ultimo periodo della sua vita scriveva per il quotidiano \"la Repubblica\""}
{"id": "1580252", "revid": "125891517", "url": "https://it.wikipedia.org/wiki?curid=1580252", "title": "'Ndrina Bellocco", "text": "I Bellocco sono una potentissima 'ndrina di Rosarno, da sempre molto attiva nel narcotraffico, nel traffico di armi, nelle estorsioni e nel controllo delle attivit\u00e0 commerciali e imprenditoriali nella Piana di Gioia Tauro in particolare a Rosarno e a San Ferdinando, ma anche rapine a mano armata e usura.\nIl pentito Antonino Belnome afferma che per quanto riguarda l'approvvigionamento della droga attraverso il porto di Gioia Tauro bisognasse fare riferimento ai Mancuso, ai Pesce o ai Bellocco. Questi ultimi si prendevano il 30% della partita in transito o in denaro o in stupefacente.\nIn Italia e in Europa.\nHanno affiliati e fanno soprattutto affari per quanto concerne l'Italia in Basilicata, Toscana, Liguria e Lombardia ma anche Sicilia, Veneto, Emilia-Romagna, Lazio, Molise e Puglia.\nAll'estero, insieme ai Pesce hanno collegamenti con la criminalit\u00e0, austriaca, greca, libanese, tedesca e francese.\nHanno stretti legami con la 'ndrina dei Pesce e la cosca satellite degli Ascone; sono alleati con i Mol\u00e8 e i Piromalli.\nStoria.\nLa creazione della Sacra Corona Unita negli anni '80.\nIl capobastone Umberto Bellocco confer\u00ec il grado di Santista a Giuseppe Rogoli, il quale, col suo permesso e quello di Carmine Alvaro fond\u00f2 nel 1983 la Sacra Corona Unita. Dal 1993 difatti, si viene a sapere che fu fondata da Giuseppe Rogoli, per volere di Umberto Bellocco (capobastone dell'omonima 'ndrina di Rosarno), e che inoltre all'interno della Sacra Corona Unita vi fossero altri elementi appartenenti alla cosca calabrese, come: Giuseppe Iannelli, Giosu\u00e8 Rizzi, Cosio Cappellari, Antonio e Riccardo Modeo.\nGregorio Bellocco, capobastone fino al suo arresto nel 2005, estese l'influenza della cosca in Lombardia nella zona di Varese.\nLe operazioni degli anni 2000 e lo scioglimento del comune di Rosarno nel 2008.\nL'arresto di Giulio e Gregorio Bellocco.\nIl 16 febbraio 2005 i carabinieri del comando provinciale di Reggio Calabria e del ROS arrestano in un bunker nella campagna di Rosarno, dopo 9 anni di latitanza, Gregorio Bellocco, 49 anni, capo dell'omonima 'ndrina, allora era nella lista dei 30 latitanti pi\u00f9 pericolosi d'Italia. \nDal 1996 \u00e8 accusato di traffico di armi, droga, associazione mafiosa ed in particolare di essere il mandante dell'omicidio del pregiudicato pugliese Franco Girardi, ucciso a Varese il 9 luglio 1982.\nUn primo tentativo di arresto avvenne ad Anoia nel reggino nel dicembre 2003 ma senza esito positivo.\nIl 18 novembre 2005 vengono arrestati 5 affiliati (tra cui Giulio Bellocco, fratello di Giuseppe) accusati di estorsione aggravata e usura ai danni di commercianti e imprenditori.\nL'operazione Onda Blu.\nIl 16 luglio 2007 Giuseppe Bellocco viene arrestato dalla Sezione Anticrimine di Reggio Calabria con lo Squadrone Eliportato Cacciatori Vibo Valentia a Mileto in frazione San Giovanni. Nell'operazione sono anche arrestati Francesco Vinci, Antonino Cosentino, Pietro Corso, Massimo Lamari, Antonio Pronest\u00ec, Giuseppe Fazzari.\nA Bologna frizioni con gli Amato.\nPartendo da un'intercettazione ambientale nei confronti del diciottenne Umberto Bellocco nel 2009 si conclude l'operazione delle forze dell'ordine Rosarno \u00e8 Nostro che porta all'arresto di 6 membri dei Bellocco: Rocco Bellocco (1952), Domenico Bellocco (1977), Domenico Bellocco classe 1980), Umberto Bellocco (1991), Rocco Gaetano Gallo (1953) e Maria Teresa D'Agostino (1959) per prevenire una possibile guerra a Bologna con l'emergente famiglia di etnia rom degli Amato. Questi ultimi ritenevano responsabili i Bellocco dell'omicidio di Cosimo Amato e di Mario Amato.\nGli anni 2010: l'operazione Crimine e lo scioglimento del comune di San Ferdinando.\n2010: l'Operazione Crimine, la consegna di Domenico Bellocco e la condanna di Antonio Bellocco.\nSempre con l'operazione Crimine Rosarno risulta essere la citt\u00e0 con la pi\u00f9 alta densit\u00e0 criminale d'Italia.\nIl 1\u00ba febbraio 2010 la squadra mobile di Reggio Calabria arresta Domenico Bellocco, per detenzione e traffico di droga, associazione mafiosa, intestazione fittizia di beni; era intento a guardare una partita di calcio in un ristorante di Roma.\nIl 20 aprile 2010 dalla Divisione Polizia Anticrimine della Questura di Reggio Calabria \u00e8 stata data esecuzione alla confisca di beni per un valore di 500\u00a0000 euro appartenenti al clan.\nIl 15 giugno 2010 Antonio Bellocco \u00e8 stato condannato a tre anni di reclusione per resistenza, minacce e lesioni a pubblico ufficiale.\nIl 26 ottobre 2010 Domenico Bellocco si \u00e8 presentato al carcere di Palmi dopo 3 mesi di latitanza.\n2011: l'operazione Imelda.\nIl 20 agosto 2011 muore Maria Concetta Cacciola, figlia di Michele Cacciola, cognato di Gregorio Bellocco. L'omicidio avr\u00e0 un'eco mediatica nazionale.\nOperazione Sant'Anna nell'agosto 2014.\nUmberto Bellocco viene scarcerato il 14 aprile 2014, dopo una detenzione durata pi\u00f9 di venti anni. Sarebbe stato dimostrato che Umberto ha tentato di riaffermare la propria leadership, con l'aiuto dei Crea, e dei suoi familiari. Bellocco con i sodali a lui vicino, non solo avessero ampia disponibilit\u00e0 di armi, ma si sarebbero attivati per reperirne delle altre di maggior potenza. Lo storico boss per il traffico di droga nella piana di Gioia Tauro, aveva prescelto il nipote Umberto Emanuele Oliveri poi arrestato nell'operazione Sant'Anna del 2014.\n2015: Processo Tramonto.\nIl 29 novembre 2015 termina il processo Tramonto con la condanna di Giulio Bellocco a 18 anni di carcere e sua moglie Aurora Span\u00f2 a 25. Condannati anche a 3 e 6 mesi il comandante e l'agente della polizia municipale.\n2019 - Traffico internazionale di eroina e l'operazione Magma.\nNel litorale laziale tra Anzio e Nettuno si stava muovendo Umberto Bellocco che aveva affidato la gestione delle attivit\u00e0 criminali a una persona rivelatasi poi inaffidabile e rimossa dall'incarico. La droga proveniva dal Sudamerica, dall'area tra Buenos Aires e Montevideo dove vi era Giovanni Di Pietro (alias l'avv. Massimo Pertini) in passato condannato a 30 anni di carcere per sequestro di persona, e referente dell'organizzazione che trattava con i narcos e i colletti bianchi locali. Sembrerebbe che grazie a questi contatti e pagando l'equivalente di 50.000\u20ac siano riusciti a liberare Rocco Morabito detto \"U Tamunga\" evaso il 29 marzo 2019 dal carcere di Montevideo.\nNel dicembre 2019 ventisette persone, tra imprenditori, prestanome e consulenti economici, sono indagati dalla Procura distrettuale antimafia di Brescia con accuse di estorsione, recupero crediti con atti di violenza ed intimidazione e reati legati al traffico di rifiuti.\nAnni 2020 - L'arresto di Domenico Bellocco.\nIl 13 novembre 2020 viene arrestato in un casolare di Mongiana, Domenico Bellocco (1976), presunto nuovo capo della consorteria per volere dello zio Umberto secondo i pentiti Salvatore Albanese e Giuseppe Tirintino e latitante dall'anno precedente in quanto sfuggito all'operazione Magma. \u00c8 accusato di traffico internazionale di droga in quanto responsabile del coordinamento della rotta tra l'Argentina e l'Italia."}
{"id": "1580254", "revid": "831997", "url": "https://it.wikipedia.org/wiki?curid=1580254", "title": "Stanley Pons", "text": "\u00c8 conosciuto per il suo lavoro di ricerca sulla fusione fredda in collaborazione con Martin Fleischmann tra gli anni ottanta e novanta. I due si incontrarono quando Pons era uno studente del gruppo di Alan Bewick all'universit\u00e0 di Southampton ove consegui il dottorato di ricerca nel 1978.\nIl 23 marzo del 1989, quando era un ricercatore all'universit\u00e0 dello Utah, insieme a Fleischmann annunci\u00f2 di avere prodotto energia tramite la fusione fredda, ritenuta da molti impossibile. Dopo un breve periodo iniziale di entusiasmo, i due vennero attaccati dalla comunit\u00e0 scientifica per via dei risultati incerti e per la non riproducibilit\u00e0 degli esperimenti.\nPons si trasfer\u00ec in Provenza nel 1992 insieme a Fleischmann per lavorare per i laboratori IMRA (parte della Technova Corporation, del gruppo Toyota).\nLa coppia di scienziati si separ\u00f2 nel 1995.\nSecondo un comunicato del dipartimento di chimica dell'Universit\u00e0 dello Utah, dal 2000 Pons non svolge pi\u00f9 ricerche in Francia."}
{"id": "1580255", "revid": "599013", "url": "https://it.wikipedia.org/wiki?curid=1580255", "title": "Preti della misericordia", "text": "I Preti della Misericordia (in latino \"Congregatio Presbyterorum a Misericordia\") sono un istituto religioso maschile di diritto pontificio: i membri di questa congregazione clericale pospongono al loro nome la sigla C.P.M.\nStoria.\nLa congregazione nacque in Francia nel 1808: per rievangelizzare le zone rurali, abbandonate dal clero durante il periodo rivoluzionario, l'arcivescovo di Lione Joseph Fesch (1763-1839) diede incarico ai sacerdoti Jean-Baptiste Rauzan (1757-1847), di Bordeaux, e Charles de Forbin-Janson (1785-1844), futuro vescovo di Nancy, di organizzare delle comunit\u00e0 di religiosi per la predicazione delle missioni popolari e dei ritiri spirituali.\nI sacerdoti della compagnia vennero dispersi da Napoleone Bonaparte come reazione alla scomunica comminatagli da papa Pio VII, vennero riorganizzati a Parigi nel 1814 e nuovamente soppressi dopo i moti del 1830. La congregazione, risorta nel 1833, e le sue costituzioni vennero approvate da papa Gregorio XVI con decreto del 18 febbraio 1834.\nNel 1839 padre Rauzan, dietro richiesta dell'arcivescovo di New York John Joseph Hughes, invi\u00f2 dei sacerdoti anche negli Stati Uniti d'America, dove i Preti della Misericordia diedero un contributo notevole allo sviluppo della Chiesa locale (soprattutto negli stati di New York, del New Jersey, della Pennsylvania e in Florida); a causa delle nuove leggi della III Repubblica sulle associazioni (1901), che colpirono anche le congregazioni religiose, e delle leggi del governo di \u00c9mile Combes che sancirono rigorosamente la separazione tra Chiesa e Stato, i Preti della Misericordia abbandonarono la Francia per stabilirsi nel Nuovo Continente.\nNel 1956 la congregazione venne riformata dalla Santa Sede.\nAttivit\u00e0 e diffusione.\nI sacerdoti della congregazione si dedicano prevalentemente alla predicazione delle missioni popolari nelle zone rurali e periferiche.\nSono presenti solo negli Stati Uniti d'America; la sede generalizia \u00e8 ad Auburn (Kentucky).\nAl 31 gennaio 2005, l'istituto contava 4 case e 36 religiosi, 28 dei quali sacerdoti."}
{"id": "1580280", "revid": "47767", "url": "https://it.wikipedia.org/wiki?curid=1580280", "title": "P\u00ebtr Il'ic Cajkovskij", "text": ""}
{"id": "1580281", "revid": "110157", "url": "https://it.wikipedia.org/wiki?curid=1580281", "title": "Yours to Keep", "text": "Yours to Keep \u00e8 il primo album solista di Albert Hammond Jr., chitarrista degli The Strokes, e figlio di Albert Hammond, pubblicato nel 2006 in Inghilterra e l'anno successivo negli States."}
{"id": "1580283", "revid": "1543377", "url": "https://it.wikipedia.org/wiki?curid=1580283", "title": "National Board of Review Awards 1947", "text": "La 19\u00aa edizione dei National Board of Review Awards si \u00e8 tenuta il 19 dicembre 1947."}
{"id": "1580285", "revid": "1543377", "url": "https://it.wikipedia.org/wiki?curid=1580285", "title": "National Board of Review Awards 1948", "text": "La 20\u00aa edizione dei National Board of Review Awards si \u00e8 tenuta il 21 dicembre 1948."}
{"id": "1580286", "revid": "344503", "url": "https://it.wikipedia.org/wiki?curid=1580286", "title": "National Board of Review Award al miglior regista", "text": "Il National Board of Review Award al miglior regista (\"National Board of Review Award for Best Director\") \u00e8 un premio assegnato annualmente dal 1945 dai membri del National Board of Review of Motion Pictures al miglior regista di un film distribuito negli Stati Uniti nel corso dell'anno.\nIl plurivincitore di questo riconoscimento \u00e8 David Lean, che l'ha ricevuto quattro volte: nel 1952 per \"Ali del futuro\", nel 1957 per \"Il ponte sul fiume Kwai\", nel 1962 per \"Lawrence d'Arabia\" e nel 1984 per \"Passaggio in India\"."}
{"id": "1580287", "revid": "198277", "url": "https://it.wikipedia.org/wiki?curid=1580287", "title": "Cristiano Pavone", "text": "Carriera.\nMolto rapido e grintoso, non ha potuto dimostrare tutte le sue vere potenzialit\u00e0 per diversi motivi. Cresciuto nelle file dell'Inter, in Serie A ha vestito le maglie di Atalanta e . Con i nerazzurri bergamaschi, sotto la guida di Emiliano Mondonico conquista una promozione in Serie A e l'anno dopo, in massima categoria e sempre con Mondonico allenatore, scende in campo 14 volte: con gli orobici ha fatto il suo esordio in A il 15 ottobre 1995 in Atalanta-Inter 1-1. Con i felsinei in due stagioni colleziona invece 21 gettoni di presenza nella massima serie italiana: 5 nella prima annata, 16 nella seconda.\nHa poi disputato diversi campionati di Serie B, la maggior parte in squadre del sud Italia, come il Lecce (dove ha ottenuto una promozione nella stagione 1998-1999, ma nella stessa viene anche trovato positivo a un controllo antidoping a sorpresa), la e il . Proprio con il club rossoblu disputa una stagione positiva e allenato da Bortolo Mutti riesce a giocare con una certa continuit\u00e0, mettendo a segno i primi ed unici 3 gol nel professionismo. L'anno successivo, sempre in Serie B nel Cosenza, sotto la guida tecnica di Luigi De Rosa, colleziona 5 presenze a causa di un infortunio.\nA gennaio viene ceduto al , ancora tra i cadetti, dove colleziona appena 4 presenze. Nel gennaio 2003, durante il calciomercato invernale, si trasferisce in prestito fino a giugno al Crotone di De Rosa, in Serie C1. Il suo trasferimento a Crotone e il fatto di aver accettato di scendere di categoria, come lui dichiarer\u00e0, si sono realizzati anche per merito dell'allenatore De Rosa, persona e tecnico da lui stimato che aveva gi\u00e0 avuto nelle stagioni precedenti a Cosenza. A Crotone, anche a causa dei postumi dell'infortunio, scende in campo solo in 5 occasioni. Torna poi a giocare con i lariani in serie B nella stagione 2003-2004 in cui totalizza soltanto 11 presenze.\nHa giocato anche in Interregionale con la Pro Lissone (dal 1989 al 1992) e in Serie C2 con il Lecco (1993-1994) e con l' (2004-2005). Dal 2005 ha militato in squadre dilettantistiche.\nNel 2008 ha fatto parte della nazionale italiana di beach soccer e della selezione padana."}
{"id": "1580288", "revid": "344503", "url": "https://it.wikipedia.org/wiki?curid=1580288", "title": "National Board of Review Award al miglior regista esordiente", "text": "Il National Board of Review Award al miglior regista esordiente (\"National Board of Review Award for Outstanding Directorial Debut\", poi \"National Board of Review Award for Best Directorial Debut\" e \"National Board of Review Award for Best Debut Director\") \u00e8 un premio assegnato annualmente dal 1997 dai membri del National Board of Review of Motion Pictures al miglior debutto registico dell'anno."}
{"id": "1580290", "revid": "725642", "url": "https://it.wikipedia.org/wiki?curid=1580290", "title": "Italo-tunisini", "text": "Gli italo-tunisini (italiani di Tunisia) sono una colonia di italiani, emigrati in Tunisia principalmente negli ultimi due secoli. Erano oltre 100.000 agli inizi del Novecento, mentre ora sono ridotti a poche migliaia; praticano in maggioranza il cattolicesimo, ma alcuni si sono convertiti all'islam.\nStoria.\nFin dal 1150 Ruggero II di Sicilia aveva esteso il suo regno anche al nord Africa (tra Tunisi e Tripoli); gli sceicchi locali si erano sottomessi all'autorit\u00e0 del re di Sicilia, che tent\u00f2 di promuovere nella regione nuovi insediamenti cristiani allo scopo di proteggere la modesta popolazione cristiana gi\u00e0 esistente.\nI primi cittadini di uno stato preunitario italiano a radicarsi in Tunisia (sebbene non sulla terraferma) furono i genovesi, che occuparono l'isola di Tabarca, presso la costa settentrionale della Tunisia, allo scopo di coltivare il locale corallo ed avere una base per i loro commerci. L'isola appartenne alla famiglia genovese dei Lomellini dal 1540 al 1742.\nA partire dalla fine del XVI secolo, emigrarono da Livorno nella citt\u00e0 di Tunisi numerosi ebrei, che crearono attivi scambi commerciali con l'Italia fino ai tempi napoleonici.\nAi primi dell'Ottocento molti esuli italiani si rifugiarono temporaneamente in Tunisia, fra i quali Giuseppe Garibaldi.\nA partire dall'Unit\u00e0 d'Italia si registr\u00f2 una notevole emigrazione di siciliani in Tunisia, che arrivarono ad essere oltre il 70% della comunit\u00e0 italiana in Tunisia e ne furono la componente europea pi\u00f9 numerosa. Con l'instaurazione del protettorato sulla Tunisia da parte della Francia, nel 1881 ed il cosiddetto \"schiaffo di Tunisi\" (ovvero il venir meno, con il protettorato della Francia, delle speranze italiane nate dagli accordi del 1868 che avevano assicurato al governo italiano l'influenza sul Bey di Tunisi) inizi\u00f2 un periodo di graduale assimilazione degli italo-tunisini.\nI francesi consideravano gli italo-tunisini alla stregua di un pericolo (li chiamarono \"le peril italien\"), per via delle aspirazioni del governo italiano sulla Tunisia.\nLo schiaffo di Tunisi.\nFu definita lo \"schiaffo di Tunisi\" l'umiliazione subita dall'Italia nel 1881 ad opera dei francesi, che stabilirono il protettorato sulla Tunisia, obiettivo delle mire colonialistiche italiane.\nL'Italia aveva siglato un trattato con la Tunisia l'8 settembre 1868, per una durata di 28 anni, per regolare il regime delle capitolazioni. L'accordo internazionale confermava i diritti, i privilegi e le immunit\u00e0 gi\u00e0 concesse in precedenza ai cittadini di alcuni Stati preunitari italiani. Gli italiani conservavano la loro nazionalit\u00e0 d'origine e non dipendevano che dalla giurisdizione consolare in materia civile, commerciale e giudiziaria, ma non in materia immobiliare, in cui, tuttavia, era riservata al console l'applicazione delle sentenze pronunciate dai tribunali del bey. L'uguaglianza civile assicurava agli italiani la libert\u00e0 di commercio e un vero e proprio privilegio d'extraterritorialit\u00e0 per i loro stabilimenti. In materia di pesca e di navigazione, beneficiavano dello stesso trattamento dei tunisini. Infine, il bey non poteva modificare i dazi doganali senza consultare preventivamente il governo italiano.\nIl principale obiettivo di politica estera del secondo governo guidato da Benedetto Cairoli era la colonizzazione della Tunisia, cui ambivano sia la Francia sia l'Italia. Cairoli, e prima di lui Depretis, non ritenne mai di procedere ad un'occupazione, essendo in generale ostile ad una politica militarista; perci\u00f2 si lasci\u00f2 sorprendere, l'11 maggio 1881, quando i francesi procedettero all'occupazione della Tunisia: ci\u00f2 lo indusse a presentare le dimissioni, il successivo 29 maggio 1881, evitando cos\u00ec che la Camera lo censurasse apertamente. \nIl calcolo di Cairoli, fondato sulla possibile opposizione della Gran Bretagna all'allargamento della sfera di influenza francese in Africa del nord, si rivel\u00f2 inesatto: Londra era ostile al fatto che una sola potenza controllasse per intero il Canale di Sicilia e, semmai, era il possesso congiunto di Tunisia e Sicilia che \"avrebbe significato una posizione dominante nel mezzo del Mediterraneo\", intollerabile per la potenza marinara britannica.\nL'instaurazione del protettorato francese sulla Tunisia signific\u00f2, nei decenni successivi, il lento predominio della comunit\u00e0 francese a scapito di quella italiana.\nIl Novecento.\nLa presenza degli italiani nella societ\u00e0 tunisina (e nella sua realt\u00e0 culturale ed economica), all'inizio del XX secolo, era tale che fu scritto che \"La Tunisia \u00e8 una colonia italiana amministrata da funzionari francesi\".\nMussolini - per ragioni nazionalistiche - diede un notevole contributo agli italo-tunisini, costruendo scuole ed ospedali e creando banche ed organizzazioni assistenziali per loro. Per converso, gli accordi Laval-Mussolini, firmati a Roma il 7 gennaio 1935, incrementarono la presenza degli antifascisti che, sostenuti dalla Concentrazione Antifascista di Parigi, si riunirono intorno alla pubblicazione del periodico \"L'Italiano di Tunisi\" (1936-39), organo della Lega Italiana dei Diritti dell'Uomo (LIDU), \"unica voce di dissenso nel panorama italo-tunisino prima dell'uscita del \"Giornale\" (1939) diretto da G. Amendola\". \nMolti italiani di Tunisia, comunque, parteciparono attivamente nelle file del fascismo e, quando le forze dell'Asse occuparono la Tunisia nel novembre 1942, alcuni di loro aderirono alle unit\u00e0 militari combattenti contro gli Alleati. La vittoria alleata in Tunisia nel maggio 1943 segn\u00f2 l'inizio della scomparsa della comunit\u00e0 italiana: i francesi di de Gaulle subito chiusero tutte le scuole ed i giornali italiani. Negli anni cinquanta gli italo-tunisini risentirono della guerra d'indipendenza dei tunisini contro la Francia e furono costretti all'emigrazione in massa, in una forma simile a quanto avvenne con i francesi d'Algeria (ed in misura minima con gli italo-egiziani).\nNel censimento francese del 1926, nella colonia tunisina vi erano 173.281 europei, dei quali 89.216 erano italiani, 71.020 francesi e 8.396 maltesi. Nel censimento del 1946 gli italiani in Tunisia erano 84.935, in quello del 1959 solo 51.702 e nel 1969 meno di 10.000. Nel 2005) ve ne erano soltanto 3.000, di cui appena 900 discendenti dall'originaria emigrazione ottocentesca, concentrati principalmente nell'area metropolitana di Tunisi.\nLa Goletta: una cittadina \"italiana\" in Tunisia.\nLa cittadina di La Goletta, a dieci chilometri dalla periferia settentrionale di Tunisi, \u00e8 emblematica della presenza italiana in Tunisia.\nLa Goletta si svilupp\u00f2 a partire dalla met\u00e0 dell'Ottocento come quartiere abusivo della capitale a seguito dell'arrivo, dapprima modesto, di immigrati maltesi e siciliani (in particolare dalle province di Palermo, Trapani ed Agrigento), attirati dalle prospettive di lavoro legate a specifiche attivit\u00e0 marinare e portuali. Il suo nome sembra essere dovuto al fatto di trovarsi in una piccola \"gola\" di fiume, per cui fu chiamata cos\u00ec dai primi italiani che vi si trapiantarono nel primo Ottocento. I francesi, successivamente, ne ufficializzarono il nome in \"La Goulette\".\nA partire dal 1868, anno in cui il Trattato della Goletta incoraggi\u00f2 l'immigrazione in Tunisia, l'arrivo degli italiani si fece sempre pi\u00f9 massiccio, fino ad assumere la portata di autentiche ondate immigratorie che cambiarono la fisionomia della citt\u00e0. In quegli anni l'America era ancora una meta troppo difficile da raggiungere per i siciliani e i maltesi in cerca di fortuna, cosicch\u00e9 il flusso emigratorio si rivers\u00f2 sulla vicina Tunisia. La stragrande maggioranza di questi coloni - che erano braccianti, manovali, minatori e pescatori - giunse alla Goletta in condizioni di sostanziale miseria.\nNel giro di pochi decenni gli italiani si riscattarono dall'indigenza e divennero l'elemento maggioritario in citt\u00e0, dando vita al quartiere della \"Piccola Sicilia\". Nel contempo venne fondata una camera di commercio (1884), la Banca Siciliana, il quotidiano \"L'Unione\" ed altri enti culturali ed assistenziali dedicati agli italiani (teatri, cinema, scuole, ospedale). I nuovi venuti vissero comunque pacificamente a lato della popolazione autoctona; le due comunit\u00e0 si amalgamarono anzi parzialmente attraverso matrimoni misti. In questo scenario di vivace cosmopolitismo, furono frequenti le interazioni culturali a livello di abbigliamento, tradizioni e addirittura solennit\u00e0 religiose.\nSe gli italiani in Tunisia erano gi\u00e0 circa 25.000 nel 1870, in occasione del censimento del 1926 vennero contati in 89.216, di cui migliaia residenti alla Goletta (ove costituivano quasi la met\u00e0 della popolazione).\nNel 1964, quando il presidente Habib Bourguiba ordin\u00f2 il sequestro dei beni degli stranieri in Tunisia, questi ultimi presero la via dell'esilio. Gli italiani della Goletta, non avendo che documenti francesi, non ebbero altra scelta che cercare una nuova vita in Francia, dove andarono ad aggiungersi ai \"pieds-noirs\" provenienti dall'Algeria.\nLe poche vestigia del passato italiano della Goletta sono la chiesa cattolica, alcune case con fregi \"liberty\" ed alcune frasi in lingua siciliana rimaste nella memoria dei tunisini pi\u00f9 anziani. A mantenere un legame con la terra natia di molti esuli \u00e8 il \"Corriere di Tunisi\", un periodico quindicinale nato nel 1956 e diffuso oltremare presso la diaspora della Goletta.\nLa pi\u00f9 celebre figlia della Goletta \u00e8 l'attrice Claudia Cardinale, che prese la strada del successo dopo essere stata eletta nel 1957 la pi\u00f9 bella italiana di Tunisi.\nStoria dei Liguri di Tabarca, in Tunisia.\nAlcuni pescatori di corallo provenienti dalla Liguria, e in particolare dalla cittadina di Pegli a ovest di Genova (ora quartiere del comune), attorno al 1540 andarono a colonizzare Tabarca. Questa era una piccola isola assegnata dall'imperatore spagnolo Carlo V alla famiglia Lomellini, nell'odierna Tunisia ma vicina al confine con l'Algeria.\nQui la comunit\u00e0 prosper\u00f2 fino ai primi anni del Settecento, sviluppando anche un intenso commercio con le popolazioni del retroterra, sfruttando la propria caratteristica di unica enclave europea sulla costa maghrebina. La comunit\u00e0 di Tabarca aveva un dialetto caratteristico, denominato tabarchino, che sopravvive ancora oggi in Sardegna.\nMutate le condizioni politiche in seguito all'accresciuta ingerenza della Francia e all'esigenza della nuova dinastia tunisina degli Husainidi di rafforzare il proprio controllo sul territorio, nel 1738 una parte della popolazione prefer\u00ec trasferirsi in Sardegna, sull'isola di San Pietro. Nel 1741 Tabarca fu occupata dal bey di Tunisi, e gli abitanti rimasti divennero schiavi, ma Carlo Emanuele III di Savoia, re di Sardegna, riscatt\u00f2 una parte di questa popolazione, portandola ad accrescere nel 1745 la comunit\u00e0 di Carloforte. Altri tabarchini rimasero schiavi e furono ceduti al bey di Algeri, che a sua volta nel 1769 li affid\u00f2 dietro pagamento di un riscatto al re di Spagna, Carlo III, il quale fece da loro popolare l'isola di Nueva Tabarca vicino ad Alicante. Una parte dei tabarchini rimasti a Tunisi in condizione di libert\u00e0 si trasferirono nel 1770, su invito del maggiorente carlofortino Giovanni Porcile, sull'isola di Sant'Antioco, dove fondarono Calasetta.\nGli ultimi tabarchini rimasti in Tunisia, prevalentemente nei porti di Tunisi, Biserta e Sfax, costituirono un millet, minoranza etnico-linguistica e religiosa riconosciuta dal bey di Tunisi, e come tale godettero di una certa tutela: molti di loro fecero parte dell'amministrazione della Reggenza, soprattutto sotto il regno di Ahmed I, figlio a sua volta di una schiava tabarchina, svolgendo un ruolo attivo nella politica e nell'economia del paese, spesso a diretto contatto con imprenditori liguri quali Giuseppe Raffo e Raffaele Rubattino.\nL'uso del tabarchino in Tunisia \u00e8 attestato fino ai primi del Novecento quando, con l'instaurazione del protettorato francese, la maggior parte dei tabarchini opt\u00f2 per la naturalizzazione francese. Alcuni rimasero italiani, e finanche parteciparono come \"volontari\" pro-Italia durante l'occupazione italiana della Tunisia nei primi mesi del 1943. I loro discendenti vivono oggi prevalentemente in Francia ed Italia, anche se ve ne sono alcuni rimasti nell'area di Biserta e nella capitale tunisina.\nRetaggio italiano.\nLa presenza italiana in Tunisia ha lasciato numerose tracce, dalla costruzione di strade ed edifici fino alla letteratura, industria, commercio e finanche alla gastronomia.\nCittadine come La Goletta, vicino a Tunisi, sono state praticamente costruite dagli italo-tunisini (in questa cittadina \u00e8 nata Claudia Cardinale nel 1938). A Tunisi e Biserta vi sono ancora oggi \"quartieri siciliani\".\nInfine numerosi italiani hanno scelto la Tunisia come seconda terra d'elezione, per impiantarvi nuove attivit\u00e0 industriali o come meta turistica.\nRinomata \u00e8 la presenza italiana nella citt\u00e0 di Hammamet, a 50\u00a0km dalla capitale; fino dagli anni '70 nella localit\u00e0 balneare vi sono le dimore del regista teatrale Giuseppe Patroni Griffi e di Bettino Craxi, gi\u00e0 Presidente del Consiglio dei Ministri, che fin\u00ec gli ultimi anni della sua vita nella sua dimora tunisina ed \u00e8 seppellito nel cimitero cristiano della citt\u00e0, oggi visitatissimo grazie alla sua presenza.\nAnche se costretti all'esilio negli anni cinquanta e sessanta, gli italiani hanno lasciato un'indelebile impronta in Tunisia: si calcola che circa il 10% dei tunisini attuali abbiano almeno un antenato italiano o siano imparentati (tramite membri della loro famiglia) con un italo-tunisino.\nAnche la lingua locale arabo tunisino ha molti vocaboli presi dall'italiano (e dal siciliano).\nLingua e religione.\nTutti gli italo-tunisini parlano un po' l'italiano (parlando in arabo e in francese e/o inglese come seconda lingua) e sono cattolici. Gli italo-tunisini delle nuove generazioni sono equiparati alla societ\u00e0 tunisina, e la maggior parte di loro parlano principalmente arabo e francese (con solo qualche parola di italiano).\nNella religione, la maggior parte delle giovani generazioni professa il cattolicesimo, mentre alcuni giovani ragazzi si sono convertiti all'Islam.\nBibliografia.\nFilmografia"}
{"id": "1580291", "revid": "580197", "url": "https://it.wikipedia.org/wiki?curid=1580291", "title": "Giulia Billiart", "text": "Beatificata nel 1906, fu proclamata santa da papa Paolo VI nel 1969.\nBiografia.\nNacque in un'agiata famiglia di piccoli commercianti e ricevette un'educazione elementare nella scuola del paese. Quando aveva 16 anni suo padre ebbe un tracollo finanziario e cadde in miseria, cos\u00ec la Billiart fu costretta a dedicarsi a pesanti lavori manuali.\nNel 1774, all'et\u00e0 di 22 anni, rimase paralizzata alle gambe e, sotto la guida del parroco, inizi\u00f2 a dedicarsi alle pratiche di piet\u00e0 e all'insegnamento del catechismo ai bambini.\nDurante la Rivoluzione, fu accusata di offrire protezione a preti refrattari e fu costretta a riparare ad Amiens: vi conobbe Joseph Varin, superiore della Societ\u00e0 della Fede di Ges\u00f9 (contribuir\u00e0 a restaurare la soppressa Compagnia di Ges\u00f9), che la sollecit\u00f2 a dare inizio a un'opera per l'istruzione e l'educazione cristiana della giovent\u00f9.\nI suoi primi tentativi fallirono e l'unica compagna che le rimase accanto fu Fran\u00e7oise Blin de Bourdon, che aveva conosciuto nel 1794. Con l'appoggio di Jean-Fran\u00e7ois Demandolx, vescovo di Amiens, e l'aiuto di padre Varin, che prepar\u00f2 le prime regole dell'istituto, nel 1803 la Billiart inizi\u00f2 a condurre vita comune con le prime collaboratrici (la Blin de Bourdon e Catherine Duch\u00e2tel).\nNel 1804 pronunci\u00f2 i voti di castit\u00e0 e di dedicarsi all'educazione cristiana delle giovani, soprattutto di quelle di famiglia povera. In quell'occasione, la Billiart riacquist\u00f2 l'uso delle gambe.\nLa congregazione si svilupp\u00f2 rapidamente e nel 1806 contava gi\u00e0 18 scuole, ma nel 1809 il vescovo di Amiens allontan\u00f2 la Billiart e le sue suore dalla diocesi; le religiose trasferirono la casa madre a Namur, dove era stata aperta una filiale nel 1807 sotto la direzione dalla Blin de Bourdon, dove trovarono la protezione del vescovo locale Charles-Fran\u00e7ois-Joseph Pisani de La Gaude.\nTra il 1804 e il 1816 la Billiart viaggi\u00f2 molto tra il nord della Francia e il Belgio, fondando scuole e organizzando la vita religiosa delle sue comunit\u00e0.\nIl culto.\nFu grande propagatrice della devozione al Sacro Cuore di Ges\u00f9 ed ebbe fama di estasi e miracoli.\nOltre che dalle Suore di Nostra Signora di Namur, \u00e8 onorata come fondatrice dalle omonime congregazioni di Amersfoort e di Coesfeld.\nLa causa fu introdotta a Roma il 26 giugno 1889 e il 6 gennaio 1903 fu promulgato il decreto sulle virt\u00f9 eroiche della religiosa.\nFu proclamata beata da papa Pio X il 13 maggio 1906 e canonizzata da papa Paolo VI il 22 giugno 1969.\nIl suo elogio si legge nel martirologio romano all'8 aprile."}
{"id": "1580293", "revid": "43530", "url": "https://it.wikipedia.org/wiki?curid=1580293", "title": "Sistema urinario", "text": ""}
{"id": "1580294", "revid": "358232", "url": "https://it.wikipedia.org/wiki?curid=1580294", "title": "National Board of Review Award al miglior attore", "text": "Il National Board of Review Award al miglior attore (\"National Board of Review Award for Best Actor\") \u00e8 un premio assegnato annualmente dal 1945 dai membri del National Board of Review of Motion Pictures al miglior interprete maschile di un film distribuito negli Stati Uniti nel corso dell'anno.\nGene Hackman e George Clooney sono gli unici due ad aver ricevuto tre volte questo riconoscimento."}
{"id": "1580296", "revid": "124348045", "url": "https://it.wikipedia.org/wiki?curid=1580296", "title": "National Board of Review Award alla miglior attrice", "text": "Il National Board of Review Award alla miglior attrice (\"National Board of Review Award for Best Actress\") \u00e8 un premio assegnato annualmente dal 1945 dai membri del National Board of Review of Motion Pictures alla miglior interprete femminile di un film distribuito negli Stati Uniti nel corso dell'anno.\nLiv Ullmann ed Emma Thompson sono le sole attrici ad aver ricevuto tre volte questo riconoscimento."}
{"id": "1580297", "revid": "344503", "url": "https://it.wikipedia.org/wiki?curid=1580297", "title": "National Board of Review Award al miglior attore non protagonista", "text": "Il National Board of Review Award al miglior attore non protagonista (\"National Board of Review Award for Best Supporting Actor\") \u00e8 un premio assegnato annualmente dal 1954 dai membri del National Board of Review of Motion Pictures al miglior interprete maschile non protagonista di un film distribuito negli Stati Uniti nel corso dell'anno.\nJack Nicholson \u00e8 l'unico attore ad aver ricevuto tre volte questo riconoscimento."}
{"id": "1580299", "revid": "344503", "url": "https://it.wikipedia.org/wiki?curid=1580299", "title": "National Board of Review Award alla miglior attrice non protagonista", "text": "Il National Board of Review Award alla miglior attrice non protagonista (\"National Board of Review Award for Best Supporting Actress\") \u00e8 un premio assegnato annualmente dal 1954 dai membri del National Board of Review of Motion Pictures alla miglior interprete femminile non protagonista di un film distribuito negli Stati Uniti nel corso dell'anno."}
{"id": "1580300", "revid": "123850735", "url": "https://it.wikipedia.org/wiki?curid=1580300", "title": "Giovanni Battista Piamarta", "text": "Biografia.\nGiovanni Battista Piamarta nasce a Brescia il 26 novembre 1841 da una famiglia povera. Orfano di madre a 9 anni, cresce vivacissimo nei vicoli dei rioni popolari della citt\u00e0, trovando un sostegno educativo nel nonno materno e nell'oratorio che affinano la sua sensibilit\u00e0 e la sua straordinaria generosit\u00e0; la sua adolescenza fu difficile e grazie al parroco di Vallio Terme (Bs) pot\u00e9 entrare nel seminario diocesano.\nOrdinato sacerdote il 24 dicembre 1865, inizia il suo ministero sacerdotale a Carzago Riviera, Bedizzole; \u00e8 nominato, poi, direttore della parrocchia di Sant'Alessandro in citt\u00e0 e in seguito parroco di Pavone del Mella. Le prime esperienze oratoriane sono per lui una preziosa possibilit\u00e0 di conoscere da vicino la giovent\u00f9 alle prese con il duro mondo delle fabbriche della nascente industria bresciana. Nei 13 anni di fecondo apostolato coglie risultati ammirabili ed il rispetto dei suoi ragazzi.\nIl segreto del suo \"successo\" era semplice, ovvero, la forza della preghiera: \"Se io non facessi due o tre ore di orazione ogni mattina, non potrei portare il peso che il buon Dio mi ha imposto\", raccontava instancabile.\nLascia la Parrocchia di Pavone del Mella per tornare nella sua Brescia per dedicarsi a realizzare un'opera da tempo pensata e sognata. Per dare ai giovani una sicura preparazione professionale e cristiana e riflettendo sull'abbandono spirituale e la perdita della fede di tanti giovani che confluivano in citt\u00e0 per motivi di lavoro, egli, poverissimo ma fiducioso nella provvidenza, avvia l'Istituto Artigianelli il 3 dicembre 1886 con l'aiuto del sacerdote monsignor Pietro Capretti, conosciuto durante l'esperienza nell'oratorio di sant'Alessandro e con il supporto dell'Avv. Marco Trabucchi, primo presidente dell'Anonima Agricola Industriale Bresciana.\nSeppur con enormi difficolt\u00e0, dal 1888 la crescita degli \u201cartigianelli\u201d non si ferma pi\u00f9, si moltiplicano i fabbricati ed i laboratori e i giovani ricevono una buona preparazione tecnica. Pochi anni dopo, rivolge la sua sollecitudine anche al mondo dell'agricoltura, dando origine con padre Giovanni Bonsignori alla Colonia Agricola di Remedello (Brescia), con lo scopo di ridare vitalit\u00e0 e dignit\u00e0 all'agricoltura.\nAttorno a padre Piamarta si radunano presto alcuni religiosi, per condividere con lui gli ideali e le fatiche della sua missione. Nel marzo del 1900 il Padre degli Artigianelli realizza un proprio progetto, istituendo una Famiglia Religiosa, composta da sacerdoti e laici che guidassero l'educazione dei giovani; diventa il fondatore della Congregazione \"Sacra Famiglia di Nazareth\", presente oggi (assieme all'altra sua congregazione: le \"Umili Serve del Signore\") in vari continenti, Europa (Italia), Africa (Angola e Mozambico) e America del Sud (Brasile e Cile). In questi Paesi sono state fondate case missionarie per assistere le popolazioni indigenti. Negli anni ottanta la Congregazione e alcuni laici decidono di costituire un organismo ufficiale che gestisse la raccolta delle donazioni destinate ai progetti delle missioni, lo Scaip, Servizio Collaborazione Assistenza Internazionale Piamartino.\nPadre Piamarta muore il 25 aprile 1913 a Remedello, al termine di una vita tutta spesa al servizio di Dio e dei fratelli.\nNel 1926 la sua salma \u00e8 traslata nella chiesa dell'Istituto Artigianelli da lui costruita.\nIl culto.\nIl processo per la beatificazione \u00e8 iniziato nel 1963. Nel 1986 la Chiesa cattolica ne ha riconosciuto l'eroicit\u00e0 delle virt\u00f9 ed il 12 ottobre 1997 \u00e8 stato proclamato beato da papa Giovanni Paolo II. Il 21 ottobre 2012 \u00e8 stato canonizzato da papa Benedetto XVI durante una celebrazione solenne in Piazza San Pietro. La memoria liturgica si celebra il 25 aprile, giorno della sua morte."}
{"id": "1580301", "revid": "33277", "url": "https://it.wikipedia.org/wiki?curid=1580301", "title": "Giovanni Piamarta", "text": ""}
{"id": "1580302", "revid": "344503", "url": "https://it.wikipedia.org/wiki?curid=1580302", "title": "National Board of Review Award al miglior cast", "text": "Il National Board of Review Award al miglior cast (\"National Board of Review Award for Best Acting By An Ensemble\", poi \"National Board of Review Award for Best Ensemble Cast\") \u00e8 un premio assegnato annualmente dal 1994 dai membri del National Board of Review of Motion Pictures alla migliore interpretazione collettiva in un film distribuito negli Stati Uniti nel corso dell'anno."}
{"id": "1580303", "revid": "120690505", "url": "https://it.wikipedia.org/wiki?curid=1580303", "title": "Ren\u00e9 de La Tour du Pin", "text": "Biografia.\nFiglio di Humbert de La Tour du Pin e di Charlotte-Alexandrine de Maussion, era il discendente di un'antica famiglia del Delfinato, cattolica e lealista.\nEntrato nel 1852 a Saint-Cyr, de la Tour de Pin presta servizio come ufficiale sotto il Secondo Impero in Crimea, in Italia, in Algeria e nella guerra Franco-Prussiana del 1870. \nFatto prigioniero a seguito della caduta di Metz, conosce e diviene amico di Albert de Mun. \nNel settembre 1871, anno della Comune di Parigi, quando \u00e8 ancora Capitano di campo del Governatore militare di Parigi, s'impegna, su richiesta di Maurice Maignen della congregazione di San Vincenzo de' Paoli nell\"'\u0152uvre des cercles catholiques d'ouvriers\" (Opera dei circoli cattolici operai) con de Mun. \nIl suo operato \u00e8 ispirato alle idee di Fr\u00e9d\u00e9ric Le Play. Da questo momento si interessa alla situazione operaia che ricoprir\u00e0 gran parte dei suoi scritti politici: egli diviene l'ispiratore, pi\u00f9 ancora di Lamennais, del cattolicesimo sociale francese.\nNel 1877 \u00e8 nominato addetto militare in Austria-Ungheria, dove incontra il Conte di Chambord, in esilio a Frohsdorf. \nDurante la missione austriaca, \u00e8 colpito dall'influenza dei cattolici sociali, in particolare del barone Karl von Vogelsang (1818-1890) che anima la rivista \"Vaterland\". Nel 1881, si dimette dall'Esercito e si ritira nelle sue terre d'Arrancy, di cui diventa sindaco. \nAlla morte del Conte di Chambord, nel 1883, La Tour du Pin riconosce i diritti di Filippo d\u2019Orl\u00e9ans, che incontra a Eu. \nAgli inizi del 1885, \u00e8 ricevuto a Roma da Leone XIII e nel 1891, contrariamente ad Albert de Mun, rifiuta il \"Ralliement\" (adesione) dei cattolici francesi alla repubblica, come il futuro maresciallo Lyautey, autore del \"R\u00f4le social de l'officier\" (ruolo sociale dell'ufficiale), largamente ispirato all'esperienza dei \"cercles catholiques\".\nNel 1892 egli sposa la cugina, Marie de La Tour du Pin Montauban, e fa il suo primo incontro con il giovane Charles Maurras, ancora repubblicano: sar\u00e0 l'inizio d'una corrispondenza durata fino alla morte del Marchese.\nFondata nel 1899 l'Action fran\u00e7aise, La Tour du Pin vi porta il suo contributo, pubblicando tre studi sulla rivista dell\"'Action\" tra il 1904 e il 1906, studi sulla nobilt\u00e0, la rappresentanza professionale e l'organizzazione territoriale della Francia. Nel 1907 pubblica la sua opera maggiore: \"Vers un ordre social chr\u00e9tien\".\nIl pensiero.\nLa Tour du Pin arricchisce \"l'analisi controrivoluzionaria di un prezioso insegnamento sociale che nella restaurazione monarchica e nella restaurazione corporativa fonda i pilastri per la restaurazione finale dell'ordine cristiano. \"Restaurare l'ordine sociale cristiano, scrive Robert Vallery-Radot, rivendicare per l'uomo tutte le libert\u00e0 che lo stato giacobino gli ha sottratto: libert\u00e0 familiari, libert\u00e0 professionali, libert\u00e0 comunali e regionali, questa fu la missione di La Tour du Pin. Alla concezione astratta dell'individuo del 1789... ha opposto con un'impressionante profondit\u00e0 la realt\u00e0 cattolica della persona umana, che \u00e8 nulla senza il focolare presso cui si perpetua, senza il mestiere che esercita e che feconda la sua attivit\u00e0, senza la terra in cui nasce, vive e muore e che le tradizioni storiche vincolano alla sua unione di sangue e di spirito\".\nCos\u00ec, per il padre Georges de Pascal, la figura di maggior spicco tra i discepoli di La Tour du Pin, la tradizione francese \u00e8 cristiana, monarchica e sociale e tre sono i fattori della vita nazionale: Dio, il principe, il popolo. Analogamente tre sono i nemici da combattere: la Rivoluzione che sopprime Dio, o riduce comunque il campo della sua azione; il parlamentarismo che, con la formula \"il Re regna ma non governa\", sopprime il principe; il cesarismo che sopprime il popolo sostituendolo con una burocrazia totalitaria.\" \nEredit\u00e0 del pensiero di La Tour du Pin.\nFirmin Bacconnier e in seguito l'Action fran\u00e7aise rappresentano la principale continuazione del pensiero di La Tour du Pin. Come dir\u00e0 Charles Maurras: \"Ce n'est pas La Tour du Pin qui est \u00e0 l'Action fran\u00e7aise, c'est l'Action fran\u00e7aise qui est \u00e0 La Tour du Pin\" (Questo non \u00e8 il Tour du Pin che \u00e8 all'Action fran\u00e7aise, \u00e8 l'Action fran\u00e7aise qui a est a La Tour du Pin).\nIl pensiero del Marchese influenzer\u00e0 anche De Gaulle. Nel 1970, Edmond Michelet, ministro di De Gaulle, dir\u00e0 in proposito: \"s'il est un personnage que le g\u00e9n\u00e9ral de Gaulle conna\u00eet mieux que Marx, c'est peut \u00eatre le tr\u00e8s ignor\u00e9 aujourd'hui La Tour du Pin\" (se c'\u00e8 un personaggio che il generale De Gaulle conosce meglio di Marx, quegli \u00e8 forse l'oggi molto ignorato La Tour du Pin)."}
{"id": "1580306", "revid": "287204", "url": "https://it.wikipedia.org/wiki?curid=1580306", "title": "NGC 3887", "text": "NGC 3887 \u00e8 una galassia a spirale nella costellazione del Cratere.\nSi tratta di una galassia vista quasi di faccia; \u00e8 osservabile 1,5 gradi a NNE della stella . Occorre un telescopio da 150mm per poterla osservare come una macchia ovale chiara; il nucleo \u00e8 molto luminoso, rispetto ai bracci. Dista dalla Via Lattea circa 68 milioni di anni-luce."}
{"id": "1580307", "revid": "767487", "url": "https://it.wikipedia.org/wiki?curid=1580307", "title": "NGC 3962", "text": "NGC 3962 \u00e8 una galassia ellittica nella costellazione del Cratere.\n\u00c8 visibile circa 3 gradi a nord della stella ; si tratta di una galassia molto lontana, dunque debole. \u00c8 osservabile con un telescopio da 150mm, dove appare come una macchia chiara circolare priva di particolari. Dista dalla Via Lattea circa 45 milioni di anni-luce."}
{"id": "1580308", "revid": "1494169", "url": "https://it.wikipedia.org/wiki?curid=1580308", "title": "Oggetti non stellari nella costellazione di Ercole", "text": "Principali oggetti non stellari presenti nella costellazione di Ercole."}
{"id": "1580312", "revid": "287204", "url": "https://it.wikipedia.org/wiki?curid=1580312", "title": "NGC 6229", "text": "NGC 6229 \u00e8 un ammasso globulare visibile nella costellazione di Ercole.\nSi tratta dell'ammasso globulare pi\u00f9 settentrionale; \u00e8 individuabile nel nord della costellazione, in un'area priva di stelle notevoli. Si mostra in un telescopio da 150mm come un oggetto granulare molto piccolo; ad ovest, due stelline gialle di ottava magnitudine allineate in senso nord-sud aiutano ad identificarlo. Si tratta di un oggetto estremamente lontano: dista infatti dal Sistema solare 102 000 anni-luce."}
{"id": "1580315", "revid": "1565034", "url": "https://it.wikipedia.org/wiki?curid=1580315", "title": "Maria Angela Truszkowska", "text": "Il 18 aprile 1993 \u00e8 stata proclamata beata da papa Giovanni Paolo II.\nMemoria liturgica il 10 ottobre."}
{"id": "1580344", "revid": "287204", "url": "https://it.wikipedia.org/wiki?curid=1580344", "title": "Shen Zhou", "text": "Appartenne ad una famiglia ricca e agiata in quanto percettori delle tasse nella regione di Suzhou, non ebbe mai bisogno di lavorare per guadagnarsi da vivere e non ebbe nemmeno padroni che gli commissionassero opere, ma dipinse liberamente secondo le sue concezioni artistiche.\nFu caposcuola della corrente pittorica che va sotto il nome di Scuola di Wu, dalla denominazione del distretto omonimo dove nacque.\nOltre a subire l'influenza dei maestri \"Wen ren hua\" (= \"pittura dei letterati\") del periodo dei Song Settentrionali, segu\u00ec le orme di membri della sua famiglia, fra i quali, soprattutto, quelle di suo zio Shen Chen e del grande maestro Lin Chuen, la qual cosa fa di lui un nuovo interprete dello stile dei \"quattro grandi maestri Yuan\", in particolare di Ni Zan e di Wang Meng, pi\u00f9 che un discendente diretto.\nLa sua produzione fu eccezionalmente feconda, anche perch\u00e9 fin dalla prima giovinezza si dedic\u00f2 completamente alla pittura e allo studio delle opere degli antichi maestri. Tra le sue prime opere originali si ricorda il \"Paesaggio\", del 1464, che rivela un tocco raffinato, preciso e contenuto. Successivamente il suo stile si fa pi\u00f9 vivo e movimentato, per cui entra nel novero del grandi maestri Yuan.\nDai suoi concittadini fu considerato un grande pittore finch\u00e9 visse, soprattutto perch\u00e9 in lui si incarnava nuovamente, dopo un lunghissimo periodo, il prototipo dell'autentico letterario, dopo la sua morte, forse oltre le sue vere abilit\u00e0. In realt\u00e0 Chen fu grande artista solo nell'ambito della sua epoca, giacch\u00e9 la sua opera di imitatore non regge al confronto coi maestri che lo precedettero. Ci\u00f2 nonostante, riprendendo i temi dei suoi predecessori, crea una propria originalit\u00e0 pi\u00f9 di quanto fecero molti dei suoi contemporanei.\nMolti dei suoi lavori furono eseguiti insieme a vari amici letterati, per cui a suo nome sono ricordate anche raccolte di poesie e opere calligrafiche."}
{"id": "1580352", "revid": "809148", "url": "https://it.wikipedia.org/wiki?curid=1580352", "title": "Medaglia Royal", "text": "La medaglia Royal, o Medaglia della Regina, della Royal Society fu istituita dal re Giorgio IV nel 1826. Le modalit\u00e0 di attribuzione furono successivamente modificate dal re Guglielmo IV e dalla regina Vittoria.\nStoria.\nOriginariamente la medaglia era in argento dorato riportante l'effigie del re o della regina, e veniva attribuita alle scoperte pi\u00f9 rilevanti dell'anno precedente. In seguito il periodo fu esteso ai cinque anni precedenti e fu aggiunto il riconoscimento nel campo delle scienze matematiche ma soltanto con cadenza triennale (decisione adottata dalla regina Vittoria nel 1837).\nNel 1850, furono nuovamente modificate le condizioni di attribuzione, portando a due il numero delle medaglie, fissando il periodo ai dieci anni precedenti e stabilendo che le ricerche dovevano essere state svolte nei territori controllati dalla regina.\nDal 1965 vengono attribuite annualmente tre medaglie con questo nome, due nel campo delle scienze naturali ed una nel campo delle scienze applicate.\nI lavori devono comunque essere stati svolti nei paesi del Commonwealth."}
{"id": "1580353", "revid": "9", "url": "https://it.wikipedia.org/wiki?curid=1580353", "title": "En\u00e9as Camargo", "text": ""}
{"id": "1580355", "revid": "439724", "url": "https://it.wikipedia.org/wiki?curid=1580355", "title": "Leo Sayer", "text": "Biografia.\nSayer ha avuto successo con i suoi singoli e album usciti nel Regno Unito e negli Stati Uniti. \u00c8 stato inizialmente scoperto da David Courtney, in seguito diventato il suo co-manager assieme a Adam Faith. Ha iniziato la sua carriera scrivendo canzoni a quattro mani con David Courtney, in particolare \"Giving It All Away\", che nel 1973 \u00e8 divenuta la prima hit da solista di Roger Daltrey dei The Who.\nLo stesso anno, Sayer ha intrapreso una propria carriera da musicista. Al tempo del suo iniziale successo riscontrato dalla sua hit d'esordio \"The Show Must Go On\" in Gran Bretagna, Sayer usava mostrarsi con un travestimento ed un trucco tipicamente alla Pierrot.\nNel 1976, Sayer ha registrato tre canzoni dei Beatles, \"I Am the Walrus\", \"Let It Be\" e \"The Long and Winding Road\" per il documentario \"All This and World War II\".\nTra le sue successive hit troviamo, \"Long Tall Glasses\" e \"Orchard Road\". Nel 1977 ha ottenuto grande successo con \"You Make Me Feel Like Dancing\" e la romantica ballata \"When I Need You\". Sayer ha inciso poi cover di canzoni portate al successo da Bobby Vee, Sonny Curtis, Buddy Holly. Negli Stati Uniti i suoi singoli \"You Make Me Feel Like Dancing\", \"When I Need You\" e \"More Than I Can Say\" hanno vinto il disco d'oro.\nSayer ha fatto un'apparizione al \"Muppet Show\" nella terza stagione (secondo episodio) dove ha cantato \"You Make Me Feel Like Dancing\" e \"When I Need You\".\nHa scritto inoltre la colonna sonora - versione in inglese - del cartone animato franco-belga \"The Missing Link\" (1980).\nNel 1990 ha collaborato con Alan Parsons e Eric Woolfson cantando nell'album \"Freudiana\" la canzone \"I Am a Mirror\".\nHa partecipato al Festival di Sanremo del 1990 con \"The Moth And The Flame\" (versione inglese di \"Tu... s\u00ec\" di Mango) e all'edizione successiva con \"All Alone\" (versione inglese di \"Dubbi no\" di Mietta).\nNel 2000, \"You Make Me Feel Like Dancing\" \u00e8 stata inserita nella colonna sonora del film \"Charlie's Angels\".\nNel 2005, si \u00e8 trasferito a Sydney, Australia, dove vive tuttora. Il 12 febbraio 2006, \u00e8 ritornato al primo posto della classifica inglese con il remix di \"Thunder in My Heart\" con il dj Meck. \u00c8 apparso poi nella commedia \"Stupid, Stupid Man\".\nVita privata.\nSayer \u00e8 stato sposato con Janice Lissete dal 1973 al 1985, anno in cui ha divorziato. Legatosi poi a Donatella Piccinetti, di origini italiane, si \u00e8 trasferito con lei in Australia e vi \u00e8 rimasto anche dopo la fine del loro rapporto, avvenuta nel 2007. Nel gennaio 2009 Sayer \u00e8 diventato cittadino australiano in occasione dell'Australia Day a Canberra.\nSayer \u00e8 dislessico. Soffre ancora delle conseguenze delle lesioni alle gambe e alle caviglie provocate da una rovinosa caduta nel 1977."}
{"id": "1580362", "revid": "363629", "url": "https://it.wikipedia.org/wiki?curid=1580362", "title": "Medaglia Gabor", "text": "La medaglia Gabor, fu istituita dalla Royal Society nel 1989 in onore di Dennis Gabor.\n\u00c8 una medaglia di argento dorato, con l'effigie di Dennis Gabor, e premia ogni due anni uno scienziato che si \u00e8 distinto con ricerche nei settori della genetica o della biologia molecolare. Viene assegnato anche un premio in denaro attualmente di 1.000 sterline."}
{"id": "1580363", "revid": "38120", "url": "https://it.wikipedia.org/wiki?curid=1580363", "title": "Jack Frost (Marvel Comics)", "text": "Jack Frost \u00e8 un personaggio dei fumetti, creato da Stan Lee (testi) e Charles Nicholas (disegni), pubblicata dalla Timely Comics (divenuta in seguito Marvel Comics). Appartenente alla Golden Age, la prima apparizione avvenuta in \"USA Comics\" n. 1 del 1941.\nBiografia del personaggio.\nJack Frost I (Nome non rivelato).\nIl personaggio si rif\u00e0 allo \"spirito del freddo\" della tradizione nordeuropea, \u00e8 nato probabilmente in Jotunheim, nella dimensione di Asgard.\nJack Frost fece la sua prima comparsa in risposta all'appello radiofonico lanciato da Bucky per chiamare nuove forze nella Legione della Libert\u00e0 contro gli infiltrati nazisti sul suolo americano durante la seconda guerra mondiale. Jack Frost si trov\u00f2 cos\u00ec ad affrontare nemici del calibro di Iron Cross, Teschio Rosso e U-Man.\nDopo la fine della guerra, abbandon\u00f2 i compagni e si ritir\u00f2 nel continente artico per cercare di scoprire qualcosa sul proprio passato, di cui non ricordava nulla. Mentre stava combattendo un verme gigante, abbass\u00f2 talmente tanto la propria temperatura corporea, nel tentativo di congelare il mostro, che and\u00f2 in animazione sospesa.\nSolo molti anni dopo fu liberato da Capitan America, che si era recato al Polo alla ricerca del suo amico Demolition Man, scomparso durante una missione; il lungo periodo di animazione sospesa aveva avuto degli effetti sul corpo di Jack Frost, trasformandolo in un blocco di ghiaccio solidissimo. Mentre i due eroi di guerra si parlavano, vennero attaccati dal gigantesco verme di ghiaccio; per salvare Capitan America Jack fu costretto a sacrificarsi, ripetendo lo stesso gesto fatto in passato: si fece nuovamente inghiottire dal verme gigante, ricadendo di nuovo in animazione sospesa.\nNon si conoscono con certezza le origini di Jack Frost. Egli era convinto di provenire da un altro pianeta e non riusc\u00ec mai a sentirsi pienamente a proprio agio in mezzo ai terrestri. Thor era invece convinto che Jack Frost fosse un gigante di ghiaccio asgardiano che aveva abbandonato la sua terra a causa della vergogna provata per la propria misera statura (paragonata agli altri giganti asgardiani).\nJack Frost II (Gregor Shapanka).\nJack Frost II, il cui vero nome \u00e8 Gregor Shapanka, \u00e8 un personaggio dei fumetti, creato da Robert Bernstein e Stan Lee (testi), Don Heck (disegni), pubblicato dalla Marvel Comics. Appartenente alla Silver Age, la prima apparizione avvenuta in \"Tales of Suspense\" n. 45 (settembre 1963), \u00e8 diventato supercriminale professionista. In seguito ha cambiato il nome di battaglia in Blizzard. \u00c8 un arcinemico di Iron Man.\nCronologia dei fumetti.\nJack Frost I (Nome non rivelato) \u00e8 apparso in soli 12 albi:"}
{"id": "1580364", "revid": "1369234", "url": "https://it.wikipedia.org/wiki?curid=1580364", "title": "T\u00fcrkiye 1.Lig 2003-2004", "text": "L'edizione 2003-2004 della T\u00fcrkiye 1.Lig \u00e8 stata la 46\u00aa edizione della massima divisione turca e vide la vittoria finale del .\nCapocannoniere del torneo fu Zafer Biryol (Konyaspor), con 25 reti."}
{"id": "1580365", "revid": "599013", "url": "https://it.wikipedia.org/wiki?curid=1580365", "title": "National Board of Review Awards 2003", "text": "La 75\u00aa edizione dei National Board of Review Awards si \u00e8 tenuta il 3 dicembre 2003."}
{"id": "1580367", "revid": "767487", "url": "https://it.wikipedia.org/wiki?curid=1580367", "title": "T\u00fcrkiye 1.Lig 2004-2005", "text": "L'edizione 2004-2005 della T\u00fcrkiye 1.Lig \u00e8 stata la 47\u00aa edizione della massima divisione turca e vide la vittoria finale del .\nCapocannoniere del torneo fu Fatih Tekke (Trabzonspor), con 31 reti."}
{"id": "1580368", "revid": "767487", "url": "https://it.wikipedia.org/wiki?curid=1580368", "title": "Sotto gli occhi di tutti", "text": "Sotto gli occhi di tutti \u00e8 un film del 2003 diretto da Nello Correale.\nTrama.\nLa storia di quattro fratelli e sorelle di Bari. Il primo, Alberto Gagliardi, si sposa a Milano, ma critica il meridione e rimpiange la sua citt\u00e0. Patrizia risiede invece a Roma, dove lavora come giornalista; Rosa, insegnante, e Tommaso, negoziante, restano nella citt\u00e0 natale. Poi tutti si riuniscono nella casa di famiglia alla morte del padre, per decidere in merito al suo desiderio di non essere sepolto sotto terra, ma in un loculo. Ma la ricerca, anche comica, di un \"posto\" nel cimitero \u00e8 osteggiata dalla malavita locale, che con mezzi illegali, controlla la situazione.\nProduzione.\nUna produzione indipendente (Telepi\u00f9, I.P.E. Impresa Pubblici Esercizi). Il film, ambientato a Bari, \u00e8 stato interamente girato nella citt\u00e0, anche per gli interni.\nDistribuzione.\nLa distribuzione \u00e8 curata da Millennium Storm. Il film \u00e8 uscito in anteprima Nazionale a Bari il 23 aprile 2003.\nIl visto censura era stato gi\u00e0 pubblicato in data 12 febbraio 2002."}
{"id": "1580369", "revid": "339392", "url": "https://it.wikipedia.org/wiki?curid=1580369", "title": "BB Ankaraspor", "text": ""}
{"id": "1580372", "revid": "729019", "url": "https://it.wikipedia.org/wiki?curid=1580372", "title": "Funivia Malcesine-Monte Baldo", "text": "La funivia Malcesine-Monte Baldo \u00e8 una funivia costruita nel 1962 (e poi interamente ricostruita nel 2002), che collega Malcesine, in provincia di Verona, al Monte Baldo.\nDescrizione.\nHa la stazione di valle nell'abitato di Malcesine, sul Lago di Garda e l'arrivo al Passo Tratto Spino sul Monte Baldo. La ditta costruttrice \u00e8 la H\u00f6lzl di Lana.\nIl tracciato \u00e8 diviso in due tratti: il primo dalla sponda lacustre (130\u00a0m) al quartiere San Michele di Malcesine, questo tratto, dotato di due cabine da 45 persone l'una pi\u00f9 il conducente e prive di moto girevole.\nIl secondo tratto (Malcesine - Passo Tratto Spino) viene utilizzato sia in estate che in inverno per servire le piste da sci del passo e possiede due cabine girevoli, in grado di compiere una rivoluzione di 360\u00b0, dalla capacit\u00e0 di 80 persone l'una pi\u00f9 il conducente.\nSotto alla stazione a valle \u00e8 stato creato un parcheggio coperto da 180 posti auto, dal quale con ascensori, collegati anche con il terminal bus, si sale alla stazione.\nL'impianto \u00e8 diviso in due tronchi: \nLa portata \u00e8 di circa 600 persone/ora con cabine da 45 nel primo tratto e 80 posti nel secondo."}
{"id": "1580375", "revid": "36426", "url": "https://it.wikipedia.org/wiki?curid=1580375", "title": "Sant'Avendrace (Cagliari)", "text": "Il quartiere di Sant'Avendrace (\"Santu T\u00e8nneru\" o \"Sant'Arennera\" in sardo, variante campidanese) sorge ai piedi del famoso e importante colle di Tuvixeddu, a Cagliari.\nStoria.\nSi ha testimonianza che l'area fu abitata sin dall'antichit\u00e0, infatti sono stati trovati resti di una strada lastricata romana e molti scrittori-viaggiatori ottocenteschi hanno scritto che al loro tempo erano ancora visibili lungo lo sterrato del viale cocci di piatti e tessere di mosaico di periodo romano, dai quali si pu\u00f2 immaginare che gi\u00e0 vi fossero abitazioni, anche patrizie. Sant'Avendrace deve questo nome al santo del I secolo, Avendrace, quinto vescovo di Cagliari, che avrebbe trovato il martirio proprio dove sorge la parrocchiale a lui dedicata, edificata su un antico ipogeo ancora visitabile.\nNel 1258, in seguito alla devastazione e distruzione ad opera dei Pisani di Santa Igia, l'antica capitale del Giudicato di Cagliari, la zona fu occupata da una parte dei sopravvissuti all'attacco che diedero vita ad un nuovo insediamento. L'originaria popolazione del quartiere era infatti formata da pescatori, i cui antenati erano sfuggiti alla distruzione della capitale giudicale.\nI pescatori ammassarono le loro modeste abitazioni alla base del colle di Tuvixeddu, ove si trovano ancora i resti della Necropoli Punica, utilizzandone sovente le grotte a scopo abitativo.\nIl sobborgo, che si trovava lungo la principale via di accesso alla citt\u00e0, la \"Kalaribus-Turrem\" che, fin dai tempi dei Romani, collegava Porto Torres con Cagliari, era composto quasi esclusivamente di piccole abitazioni a un solo piano, che si susseguono senza interruzione da entrambi i fianchi della grande strada reale.\nOggi il \"Borgo\", perso il caratteristico isolamento dal resto della citt\u00e0, \u00e8 una zona centrale e fortemente abitata, segnata da forti contrasti, rappresentati soprattutto dai moderni palazzi che sorgono fianco a fianco con le vecchie, spesso fatiscenti, casupole, un tempo dimora dei pescatori.\nMonumenti e luoghi d'interesse.\nVilla Cossu-Murru.\nLa villa Cossu-Murru \u00e8 l'unica rimasta delle tante eleganti ville che agli inizi del novecento sorgevano nel Viale Sant'Avendrace. Venne costruita nel 1907, in base al progetto attribuito all'Ingegner Giuseppe Manunza, come residenza di campagna di Carlotta Lai, che la intitol\u00f2 alla figlia Laura.\nPossiede una facciata in stile Liberty. Davanti alla villa c'\u00e8 un piccolo giardino.\nNel dicembre 2008 la villa \u00e8 stata acquistata dalla Regione Sardegna, ancora guidata da Renato Soru, per 1.900.000 euro.\nGrotta della Vipera.\nLa \"Grotta della Vipera\" \u00e8 un ipogeo funerario che si trova nel Viale Sant'Avendrace. Venne costruito dal romano Lucio Cassio Filippo in onore di sua moglie, la matrona Atilia Pomptilla, nel II secolo. La tomba, decorata all'esterno da una facciata con due colonne (ne \u00e8 superstite un capitello) e frontone, \u00e8 composta da un pronao e due camere funerarie. In base alle iscrizioni metriche latine e greche incise sulle pareti del pronao (CIL X 7563-7578, oggi scarsamente leggibili o distrutte), si pu\u00f2 ricostruire la vicenda dei due coniugi, esiliati in Sardegna: Atilia sarebbe morta dopo aver offerto in voto agli dei la propria vita in cambio di quella dell'amato. Nella decorazione del frontone, accanto ai girali fioriti che simboleggiano la \"iuno\" di Atilia, si possono notare due serpenti, simbolo del \"genius\" di Cassio Filippo: da essi deriva il nome popolare di \"Grotta della Vipera\". Questo monumento \u00e8 stato salvato dallo studioso Alberto Della Marmora, che durante i lavori di costruzione della Strada Reale Cagliari-Porto Torres nel 1822 ne imped\u00ec la distruzione (sono ancora visibili nella parete rocciosa i fori per le mine, poi rimasti inutilizzati). L'accesso alla \"Grotta della Vipera\" \u00e8 consentito al pubblico, che pu\u00f2 osservare la tomba dal cortile esterno.\nVie e piazze principali.\nViale Sant'Avendrace.\nViale Sant'Avendrace, che d\u00e0 nome all'intero quartiere, \u00e8 un'arteria di transito costituita nel suo percorso attuale nella prima met\u00e0 del XIX secolo come strada reale, percorrendo peraltro l'antica Kalaribus Turrem di et\u00e0 romana.\nDagli anni sessanta del XX secolo ha subito una pesante urbanizzazione, con la distruzione delle antiche abitazioni e, talvolta, delle tombe della Necropoli di Tuvixeddu. Sulla via danno la Chiesa di Sant'Avendrace, la Grotta della Vipera. Inoltre in alcuni punti si possono scorgere numerose grotte in aree non interessate da edificazione per via dei vincoli apposti dalla regione Sardegna tra il 2006 e il 2008.\nPiazza Ferruccio Sorcinelli.\nPiazza Ferruccio Sorcinelli sorge ai confini del quartiere, del quale rappresenta, insieme al giardino della chiesa di Sant'Avendrace e alla Piazza L'Unione Sarda, l'unica zona verde e luogo di incontro degli abitanti del quartiere. Al suo interno sorge Sa Cruxi Santa, una colonna giurisdizionale medievale che indicava l'ingresso della citt\u00e0 di Cagliari.\nFra le importanti essenze arboree presenti, si citano i Ficus Retusa e i Ginko Biloba.\nParte della piazza nel novembre del 2010 rischiava di essere distrutta per fare posto a una rotonda rientrante nel progetto immobiliare di Sergio Zuncheddu. La mobilitazione dei negozianti, degli abitanti e degli studenti ha fatto in modo che la Sovrintendenza dichiarasse il vincolo sulla colonna, salvando la piazza.\nPiazza L'Unione Sarda.\nDi recente inaugurazione, Piazza L'Unione Sarda rientra in un progetto edilizio, pi\u00f9 volte contestato, dell'imprenditore Sergio Zuncheddu. La piazza sorge sullo spazio occupato in precedenza dalla cementeria della Italcementi, demolita nell'agosto del 2003 e si configura come luogo di aggregazione per l'intero quartiere, povero di spazi simili; circondato da portici e alberi. \u00c8 sede dell'L'Unione Sarda e di Videolina."}
{"id": "1580376", "revid": "399", "url": "https://it.wikipedia.org/wiki?curid=1580376", "title": "Malcesine / monte Baldo", "text": ""}
{"id": "1580383", "revid": "1926649", "url": "https://it.wikipedia.org/wiki?curid=1580383", "title": "Luciano Magistrelli", "text": "\u00c8 morto a Bergamo il 19 dicembre 2011, all'et\u00e0 di 73 anni, a causa di un infarto.\nCaratteristiche tecniche.\nPoteva giocare in tutti i ruoli del reparto offensivo, prediligendo quello di ala o di mezzala a sostegno degli attaccanti.\nCarriera.\nCalciatore.\nClub.\nCresciuto calcisticamente nel , vista l'impossibilit\u00e0 di trovare spazio tra le file della compagine rossonera viene ceduto al in Serie D.\nCominci\u00f2 allora una scalata che, passando per la Triestina in Serie B lo riporta in Serie A nel 1960 quando viene acquistato dall'Atalanta. A Bergamo scrisse le pagine pi\u00f9 importanti della sua carriera, collezionando ben 125 presenze in 6 campionati di massima serie con la maglia neroazzurra e vincendo anche l'edizione 1962-1963 della Coppa Italia.\nNel 1966 viene ceduto all'Alessandria nella serie cadetta, disputando il campionato di Serie B 1966-1967, chiuso con la retrocessione. Segue i \"grigi\" in Serie C, quindi nel 1968 torna al Treviso, sempre in terza serie, ricoprendo il ruolo di capitano.\nIn carriera ha totalizzato complessivamente 125 presenze e 14 reti in Serie A e 61 presenze e 10 reti in Serie B.\nNazionale.\nEsordisce con la Nazionale Olimpica il 16 giugno 1960 in un incontro di preparazione a Catania perso 3-1 contro la . Al torneo olimpico di Roma, che l'Italia chiuse al quarto posto, gioca una sola partita, quella inaugurale, a Napoli contro Taiwan vinta per 4 a 1.\nAllenatore.\nCessata l'attivit\u00e0 agonistica, intraprende la carriera di allenatore, partendo dalle giovanili dell'Atalanta fino a guidare il Treviso, il Verbania, la SPAL e la Virescit (societ\u00e0 di Bergamo) nella sua scalata fino alla Serie C1."}
{"id": "1580385", "revid": "12582", "url": "https://it.wikipedia.org/wiki?curid=1580385", "title": "Maldiventre", "text": ""}
{"id": "1580386", "revid": "125919138", "url": "https://it.wikipedia.org/wiki?curid=1580386", "title": "Phoebe Cates", "text": " \nBiografia.\nPhoebe Cates nasce a New York il 16 luglio 1963, figlia di Joseph Cates (nato Joseph Katz), un produttore televisivo e teatrale statunitense, a sua volta figlio di immigrati russi di origine ebraica, e di Lily Cates, una casalinga statunitense, nata a Shanghai (in Cina) da padre russo di origine ebraica e da madre sinofilippina. Phoebe frequent\u00f2 la Hewitt School, la Professional Children's School e la Juilliard School. All'et\u00e0 di 10 anni decise di intraprendere la carriera di ballerina e si iscrisse alla School of American Ballet, ma all'et\u00e0 di 15 anni a causa di un forte trauma subito al ginocchio, dovette abbandonare questa carriera.\nLa Cates pens\u00f2 dunque di iniziare la carriera come modella professionista, ma anche questa dur\u00f2 poco, per quanto contribu\u00ec a farla conoscere nel mondo dello spettacolo. Decise quindi di intraprendere la carriera di attrice, per quanto suo padre non fosse particolarmente felice che anche sua figlia perseguisse tale carriera. Godette di un'improvvisa popolarit\u00e0 nel 1982 grazie al film culto \"Fuori di testa\", in particolar modo grazie alla scena in cui rimaneva a seno nudo. In seguito dichiar\u00f2 di essersi divertita molto a girare quella scena.\nNello stesso periodo lavor\u00f2 a un altro film, \"Paradise\", che seguiva di due anni \"Laguna blu\", al quale era palesemente ispirato. Per contro, rispetto alla morigerata Brooke Shields di \"Laguna Blu\", Phoebe Cates mostrava abbondantemente le proprie nudit\u00e0 e con ci\u00f2 riscosse un enorme successo. Nelle scene pi\u00f9 spinte, per\u00f2, l'attrice venne sostituita da una controfigura. Nel film \"Paradise\", la Cates interpret\u00f2 anche il tema musicale principale, nella sua prima prova da cantante.\nIn seguito la Cates interpret\u00f2 il ruolo della protagonista nei film \"Gremlins\" e \"Gremlins 2 - La nuova stirpe\", e altre commedie destinate a un pubblico adolescenziale, ma che non ottennero il successo dei suoi precedenti lavori. Venne scelta anche per recitare nel ruolo della figlia di Steve Martin nel rifacimento \"Il padre della sposa\" del 1991, ma fu costretta a rinunciare alla parte perch\u00e9 incinta.\nNel 1989 infatti la Cates aveva sposato l'attore Kevin Kline, a cui ha dato due figli: Owen nato appunto nel 1991 e Greta nel 1994. I due sposi lavorarono insieme nel film \"La principessa degli intrighi\" del 1994. Owen e Greta sono comparsi anche nel film \"Anniversary Party\" del 2001: \u00e8 la storia semi-biografica di un'attrice ritiratasi per poter essere mamma a tempo pieno. Nel 2005 Phoebe Cates ha aperto una boutique dal nome \"Blue Tree\" sulla Madison Avenue a New York.\nDoppiatrici italiane.\nNelle versioni in italiano dei suoi film, Phoebe Cates \u00e8 stata doppiata da:"}
{"id": "1580387", "revid": "12582", "url": "https://it.wikipedia.org/wiki?curid=1580387", "title": "Isola di Mal di Ventre", "text": ""}
{"id": "1580392", "revid": "163662", "url": "https://it.wikipedia.org/wiki?curid=1580392", "title": "Manoscritto trovato in una bottiglia", "text": "Manoscritto trovato in una bottiglia (in lingua inglese \"MS. Found in a Bottle\") \u00e8 un racconto breve scritto da Edgar Allan Poe e pubblicato per la prima volta il 19 ottobre 1833 sul \"Baltimore Saturday Visiter\", vincendo il premio di 50 dollari indetto dallo stesso periodico. La storia segue il narratore senza nome lungo un suo viaggio in mare, questi viene presto a trovarsi immerso in una serie di circostante strane e terribili ad un tempo: mentre si sta avvicinando a morte sicura, con la nave che rapidamente si dirige verso sud, comincia a scrivere un manoscritto per raccontare quello che gli sta accadendo.\nTrama.\nDopo molti anni trascorsi in lunghi viaggi, il protagonista salpa da Giava come passeggero di una nave da carico diretta verso le isole della Sonda. Dopo alcuni giorni di viaggio, una sera l'imbarcazione, trovatasi fino ad allora nel bel mezzo della bonaccia, si trova investita improvvisamente da una tempesta. Una grande onda investendo la nave spazza via tutti coloro che si trovavano sulla tolda buttandoli in mare; si salvano il narratore ed un vecchio svedese, mentre il capitano ed alcuni secondi muoiono affogati nel sonno nelle loro cabine. La nave riporta dei gravi danni, anche il timone viene fracassato per cui la nave non \u00e8 pi\u00f9 governabile dai sopravvissuti.\nPassano alcuni giorni e mentre la nave \u00e8 spinta verso il Polo Sud il sole gradualmente perde i suoi raggi finendo per spegnersi, mentre il mare in tempesta stranamente non produce pi\u00f9 schiuma n\u00e9 la fosforescenza tipica delle acque tropicali. La nave vaga nelle tenebre, minacciata da onde gigantesche. \nAlla fine, sopra una di queste immense onde, sorge un gigantesco galeone nero il quale, precipitando, catapulta il protagonista sopra la misteriosa nave. Subito si nasconde ma l'equipaggio formato da uomini decrepiti sembra non accorgersi della sua presenza. Abituatosi alla vita nella nave-prigione fantasma, sempre pi\u00f9 sospinta verso l'estremo sud dalle correnti, inizia a compilare un memoriale manoscritto che si chiude poco prima che la nave venga inghiottita da un vortice. Il manoscritto sar\u00e0 ritrovato all'interno di una bottiglia."}
{"id": "1580393", "revid": "19079", "url": "https://it.wikipedia.org/wiki?curid=1580393", "title": "Barbara (fumetto)", "text": "Barbara \u00e8 una serie a fumetti argentina fantascientifica, ideata da Ricardo Barreiro e disegnata da Juan Zanotto.\nIdeata nel 1979 e apparsa inizialmente sulla rivista argentina \"Skorpio\", vede come protagonista la guerriera Barbara. \u00c8 stata successivamente presentata alla fine dello stesso anno dalla casa editrice italiana Eura Editoriale sulla rivista \"Lanciostory\" e ripubblicata in quattro volumi a colori nella collana Euracomix dal 1988.\nTrama.\nLa Terra \u00e8 stata invasa da una forma di vita aliena aggressiva, gli \"Adri\", che hanno riportato l'umanit\u00e0 all'epoca primitiva.\nBarbara \u00e8 una giovane promessa sposa che vive in un clan in cui vige lo Ius primae noctis. La protagonista rifiuta di concedersi al sacerdote della sua trib\u00f9 ed \u00e8 costretta a ucciderlo.\nRicercata dalla sua stessa gente non ha altra alternativa che la fuga, nel corso delle sue avventure scopre la verit\u00e0 sulle credenze e sulle tradizioni che sin da piccola le sono state insegnate.\nDiventa cos\u00ec una guerriera della resistenza all'invasione, gruppo radunatosi nei dintorni di Buenos Aires, e possiede particolari poteri telepatici che le consentono di parlare con gli animali e le piante.\nEdizioni Italiane.\nLa prima pubblicazione in Italia avviene sulla rivista Lanciostory nel 1979.\nEura Editoriale ripropose i primi episodi della serie a colori nella collana Euracomix che mensilmente proponeva un albo dedicato a un fumetto della scuola sudamericana.\nNel 1997 Eura Editoriale ha ristampato la saga completa in bianco e nero nella collana Fantacomix day. Questa collana aveva la particolarit\u00e0 di ospitare due fumetti in ogni numero.\nNel 2010 001 Edizioni ripropone il fumetto in versione integrale con una traduzione pi\u00f9 fedele all'originale nella collana H! Historietas. L'edizione \u00e8 pubblicata in tre albi in bianco e nero in formato 17x24 brossurato e rilegato."}
{"id": "1580394", "revid": "104485", "url": "https://it.wikipedia.org/wiki?curid=1580394", "title": "Berenice (racconto)", "text": "Berenice \u00e8 un racconto dell'orrore scritto da Edgar Allan Poe e pubblicato per la prima volta nel 1835. La storia \u00e8 quella di un uomo di nome Egaeus che s'appresta a sposare la cugina Berenice; egli ha la tendenza a cadere in periodi d'intensa concentrazione durante i quali sembra separarsi del tutto dal mondo esterno, mentre la giovane donna inizia pian piano a deteriorarsi colpita da un male sconosciuto.\nTrama.\nIl narratore Egaeus \u00e8 un giovane intellettuale cresciuto assieme con la cugina Berenice, una ragazza spensierata e vivace, in una grande villa; soffre di un tipo di disturbo ossessivo, una monomania che lo porta a fissarsi su determinati oggetti. Ben presto per\u00f2 lei viene colpita da un male che la porta a un lento ma inesorabile declino fisico e spirituale, con periodi brevi quanto intensi di catalessi che la fanno entrare come in uno stato di trance.\nAnche Egaeus accusa il colpo: da quel giorno le sue facolt\u00e0 speculative s'indeboliscono, trascorre molte ore ad osservare particolari insulsi, perdendo giornate intere. Nonostante tutto decidono di sposarsi, sebbene non si siano mai ancora apertamente dichiarati. Un pomeriggio mentr'egli si trova in biblioteca gli appare Berenice: i suoi capelli da neri si sono trasformati in biondo rossiccio e il sorriso mette in mostra una dentatura inquietantemente perfetta. Quando lei sorride Egaeus si concentra sui denti, e questo pensiero diventa subito un'ossessione.\nEgaeus si convince che i denti della cugina sono in realt\u00e0 le sue idee (cio\u00e8 di Berenice, in questo caso oggetti tangibili come i denti vengono trasformati in qualcosa di astratto come le idee), e che solo possedendoli riuscir\u00e0 a riconquistare la propria lucidit\u00e0. La cugina nel frattempo muore e con l'aiuto di un servitore viene seppellita.\nAd un tratto Egaeus si risveglia nella biblioteca come se fosse uscito da un sogno tormentato di cui per\u00f2 non pare ricordare nulla. Un altro domestico entra riferendogli del sepolcro violato della cugina; gli fa inoltre notare una vanga sporca, macchie di fango nel suo vestito ed una scatola sul tavolo che cade per terra sparpagliando i 32 denti di Berenice. In realt\u00e0 la giovane donna, entrata in catalessi dopo aver avuto un attacco di epilessia, era stata seppellita viva ed in seguito, come auspicato nelle sue fantasticherie, Egaeus le aveva sottratto la dentatura.\nTemi trattati.\nDiversi sono i temi, ripetuti spesso nelle opere di Poe, che si ritrovano anche in questo racconto.\nLo scrittore, realmente, spos\u00f2 una cugina, Virginia Clemm, pi\u00f9 piccola di lui di circa tredici anni e la prematura morte di tubercolosi di questa nel 1847 segn\u00f2 ancor di pi\u00f9 la sua difficile esistenza. La moglie e la sua triste vicenda ha, quindi, ispirato molte delle opere dello scrittore.\nIl nome di Berenice, che significa \"portatrice di vittoria\", proviene da una poesia di Callimaco: nel poema ella promette di donare i propri meravigliosi capelli alla dea Afrodite se il marito fosse tornato sano e salvo dalla guerra. Egaeus pu\u00f2 derivare da Egeo, leggendario re di Atene e padre di Teseo, che s'era suicidato gettandosi da una rupe quando aveva creduto che il figlio fosse stato ucciso dal Minotauro."}
{"id": "1580399", "revid": "585241", "url": "https://it.wikipedia.org/wiki?curid=1580399", "title": "A9.com", "text": "A9.com \u00e8 un motore di ricerca lanciato il 14 aprile 2004 da Amazon.com. A9 ottiene i risultati di ricerca da Live Search e da Alexa, Amazon.com ed altri motori di ricerca..\nA9 \u00e8 dotato di alcune caratteristiche assenti da altri motori di ricerca. Oltre alle ricerche nel testo delle pagine web, A9 compie ricerche sui testi disponibili in consultazione gratuita presso Amazon, a condizione che l'utente abbia un account su Amazon. La sua interfaccia consente agli utenti di combinare pi\u00f9 risultati di ricerca, e di confrontarli.\nIl lancio di A9 \u00e8 stato controverso, poich\u00e9 il motore di ricerca registra ogni ricerca compiuta dagli utenti e la ricollega all'account posseduto dall'utente su Amazon. La dichiarazione sulla privacy di A9 recita:\nNel gennaio 2005 A9.com ha aggiunto la funzione \"BlockView\" alle ricerche su pagine gialle e su cartine geografiche. La funzione consentiva agli utenti di visualizzare le foto delle imprese presenti sulla maggior parte del territorio di 24 delle principali citt\u00e0 americane. Gli utenti possono inoltre far scorrere l'immagine della strada sia verso destra che verso sinistra, per ottenere immagini di imprese vicine a quella che interessa. Inizialmente A9.com aveva previsto di aggiungere sempre nuove immagini ed aziende al proprio motore di ricerca, per\u00f2 attualmente questo servizio non \u00e8 pi\u00f9 disponibile.\nIl 29 settembre 2006 Amazon ha interrotto alcuni dei servizi offerti da A9.com, quali lo Instant Reward, la barra degli strumenti, le pagine gialle, le mappe e BlockView, oltre ad altri elementi personalizzabili quali l'agenda, i segnalibri e la cronologia delle proprie ricerche.\nA9.com usa vari motori di ricerca:"}
{"id": "1580402", "revid": "125629051", "url": "https://it.wikipedia.org/wiki?curid=1580402", "title": "Il padre della sposa 2", "text": "Il padre della sposa 2 (\"Father of the Bride Part II\") \u00e8 un film del 1995, diretto dal regista Charles Shyer, sequel de \"Il padre della sposa\" del 1991, diretto sempre da Shyer.\nTrama.\nTrascorso del tempo dalle nozze di sua figlia Annie, George Banks deve accettare la realt\u00e0 che sua figlia non soltanto \u00e8 una moglie, ma si appresta a diventare madre, rendendolo nonno. In piena crisi di mezza et\u00e0 George, oltre a questo, deve affrontare un altro colpo che gli arriva fra capo e collo: anche sua moglie Nina \u00e8 incinta!"}
{"id": "1580405", "revid": "554814", "url": "https://it.wikipedia.org/wiki?curid=1580405", "title": "Gatto himalayano", "text": "L'himalaiano \u00e8 una razza di gatti a pelo lungo, derivante dal gatto persiano.\nStoria.\nAll'inizio del secolo XX, in alcuni allevamenti americani, in seguito a svariati incroci tra il gatto persiano ed il gatto siamese, fu selezionata questa razza, anche se, per molte associazioni feline, questa \u00e8 una sottorazza del persiano.\nMantello.\nIl pelo \u00e8 lungo e folto, ma la caratteristica pi\u00f9 apprezzata \u00e8 sicuramente il colore degli occhi, dall'azzurro al blu molto intenso. il corpo \u00e8 robusto e morbido molto simile al persiano "}
{"id": "1580407", "revid": "599013", "url": "https://it.wikipedia.org/wiki?curid=1580407", "title": "Kenneth Walsh", "text": "Specializzato nello stile libero, ha vinto le medaglie d'oro nelle staffette 4x100\u00a0m sl e 4x100\u00a0m misti ai Giochi olimpici di Citt\u00e0 del Messico 1968, in aggiunta all'argento nei 100\u00a0m sl. \n\u00c8 stato primatista mondiale sulle distanze dei 100\u00a0m sl e delle staffette 4x100\u00a0m sl e 4x100\u00a0m misti."}
{"id": "1580409", "revid": "111319", "url": "https://it.wikipedia.org/wiki?curid=1580409", "title": "Ken Walsh", "text": ""}
{"id": "1580414", "revid": "767487", "url": "https://it.wikipedia.org/wiki?curid=1580414", "title": "Antonio Rocca", "text": "Carriera.\nDebutt\u00f2 nel Castrovillari nelle serie minori, quindi, dopo una parentesi poco felice al dove non riusc\u00ec a esordire in prima squadra, riesce a scalare gradualmente la categoria del calcio italiano approdando infine all'Atalanta, con la quale disput\u00f2 190 partite debuttando anche in Serie A con 53 presenze e 3 reti in massima serie dal 1977 al 1979.\nA Bergamo venne soprannominato \"Furia\", come il celebre cavallo dalla grande corsa.\nDopo alcune stagioni in Serie B (categoria in cui ha totalizzato 216 presenze e 6 reti con Atalanta, Novara e , concluse la carriera in societ\u00e0 delle serie minori del Sud Italia, intraprendendo in seguito la carriera da allenatore ed osservatore delle giovanili della nazionale italiana.\nDal 24 luglio 2006 al 20 ottobre 2010 \u00e8 stato vice di Pierluigi Casiraghi alla guida dell'Under-20 e Under-21 italiane."}
{"id": "1580415", "revid": "536103", "url": "https://it.wikipedia.org/wiki?curid=1580415", "title": "Magistrelli", "text": ""}
{"id": "1580416", "revid": "466539", "url": "https://it.wikipedia.org/wiki?curid=1580416", "title": "Don Schollander", "text": "Biografia.\nSpecializzato nello stile libero, ha vinto quattro medaglie d'oro ai Giochi olimpici di : nei 100\u00a0m e 400\u00a0m sl e nelle staffette 4x100\u00a0m e 4x200\u00a0m sl; Alle Olimpiadi di ha vinto nuovamente la medaglia d'oro nella staffetta 4x200\u00a0m sl e l'argento nei 200\u00a0m sl. \u00c8 diventato uno dei Membri dell'International Swimming Hall of Fame. \u00c8 stato primatista mondiale sulle distanze dei 200\u00a0m (scendendo per primo sotto la barriera dei 2 minuti) e 400\u00a0m sl e delle staffette 4x100\u00a0m sl e 4x200\u00a0m sl."}
{"id": "1580417", "revid": "1573940", "url": "https://it.wikipedia.org/wiki?curid=1580417", "title": "Pseudartonis", "text": "Pseudartonis \u00e8 un genere di ragni appartenente alla famiglia Araneidae.\nEtimologia.\nIl nome deriva dal greco , \"ps\u00e8udos\", cio\u00e8 \"errore, inganno, falsit\u00e0, falso\" e dal genere Artonis , con cui ha varie affinit\u00e0, ma ha anche sufficienti caratteri per costituire un genere a s\u00e9 stante.\nDistribuzione.\nLe quattro specie oggi note di questo genere sono state reperite in Africa: la specie dall'areale pi\u00f9 vasto \u00e8 la \"P. lobata\", rinvenuta in varie localit\u00e0 dell'Africa orientale; le altre tre sono endemismi.\nTassonomia.\nL'attribuzione della sottofamiglia di appartenenza \u00e8 alquanto dubbia, tanto da far ritenere il genere ad alcuni aracnologi quale incertae sedis.\nDal 1947 non sono stati esaminati esemplari di questo genere.\nA marzo 2014, si compone di quattro specie:"}
{"id": "1580425", "revid": "599013", "url": "https://it.wikipedia.org/wiki?curid=1580425", "title": "Greg Brough", "text": "Specializzato nello stile libero, ha vinto la medaglia di bronzo nei 1500\u00a0m sl alle Olimpiadi di Citt\u00e0 del Messico 1968."}
{"id": "1580433", "revid": "1573940", "url": "https://it.wikipedia.org/wiki?curid=1580433", "title": "Pseudopsyllo scutigera", "text": "Pseudopsyllo scutigera \u00e8 un ragno appartenente alla famiglia Araneidae.\n\u00c8 l'unica specie nota del genere Pseudopsyllo.\nEtimologia.\nIl nome deriva dal greco ', \"ps\u00e8udos\", cio\u00e8 \"errore, inganno, falsit\u00e0, falso\" e dal genere Psyllo con il quale ha diverse caratteristiche in comune e il cui nome deriva a sua volta dal greco ', \"psyllos\", cio\u00e8 \"psillo\" o \"psilla\", specie di insetto parassita del cece e del rafano descritto da Teofrasto e da altri autori classici, di volta in volta identificato con ragnetti e/o acari cui somiglia per aspetto.\nDistribuzione.\nLa specie \u00e8 stata rinvenuta in Camerun.\nTassonomia.\nDal 1916 non sono stati esaminati altri esemplari, n\u00e9 sono state descritte sottospecie al 2014."}
{"id": "1580434", "revid": "838137", "url": "https://it.wikipedia.org/wiki?curid=1580434", "title": "Charles Hickcox", "text": "Specializzato nel dorso e nei misti, ha vinto tre medaglie d'oro nei ai Giochi olimpici di Citt\u00e0 del Messico 1968: nei 200\u00a0m e 400\u00a0m misti e nella staffetta 4x100\u00a0m misti, in aggiunta all'argento nei 100\u00a0m dorso.\nNel 1976 \u00e8 diventato uno dei Membri dell'International Swimming Hall of Fame.\n\u00c8 stato primatista mondiale nei 100\u00a0m e 200\u00a0m dorso, 200\u00a0m e 400\u00a0m misti e nelle staffette 4x100\u00a0m sl e 4x100\u00a0m misti.\n\u00c8 morto nel 2010 all'et\u00e0 di 63 anni a causa di un tumore."}
{"id": "1580436", "revid": "767487", "url": "https://it.wikipedia.org/wiki?curid=1580436", "title": "Poul Rasmussen", "text": "Carriera.\nVenne acquistato dall'Atalanta per sostituire Hasse Jeppson, ceduto al al termine della stagione 1951-1952.\nA Bergamo segn\u00f2 54 gol in tre stagioni e mezzo, tutte in Serie A, che lo collocano tuttora al quarto posto tra i marcatori della societ\u00e0 bergamasca.\nLa sua carriera venne bruscamente interrotta nel 1955 da un contrasto con Amos Cardarelli, difensore della Roma, che ruppe i legamenti del ginocchio destro."}
{"id": "1580437", "revid": "2184720", "url": "https://it.wikipedia.org/wiki?curid=1580437", "title": "Niente paura", "text": "Niente paura \u00e8 il primo singolo estratto dal greatest hits di Luciano Ligabue \"Primo tempo\" pubblicato nel 2007. Il singolo, reso disponibile solo per il download digitale, ha debuttato nella classifica di iTunes il 26 ottobre 2007, ed ha raggiunto la vetta la settimana dopo, rimanendo alla posizione numero uno per sette settimane, non consecutive. L'ultima di queste settimane ha coinciso con l'inizio della classifica digitale come unica classifica ufficiale di vendita brani e singoli.\n\u00c8 stato frequentemente trasmesso in radio, raggiungendo la posizione numero 1 dell'airplay.\nIl video.\nIl video di \"Niente paura\" che \u00e8 entrato nella playlist dei canali dedicati dal 5 novembre \u00e8 girato da Romano Maggiolaro e prodotto da Marco Salom per la Angel Film. Il video \u00e8 stato girato a Londra. Nel video assistiamo alla performance del cantante e del suo gruppo, mentre intorno a lui si assiste a scene di vita quotidiana di alcune persone incappucciate, come se si stessero nascondendo. Poi sul finale del video queste persone si scoprono dal cappuccio come in un gesto liberatorio."}
{"id": "1580438", "revid": "729019", "url": "https://it.wikipedia.org/wiki?curid=1580438", "title": "Gastroschisi", "text": "La gastroschisi o laparoschisi (il termine di origine greca sta per \"difetto della parete addominale\") \u00e8 un difetto della parete addominale che determina la non completa chiusura dei muscoli e della cute dell'addome e ha come conseguenza la fuoriuscita dei visceri (organi) addominali, pi\u00f9 frequentemente dell'intestino che si sviluppa all'esterno dell'addome fetale. La fessura \u00e8 solitamente inferiore a 4 cm, collocata sulla destra della fessura ombelicale. Il difetto si sviluppa intorno alla 5-8\u00aa settimana dal concepimento ed \u00e8 probabilmente dovuto a una interruzione di afflusso di sangue alla parete addominale in fase di sviluppo.\nEpidemiologia.\nLa frequenza \u00e8 di 1 su 15.000-30.000 nati vivi.\nEziologia.\nLe cause della malformazione sono sconosciute, ma vari fattori hanno dimostrato aumentare il rischio. Numerosi test clinici hanno constatato che l'aspirina aumenta il fattore di rischio, e quadruplica il rischio di gastroschisi (secondo studi effettuati su larga scala dal California Department of Public Health).\n\u00c8 pi\u00f9 frequentemente riscontrata nelle gravidanze delle madri giovani.\nNella quasi totalit\u00e0 dei casi si presenta da sola. Raramente si possono associare anomalie intestinali tipo atresia o malrotazione.\nDescrizione.\nSi tratta di una eviscerazione dell'intestino attraverso un difetto di 2-3 cm nella parete addominale anteriore, lateralmente all'ombelico, normalmente a destra, con assenza di rivestimento o sacco (che la differenzia dall'onfalocele).\nTerapia.\nSi interviene nelle prime ore di vita, dopo aver eseguito gli accertamenti necessari. Di norma, nel corso dell'intervento, viene posizionato al bambino un catetere venoso centrale attraverso il quale verr\u00e0 nutrito finch\u00e9 non sar\u00e0 in grado di nutrirsi utilizzando il proprio apparato digerente.\nL'intervento ha lo scopo di riposizionare gli organi, in genere l'intestino, all'interno della cavit\u00e0 addominale, chiudere il difetto e ripristinare cos\u00ec l'integrit\u00e0 anatomica della parete addominale e funzionale dell'intestino.\nComplicanze.\nIl paziente \u00e8 a rischio di peritonite chimica, perdita di liquido extracellulare, infezioni, perdita di calore.\nCollegamenti esterni.\nhttp://www.ospedalebambinogesu.it/gastroschisi#.U6k2onJ_uSo"}
{"id": "1580439", "revid": "1573940", "url": "https://it.wikipedia.org/wiki?curid=1580439", "title": "Psyllo nitida", "text": "Psyllo nitida \u00e8 un ragno appartenente alla famiglia Araneidae.\n\u00c8 l'unica specie nota del genere Psyllo.\nEtimologia.\nIl nome deriva dal greco , \"psyllos\", cio\u00e8 \"psillo\" o \"psilla\", specie di insetto parassita del cece e del rafano descritto da Teofrasto e da altri autori classici, di volta in volta identificato con ragnetti e/o acari cui somiglia per aspetto.\nDistribuzione.\nLa specie \u00e8 stata rinvenuta in Camerun e Congo.\nTassonomia.\nConsiderato un sinonimo posteriore di Mangora a seguito di uno studio di Levi (1975b).\nDal 1971 non sono stati esaminati altri esemplari, n\u00e9 sono state descritte sottospecie al 2014."}
{"id": "1580440", "revid": "110157", "url": "https://it.wikipedia.org/wiki?curid=1580440", "title": "Funzione di Landau", "text": "La funzione di Landau \"g\"(\"n\") \u00e8 definita per ogni numero naturale \"n\" che \u00e8 il pi\u00f9 grande ordine di un elemento del gruppo simmetrico \"S\"\"n\". Equivalentemente, \"g\"(\"n\") \u00e8 il pi\u00f9 grande minimo comune multiplo di una qualunque partizione di \"n\".\nAd esempio, 5 = 2 + 3 e mcm(2,3) = 6. Nessun'altra partizione di 5 porta ad un minimo comune multiplo pi\u00f9 grande, dunque \"g\"(5) = 6. Un elemento di ordine 6 nel gruppo \"S\"5 pu\u00f2 essere scritto come (1 2) (3 4 5).\nI valori che assume la funzione di Landau in corrispondenza dei primi numeri naturali \u00e8\nLa sequenza prende il suo nome da Edmund Landau, il quale dimostr\u00f2 nel 1902 che\n(dove ln indica il logaritmo naturale). \nL'affermazione \nper ogni n, dove Li-1 indica l'inverso della funzione logaritmo integrale, \u00e8 equivalente all'ipotesi di Riemann."}
{"id": "1580441", "revid": "339392", "url": "https://it.wikipedia.org/wiki?curid=1580441", "title": "Leslye Soerensen", "text": ""}
{"id": "1580442", "revid": "21079", "url": "https://it.wikipedia.org/wiki?curid=1580442", "title": "Coefficiente di portanza", "text": ""}
{"id": "1580447", "revid": "125918081", "url": "https://it.wikipedia.org/wiki?curid=1580447", "title": "OneRepublic", "text": "Gli OneRepublic sono un gruppo musicale statunitense formatosi a Colorado Springs nel 2002.\nNel 2007 la band lancia la propria carriera, pubblicando l'album di debutto, \"Dreaming Out Loud\", certificato platino dalla RIAA. Il primo singolo, \"Apologize\", \u00e8 stato remixato da Timbaland diventando un grande successo internazionale, raggiungendo la posizione numero uno nelle classifiche di sedici Paesi e, successivamente, guadagnandosi una nomination ai Grammy Award. Il secondo singolo estratto, \"Stop and Stare\", rispecchia il successo del precedente. Nel 2009, \u00e8 il turno del secondo album della band, \"Waking Up\", che ha prodotto le hit \"All the Right Moves\", \"Secrets\" e \"Good Life\". Dopo una pausa di circa quattro anni dalle scene musicali, tornano nel 2013 con un nuovo progetto discografico, \"Native\", dotato di un \"sound\" innovativo ma fedele al precedente materiale, e capace di collocarsi entro le prime dieci posizioni della Billboard 200 statunitense. Viene portato al successo grazie ai brani \"If I Lose Myself\" e soprattutto \"Counting Stars\", il quale ebbe un impatto tale da divenire il singolo commercialmente pi\u00f9 venduto del gruppo oltre che il primo a conquistare la vetta delle graduatorie britanniche. Protratta la promozione del disco fino al 2015, l'anno successivo esce il nuovo singolo \"Wherever I Go\", che anticipa il quarto album \"Oh My My\", pubblicato sempre nel 2016. Nel 2019 la band pubblica il singolo \"Rescue Me\", singolo apripista del loro quinto album in studio \"Human\", 2021.\nGli OneRepublic sono stati la prima band internazionale a vendere i loro biglietti di un concerto con le criptovalute.\nStoria del gruppo.\nGli inizi (1996-2001).\nLa prima incarnazione di quello che si \u00e8 poi evoluto in OneRepublic si form\u00f2 nel 1996 dopo che Ryan Tedder e Zach Filkins diventarono amici durante il loro ultimo anno alla Colorado Springs Christian High School di Colorado Springs, in Colorado. Durante un viaggio verso casa, mentre Filkins e Tedder discutevano dei loro musicisti preferiti tra cui Fiona Apple, Peter Gabriel e gli U2 e i R.esistence in Dub, decisero di mettere insieme una band. Arruolarono alcuni amici musicali e chiamarono il loro gruppo This Beautiful Mess. Tedder, Filkins &amp; Co. fecero alcuni piccoli concerti a Pikes Perk, cui parteciparono amici e familiari. Diversi anni dopo Tedder e Filkins si separarono, andando a frequentare due diversi college.\nPrimi lavori e il successo (2002-2006).\nRicongiunti a Los Angeles nel 2002, Tedder e Filkins formarono la loro band con il nome di Republic. Ryan Tedder da allora si stabil\u00ec l\u00ec come cantautore e produttore discografico, dopo aver convinto Filkins, che viveva a Chicago, a trasferirsi. Nove mesi dopo, firmarono con Velvet Hammer, una casa editrice della Columbia Records. Dopo alcuni cambi di formazione, finalmente risolsero con Tedder alla voce, Filkins alla voce chitarra e cori, Eddie Fisher alla batteria, Brent Kutzle al basso e violoncello, e Drew Brown alla chitarra solista. In seguito cambiarono il nome alla band in OneRepublic, dopo che la loro casa discografica fece presente che il nome di Republic avrebbe potuto causare controversie con altre band.\nLavorarono in studio per due anni e mezzo e registrarono il loro primo album \"full-length\". Il loro album avrebbe dovuto essere pubblicato il 6 giugno 2006, con \"Sleep\" come loro singolo di debutto, ma la Columbia Records sciolse il contratto con loro due mesi prima di quella data. La band pubblic\u00f2 il primo singolo il 30 aprile 2006 e grazie ad esso cominci\u00f2 a guadagnare visibilit\u00e0 su MySpace, arrivando ai primi posti nella classifica del sito. Questo cattur\u00f2 l'attenzione di un numero di etichette, tra cui Timbaland Mosley Music Group. La band firm\u00f2 alla fine con questa etichetta discografica, diventando la prima rock band a farlo.\n\"Dreaming Out Loud\" (2007-2008).\nIl primo singolo degli OneRepublic, \"Apologize\", venne pubblicato nella sua versione originale nell'album di debutto della band, \"Dreaming Out Loud\". La canzone \u00e8 stata anche pubblicata come remix di Timbaland, versione 2007 di \"Shock Value\".\nIl singolo in versione remix, presente nell'album \"Shock Value\", fu un grande successo sia negli Stati Uniti e sia a livello internazionale. La canzone fu l'airplay pi\u00f9 grande delle radio hit nella storia della Top 40 radio in Nord America, con 10331 ascolti in una settimana, fino a quando il suo record venne superato da Leona Lewis con \"Bleeding Love\", che \u00e8 stata anche co-scritta da Ryan Tedder. \"Apologize\" raggiunse la posizione numero uno per otto settimane consecutive nella Billboard Pop 100 chart e la top-tre della Billboard Hot 100. La canzone ha venduto 4,3 milioni i download digitali negli Stati Uniti ed \u00e8 stato certificata disco di platino 4x. La canzone fu un enorme successo internazionale, raggiungendo il numero uno in 16 paesi, tra cui Nepal, Australia, Austria, Germania, Italia, Nuova Zelanda, Austria, Svezia, Egitto, Turchia, e Paesi Bassi, trascorrendo tredici settimane al numero uno in Canada.\nIl secondo singolo estratto dall'album, \"Stop and Stare\", uscito nel marzo 2008, raggiunse la parte alta della classifica Hot 100 e il numero 9 nella classifica Pop 100. Il brano, pur non essendo un successo come \"Apologize\", port\u00f2 la band maggiormente alla ribalta.\nIl loro terzo singolo, \"Say (All I Need)\", venne pubblicato nel Regno Unito e negli Stati Uniti nel giugno 2008. Nel settembre 2008, la band pubblic\u00f2 \"Mercy\", il loro quarto e ultimo singolo estratto dall'album. \"Come Home\", un singolo digitale, venne rimasterizzato con Sara Bareilles e fu pubblicato il 14 luglio 2009 tramite iTunes.\nL'album usc\u00ec negli Stati Uniti il 20 novembre 2007, con date di uscita internazionali scaglionate all'inizio del 2008. Dreaming Out Loud vendette copie negli Stati Uniti e oltre 2 milioni in tutto il mondo a partire dal 2009, venendo certificato oro negli Stati Uniti. Tuttavia, la ricezione critica dell'album variava da negativo a misto. Robert Christgau diede all'album una recensione negativa, definendolo una \"cilecca\". Rolling Stone diede all'album 2 stelle su 5, ma pose la band nella loro lista \"Artisti da seguire\", che comprendeva dieci artisti che, secondo la rivista, \u00ab [...] stanno portando il futuro della musica, oggi.\u00bb.\n\"Waking Up\" (2009-2011).\nIl 24 settembre 2008 la band ha dichiarato durante un concerto al Forum di Londra in Inghilterra, che stavano lavorando su nuove canzoni per un nuovo album in uscita nell'estate del 2009. La band ha suonato una delle canzoni appena registrate dal titolo, \"All the Right Moves\". La band poi si trasferisce a Denver, in Colorado, per completare i lavori per l'album.\nL'album, intitolato \"Waking Up\", \u00e8 stato pubblicato il 17 novembre 2009. Una versione deluxe dell'album \u00e8 stata pubblicata con quattro tracce bonus. Quattro singoli sono stati pubblicati dall'album: \"All the Right Moves\", \"Secrets\", \"Marchin On\" e \"Good Life\".\n\"All the Right Moves\" ha raggiunto la posizione numero 18 della Billboard Hot 100 ed \u00e8 stata pubblicata alla radio mainstream il 29 settembre 2009. Per la band \u00e8 il primo singolo del disco per tutti i paesi ad eccezione di Austria e Germania, dove \"Secrets\" \u00e8 il primo singolo del nuovo album. L'album ha ricevuto recensioni contrastanti da parte della critica. Ha raggiunto la posizione numero 21 nella Billboard 200 Chart e ha venduto oltre 400.000 copie negli Stati Uniti.\n\"Secrets\" \u00e8 stata utilizzata nella colonna sonora del film del 2010 \"L'apprendista stregone\" e nel materiale promozionale per le serie TV \"Pretty Little Liars\" e \"Nikita\". Inoltre \u00e8 stata usata come sigla per il lancio della Ralph Lauren \"Big Pony\", una raccolta di fragranza. La musica degli OneRepublic \u00e8 stata anche utilizzata nelle serie TV \"One Tree Hill\", \"Gossip Girl\" e \"Castle - Detective tra le righe\". Due canzoni sono state presenti in \"The Vampire Diaries\": \"Marchin 'On\" nella prima stagione e \"All This Time\" nella seconda stagione. \"Good Life\" \u00e8 stata usata nei film \"Eat Pray Love\" e \"Easy A, la canzone Good Life negli episodi 1x1 e 1x12 del telefilm Canadese della ABC Rookie Blue e nell'episodio 6x11 la canzone Counting Stars.\"\nGli OneRepublic hanno partecipato con Leona Lewis per il secondo album \"Echo\" sul brano di \"Lost Then Found\" e hanno anche collaborato per la seconda volta con \"Timbaland\" per il suo album, \"Shock Value II\", con il brano di \"Marchin On\" in versione remix.\nGli OneRepublic hanno scritto la loro prima canzone natalizia intitolata \"Christmas Without You\", ed \u00e8 stata lanciata su iTunes il 21 novembre 2011.\n\"Native\" (2012-2014).\nIl 6 luglio 2012, gli OneRepublic hanno annunciato via Twitter che il singolo promozionale per l'album si sarebbe intitolato \"Feel Again\". La band la cant\u00f2 per la prima volta al \"Good Morning America\" del 10 agosto. Il singolo fu ascoltato invece per la prima volta in radio il 22 agosto e fu pubblicato il 27 dello stesso mese; il giorno dopo usc\u00ec anche il vidoclip ufficiale, pubblicato su YouTube. Parte dei ricavati delle vendite viene donata alla campagna \"Save the Children's Every Beat Matters\", che si occupa di preparare assistenti sanitari per lavori in prima linea in tutto il mondo.\nL'8 gennaio 2013, la band annunci\u00f2 che il nuovo album sarebbe stato pubblicato il 26 marzo 2013. Nello stesso giorno dell'annuncio fu pubblicato il primo singolo a livello globale, \"If I Lose Myself\". Una nuova versione remix del singolo \u00e8 stata pubblicata su iTunes il 30 marzo 2013 con la collaborazione del disc jockey svedese Alesso.\n\"Native\", titolo scelto per il nuovo disco, \u00e8 stato pubblicato il 22 marzo in Germania e a partire dal 25 marzo nel resto del mondo.\nIl terzo singolo ufficiale dell'album \u00e8 stato \"Counting Stars\", pubblicato in Austria, Germania e Svizzera il 14 giugno 2013. Nel Regno Unito \u00e8 stato il primo singolo ufficiale estratto dall'album, singolo che ha avuto un grande successo scalando le classifiche di tutto il mondo.\nDall'album \u00e8 stato distribuito un quarto singolo \"Something I Need\" ed \u00e8 stato distribuito il 25 agosto 2013. Nonostante la poca promozione del brano alla sua uscita grazie al successo in ritardo e inaspettato di \"Counting Stars\", la canzone \u00e8 ancora riuscita a essere certificata 3x platino in Australia e platino in Nuova Zelanda a partire dal dicembre 2013.\nL'8 aprile 2014 gli OneRepublic hanno confermato via Twitter che la loro nuova canzone, \"Love Runs Out\", sarebbe stata pubblicata il 14 aprile. Tedder aveva detto che la band aveva inteso la canzone per essere il primo singolo dell'album, ma che non c'era un coro giusto per la canzone, quindi l'uscita del brano \u00e8 stata ritardata. La canzone \u00e8 stata pubblicata come previsto, il 14 aprile, insieme a una riedizione digitale di \"Native\" con \"Love Runs Out\" come seconda traccia.\nIl 15 agosto 2014 il gruppo ha pubblicato il brano \"Ordinary Human\", contenuto nella colonna sonora del film \"The Giver - Il mondo di Jonas\", mentre il mese successivo hanno pubblicato il video musicale di \"I Lived\", il sesto singolo dal loro album \"Native\". Il video aumenta la consapevolezza della fibrosi cistica, facendo apparire in esso Bryan Warnecke, un ragazzo di 15 anni che vive in quella condizione. Il 23 settembre Arty pubblica un remix del singolo.\n\"Oh My My\" (2016-2017).\nDurante i loro ultimi concerti la band nel 2015 in un video conferma nuova musica e nuovo sound in arrivo.\nIl 18 aprile 2016, la band ha pubblicato una lettera scritta a mano sul loro sito web e ha impostato un conto alla rovescia fino al 12 maggio alle 09:00. Hanno cos\u00ec iniziato l'invio di cartoline ai fan in tutto il mondo, dicendo che il primo singolo estratto dal nuovo disco si chiamer\u00e0 \"Wherever I Go\". Si esibiranno per il singolo alla finale di \"The Voice of Italy\" il 25 maggio 2016. Essi partecipano a MTV Music Evolution in Manila 2016 il 24 giugno e alla BBC Radio 1 Big Weekend in Regno Unito il 29 maggio. \"Wherever I Go\" debutta nelle stazioni radiofoniche il 24 maggio 2016, mentre viene pubblicato per il download digitale a livello globale qualche giorno prima, il 13 maggio del solito anno.\nIl 3 agosto dello stesso anno, Ryan Tedder afferma il loro Nuovo singolo \u00e8 chiamato \"Kids\": infatti \u00e8 stato annunciato sul sito web della band come singolo apri-pista per il prossimo album. Il 12 agosto \"Kids\" viene rilasciato come nuovo singolo, di cui il video \u00e8 stato girato in Messico.\nIl 25 agosto 2016 la band annuncia attraverso il suo profilo Twitter la data di uscita dell'album, cio\u00e8 il 7 ottobre, e il suo titolo, \"Oh My My\". Nell'album sono presenti tracce con Peter Gabriel, Cassius e Santigold. Prima della sua uscita, due singoli promozionali sono stati rilasciati: \"Future Looks Good\" e \"A.I.\" in collaborazione con Peter Gabriel.\nNel mese di novembre 2016, la band ha annunciato che \"Let's Hurt Tonight\" sar\u00e0 la colonna sonora ufficiale del film \"Collateral Beauty\". In seguito hanno eseguito la canzone agli MTV Europe Music Awards. Il 6 dicembre, dopo la performance a The Voice, un video ufficiale per la canzone \u00e8 stato pubblicato sul canale VEVO, con alcune scene del film. Il singolo \u00e8 stato pubblicato in Nord America il 9 gennaio 2017.\nLa band \u00e8 stata da supporto al Tour degli U2 negli Stati Uniti per il The Joshua Tree Tour 2017. In seguito hanno pubblicato le date del tour negli Stati Uniti e Canada, Honda Civic Tour 2017, con inizio il 7 luglio 2017.\nIl frontman Ryan Tedder conferma un remix del brano \"Lift Me Up\" con il DJ Michael Brun. pubblicato il 9 giugno 2017.\nAltri singoli (2017 - 2018).\nUn brano inedito, \"No Vacancy\", viene pubblicato come singolo il 28 aprile 2017. Il 30 giugno 2017 segue il singolo \"Truth to Power\", colonna sonora al film \"Una scomoda verit\u00e0 2\". \"Rich Love\", pubblicato il 14 luglio, \u00e8 un altro singolo inedito realizzato con la collaborazione di SeeB, mentre il 25 luglio viene pubblicata una cover del gruppo di \"Champagne Supernova\" degli Oasis. La cover, registrata agli Abbey Road Studios, \u00e8 stata incisa in occasione della seconda puntata di \"Music Happens Here\", la serie di documentari dedicati ai luoghi storici del rock, prodotti da Spotify in collaborazione con la catena di hotel Hilton e la multinazionale Live Nation.\nIl 3 novembre 2017, Kygo collabora con i OneRepublic per il singolo \"Stranger Things\", brano incluso nel suo album Kids in Love (2017).\nA inizio 2018 gli OneRepublic hanno pubblicato il brano inedito \"Born to Race\", impiegato come sigla per il videogioco \"Need for Speed\" online. Il 5 maggio 2018 ne \u00e8 stato diffuso un videoclip ufficiale esclusivamente per le televisioni asiatiche.\n\"Start Again\" degli OneRepublic \u00e8 il nuovo singolo in collaborazione con Logic, inserito nella colonna sonora della seconda stagione della serie tv Netflix, \"13 Reasons Why\". Secondo singolo estratto dalla colonna sonora della serie tv il 16 maggio 2018.\nGli OneRepublic il 26 giugno 2018 hanno pubblicato per il download digitale un nuovo singolo chiamato \"Connection\". Il singolo \u00e8 stato presentato dal vivo durante un concerto speciale al Greek Theatre di Los Angeles a Griffith Park, i cui filmati sono stari impiegati per diversi nuovi spot di Jeep.\nIl 9 novembre il marchio Jeep e OneRepublic si uniscono per la seconda collaborazione nel 2018. Lo spot \"Colorful Christmas\" della durata di 30 secondi presenta una vibrante re-immaginazione di \"White Christmas\" dei OneRepublic, con la gamma di veicoli completa del marchio Jeep che celebra le festivit\u00e0 natalizie.\nIl 28 gennaio 2019, gli OneRepublic hanno annunciato di essere in collaborazione in una canzone dei Galantis intitolata \"Bones\", pubblicata il 31 gennaio 2019.\n\"Human\" (2019-presente).\nIl 17 maggio 2019 gli OneRepublic hanno presentato il singolo \"Rescue Me\", a cui ha fatto seguito a settembre il secondo singolo \"Wanted\", annunciato in precedenza durante un concerto in Colorado. Sempre nel mese di settembre \u00e8 stato pubblicato il singolo promozionale \"Somebody to Love\", composto per il programma televisivo \"Songland\".\nIl 13 marzo 2020 il gruppo ha reso disponibile un ulteriore singolo, intitolato \"Didn't I\". Il 25 dello stesso mese \u00e8 stato pubblicato \"Better Days\", composto durante la pandemia di COVID-19 del 2019-2021 e incluso nell'edizione deluxe dell'album, intitolato \"Human\". Intorno allo stesso periodo Tedder ha affermato che la band aveva \u00abdue anni di canzoni sparse su hard disk\u00bb e stava cercando di trovare e finire \u00able migliori\u00bb per creare un album coerente.\nIl 15 maggio \u00e8 uscito il singolo \"Lose Somebody\", realizzato insieme a Kygo e inserito nell'album \"Golden Hour\" di quest'ultimo. Il 25 settembre 2020 viene pubblicato un altro singolo intitolato \"Wild Life\".\nIl 5 maggio 2021, viene rilasciato il quinto brano ufficiale estratto da \"Human\", \"Run\".Il 1 luglio sugli account Instagram e Twitter la band annuncia L\u2019uscita dell\u2019album per il 27 agosto 2021. Nello stesso giorno del rilascio del quinto disco della band, viene pubblicato il sesto brano \u2018\u2019Someday\u2019\u2019.\n\u201cSunshine\u201d \u00e8 il nuovo singolo dei OneRepublic, fa da colonna sonora nel film della Paramount Pictures, Clifford the Big Red Dog, disponibile su tutte le piattaforme digitali dal 10 Novembre 2021.\nGli OneRepublic hanno eseguito un concerto in diretta streaming, One Night in Malibu, il 4 febbraio 2022 \u00e8 stato rilasciato L\u2019album su apple e spotify attraverso la piattaforma online \u2018Moment House\u2019 a sostegno dell'uscita di Human. Il concerto si \u00e8 svolto al tramonto a Malibu, in California.\nIl 25 febbraio 2022 viene rilasciato il brano \u201cWest Coast\u201d, probabile lead single per il sesto album della band capitanata da Ryan Tedder e soci.\nStile e influenze.\nLe influenze musicali degli OneRepublic e il loro stile molto variegato ha portato Tedder a descrivere la band in questo modo: \u00abNon rispettiamo i generi, se \u00e8 una buona canzone o un buon artista sia rock, pop, indie o hip hop, ha probabilmente influito su di noi un certo livello [...] Niente di nuovo sotto il sole, siamo una somma di un gruppo di pi\u00f9 parti\u00bb. Citano i The Beatles, per la capacit\u00e0 della scrittura delle canzoni e l'inventiva melodica e gli U2: Tedder infatti afferma di aspirare a coinvolgere e far muovere il pubblico come Bono durante i concerti della sovracitata band. Poi gli M83 e gli Oasis.\nTuttavia, gli OneRepublic sono stati spesso paragonati a band come U2 e Coldplay. Tedder ha detto di questi ultimi che \u00abLe loro influenze sono le nostre influenze\u00bb. Ha anche dichiarato: \u00abLa grande differenza, penso, \u00e8 che noi abbiamo un trascorso pi\u00f9 urban e hip hop. Sono stato la produzione, la scrittura e l'esecuzione di roba urban, e cerco di portare ci\u00f2 all'interno del gruppo perch\u00e9 non cerchiamo di essere una band britannica\u00bb. Drew Brown aggiunge \u00abNon siamo dei fan sfegatati dei Coldplay, ma a causa del confronto, abbiamo fatto una nostra ricerca, e sono sicuro che abbiamo una grande manciata di influenze in comune\u00bb."}
{"id": "1580448", "revid": "1573940", "url": "https://it.wikipedia.org/wiki?curid=1580448", "title": "Pycnacantha", "text": "Pycnacantha \u00e8 un genere di ragni appartenente alla famiglia Araneidae.\nEtimologia.\nIl nome deriva dal greco ', \"pykn\u00f2s\", cio\u00e8 \"fitto, folto, denso, coperto\" e anche dal greco ', \"\u00e0cantha\", cio\u00e8 \"spina, aculeo, pungiglione\", in quanto ha l'opistosoma ricoperto di aculei.\nDistribuzione.\nLe quattro specie oggi note di questo genere sono state reperite in Africa: la specie dall'areale pi\u00f9 vasto \u00e8 la \"P. tribulus\", rinvenuta in varie localit\u00e0 dell'Africa centrale e meridionale; le altre tre sono endemismi.\nTassonomia.\nDal 1932 non sono stati esaminati esemplari di questo genere.\nA marzo 2014, si compone di quattro specie:"}
{"id": "1580449", "revid": "38120", "url": "https://it.wikipedia.org/wiki?curid=1580449", "title": "Zaz\u00e0", "text": ""}
{"id": "1580453", "revid": "268111", "url": "https://it.wikipedia.org/wiki?curid=1580453", "title": "Numero di Stoneham", "text": "In matematica, i numeri di Stoneham sono una particolare classe di numeri reali, chiamati cos\u00ec in onore del matematico Richard Stoneham. Per due numeri interi coprimi \"b\", \"c\" &gt; 1, il numero di Stoneham \u03b1\"b\",\"c\" \u00e8 definito\nNel 1973 Stoneham dimostr\u00f2 che \u03b1\"b\",\"c\" \u00e8 \"b\"-normale se \"c\" \u00e8 un numero primo dispari e \"b\" \u00e8 una radice primitiva di \"c\"2."}
{"id": "1580455", "revid": "30610", "url": "https://it.wikipedia.org/wiki?curid=1580455", "title": "Sweet Dreams (Are Made of This)", "text": "Sweet Dreams (Are Made of This) \u00e8 un singolo new wave del gruppo musicale britannico Eurythmics scritto da David A. Stewart ed Annie Lennox estratto dall'album omonimo.\nDescrizione.\nNotevole come la canzone abbia consacrato il gruppo alla loro ascesa nel successo commerciale. Il singolare video musicale ha aiutato la canzone a raggiungere la numero due nella classifica dei singoli nel Regno Unito e la numero uno nella Billboard Hot 100 nel 1983. Fu il quarto singolo estratto dall'album \"Sweet Dreams\" nel Regno Unito e il primo singolo distribuito dagli Eurythmics negli Stati Uniti.\n\"Sweet Dreams (Are Made of This)\" \u00e8 forse la canzone marchio degli Eurythmics ed \u00e8 la loro unica canzone che ha raggiunto la cima delle classifiche negli Stati Uniti. Dopo il gran successo, il loro singolo precedente, \"Love Is a Stranger\", fu ridistribuito e divenne anch'esso una hit mondiale. Nella lista delle 500 migliori canzoni della rivista Rolling Stone del 2003, \"Sweet Dreams (Are Made of This)\" \u00e8 stata posizionata alla numero 356, come unica canzone del gruppo nella lista.\nGli Eurythmics eseguono regolarmente la canzone dal vivo in tutti i loro concerti dal 1982.\nVideo musicale.\nIl video musicale di \"Sweet Dreams\" \u00e8 stato diretto da Chris Ashbrook e girato nel gennaio del 1983, poco prima che il singolo e l'album fossero pubblicati. Il video ha ricevuto un airplay pesante sul canale MTV, allora neonata, ed \u00e8 considerata una clip classica di quell'epoca.\nSuggestiva \u00e8 l'immagine androgina di Lennox che, con i capelli arancioni, vestita con un completo da uomo e con in mano un bastone, si \u00e8 subito fatta notare. La sua immagine androgina e mutevole sar\u00e0 ulteriormente esplorata in altri video degli Eurythmics come \"Love Is a Stranger\" e \"Who's That Girl?\"\nC'\u00e8 anche un video musicale alternativo con il duo su un treno.\nCover.\nNel 1995 il brano fu reinterpretato dai Marilyn Manson, per il loro album \"Smells Like Children\".\nInoltre Neja ne ha fatto una versione acustica mentre Blue Star, ex-alias del dj belga Niko\u00ebl, ha realizzato un remix del brano originale in chiave house.\nAnche Nas cita la canzone degli Eurythmics nel suo pezzo \"Street Dreams\".\nNell'album \"Blackout\" di Britney Spears, la canzone \"Everybody\" \u00e8 un campionamento di Sweet Dreams.\nL'attrice Emily Browning si \u00e8 cimentata in un ulteriore riarrangiamento della canzone \"Sweet Dreams (Are Made of This)\" prestando la propria voce per incidere il pezzo da designare come colonna sonora del film del 2011 \"Sucker Punch\", diretto da Zack Snyder, di cui \u00e8 protagonista.\nIn Italia la cantante Giorgia nel 2018 ha inciso una cover del pezzo nel suo album \"Pop Heart\". Nel 2020 Achille Lauro ha inciso una cover del pezzo nel suo album \"1990\" in duetto con Annalisa.\nCover di Marilyn Manson.\nSweet Dreams (Are Made of This) \u00e8 la cover dei Marilyn Manson del brano, ed \u00e8 il primo ed unico singolo estratto dal loro disco di remix, \"Smells Like Children\". Datata 1995, \u00e8 la canzone che consacr\u00f2 il gruppo nel mondo del rock mondiale mainstream, grazie alla rotazione continua del videoclip su MTV. \u00c8 anche l'unica canzone di quest'album presente anche sul loro primo greatest hits, \"Lest We Forget\", uscito nel 2004.\nIl brano \u00e8 incluso, tra gli altri, nelle colonne sonore dei film \"Il mistero della casa sulla collina\" del 1999, \"Enron: The Smartest Guys in the Room\" del 2005, Gamer del 2009 e Perfect Day del 2015. Nell'autobiografia di Manson, \"La mia lunga strada dall'inferno\", Manson stesso racconta che l'etichetta Nothing Records non voleva realizzare un singolo per questo brano, optando invece per la cover del brano di Screamin' Jay Hawkins \"I Put a Spell on You\" il quale, a detta di Manson, era \"troppo dark, confusionario ed esoterico, anche secondo alcuni dei nostri fan\". Manson ha aggiunto nella sua versione alcuni versi che non erano presenti nell'originale firmato Eurythmics: \"\"\"I wanna use you and abuse you/I wanna know what's inside you\" (\"Voglio usarti e abusare di te/Voglio sapere cosa c'\u00e8 dentro di te\"\").\nIl videoclip della canzone contiene immagini di Manson e della sua band in un istituto psichiatrico fatiscente. Sono presenti intermezzi, che mostrano Manson con eccentrici costumi; mentre vaga in una strada abbandonata indossando un tut\u00f9 e interamente coperto di grasso, con un cappello da cowboy, intento a cavalcare un maiale.\nSia la versione originale degli Eurythmics che quella dei Marilyn Manson furono utilizzate come colonna sonora per il film TV \"Sweet Dreams\", un thriller del 1996 prodotto dalla rete americana NBC. Britney Spears ha inserito tra gli interludi questa versione di \"Sweet Dreams\" nelle date del suo \"\" del 2009."}
{"id": "1580464", "revid": "2730", "url": "https://it.wikipedia.org/wiki?curid=1580464", "title": "Rubrepeira rubronigra", "text": "Rubrepeira rubronigra () \u00e8 un ragno appartenente alla famiglia Araneidae.\n\u00c8 l'unica specie nota del genere Rubrepeira.\nEtimologia.\nIl nome deriva dall'aggettivo latino \"ruber, rubra, rubrum\", cio\u00e8 rosso, a causa del colore rosso scuro vivo, e dal nome dell'ex-genere \"Epeira\", a sua volta proveniente dal greco ', \"ep\u00ec\", cio\u00e8 \"sopra\" e ', \"\u00e8irein\", cio\u00e8 \"intrecciare\"\nDistribuzione.\nL'unica specie oggi nota di questo genere \u00e8 stata rinvenuta nelle Americhe: gli esemplari sono stati reperiti in un areale alquanto vasto che va dal Messico al Brasile e in Guyana.\nTassonomia.\nPer la determinazione delle caratteristiche del genere sono stati esaminati gli esemplari di \"Alpaida rubronigra\" da due lavori dell'aracnologo Levi, nel 1976 e nel 1992.\nDal 1992 non sono stati esaminati altri esemplari, n\u00e9 sono state descritte sottospecie al 2014."}
{"id": "1580467", "revid": "1568601", "url": "https://it.wikipedia.org/wiki?curid=1580467", "title": "Chachani", "text": "Il Chachani \u00e8 il pi\u00f9 alto tra i vulcani vicino alla citt\u00e0 di Arequipa, nel sud del Per\u00f9. Il suo nome in Quechua vuol dire donna, infatti nelle leggende popolari alla montagna vengono attribuiti caratteri femminili.\nA causa delle precipitazioni molto scarse la vetta della montagna non ha ghiacciai, e la sua salita non comporta difficolt\u00e0 e pu\u00f2 essere effettuata anche da alpinisti non esperti.\nLa via normale per la salita in vetta si effettua dal versante nord, dove, grazie ad una strada percorribile con fuoristrada si pu\u00f2 essere portati direttamente al campo base a 5200 metri. La salita dura dalle 6 alle 8 ore e non comporta difficolt\u00e0.\nLa sua prima ascensione fu effettuata dal milanese Celestino Usuelli, nel 1901, in condizioni sicuramente meno agevoli delle attuali."}
{"id": "1580469", "revid": "216538", "url": "https://it.wikipedia.org/wiki?curid=1580469", "title": "Il fantasma di Frankenstein", "text": ""}
{"id": "1580479", "revid": "236698", "url": "https://it.wikipedia.org/wiki?curid=1580479", "title": "The Ripper \u2013 Nel cuore del terrore", "text": ""}
{"id": "1580480", "revid": "767487", "url": "https://it.wikipedia.org/wiki?curid=1580480", "title": "Ditionito", "text": "Lo ione ditionito o idrosolfito \u00e8 uno ossoanione di formula S2O con massa molecolare di .\nLo zolfo ha numero di ossidazione pari a +3, il nome IUPAC \u00e8 tetraossodisolfato (III). Viene preparato per riduzione del bisolfito con zinco:\nFormalmente deriva dall'acido ditionoso che per\u00f2 non \u00e8 mai stato isolato allo stato solido o caratterizzato in soluzione acquosa, mentre il sale sodico \u00e8 stabile a secco e in soluzione dismuta secondo la reazione:\nMentre in ambiente alcalino:"}
{"id": "1580483", "revid": "110157", "url": "https://it.wikipedia.org/wiki?curid=1580483", "title": "Melissa (Italia)", "text": "Melissa (IPA: , \"M\u00e8liss\u00eb\" in calabrese, \"M\u00e8lissa\" in greco bizantino, ossia \"ape\") \u00e8 un comune italiano di abitanti della provincia di Crotone in Calabria.\nDal 2015 Melissa si aggiudica la Bandiera Blu e la Bandiera Verde delle Spiagge, l'autorevole riconoscimento europeo assegnato dalla FEE.\nStoria.\nCitata ne \"Le Metamorfosi\" di Ovidio, Melissa appare per la prima volta in documenti ufficiali a partire dal XIII secolo, seppur \u00e8 quasi certo che le origini della citt\u00e0 partano da epoche pi\u00f9 remote (probabilmente a quando fu fondata dagli strongolesi).\nNel corso della sua esistenza, la comunit\u00e0 fu soggetta al dominio di vari feudatari: i pi\u00f9 duraturi tra questi furono i De Micheli, di origine veneziana (1463-1466), i Campitelli (1485-1668) e i Pignatelli (1668-1806). La popolazione tent\u00f2 pi\u00f9 volte di ribellarsi contro questi due ultimi dominatori, che possedevano la maggior parte delle terre.\nA Melissa, in contrada Fragal\u00e0, il 29 ottobre 1949 avvenne l'omonima strage, nella quale, in seguito all'occupazione delle terre incolte dei latifondisti da parte dei contadini, furono ferite 15 persone di cui 3 a morte dalla Celere. I nomi dei caduti, in memoria dei quali venne eretto un monumento, sono i seguenti: Giovanni Zito (19 anni), Angelina Mauro (23 anni) e Francesco Nigro (29 anni).\nFino al 1960, l'abitato di Melissa non era accessibile dal mare o dalla frazione Torre.\nSimboli.\nLo stemma del comune \u00e8 stato concesso con il decreto del presidente della Repubblica del 3 ottobre 2005.\nGeografia antropica.\nIl comune di Melissa \u00e8 ripartito su due nuclei abitativi distinti: lungo la costa si trova la parte pi\u00f9 recente, chiamata Torre Melissa, mentre il nucleo pi\u00f9 antico si trova nell'entroterra, arroccato su una collina distante una dozzina di chilometri dal mare."}
{"id": "1580487", "revid": "1305772", "url": "https://it.wikipedia.org/wiki?curid=1580487", "title": "Glas Isar", "text": "La Isar era una piccola autovettura di fascia bassa prodotta dalla Casa automobilistica tedesca Hans Glas GmbH dal 1958 al 1965.\nStoria e profilo.\nNel settembre del 1957, al Salone di Francoforte, la Glas present\u00f2 il primo prototipo non marciante della \"Gro\u00dfen Goggomobil\" (\"in tedesco \"grande Goggomobil\"), una vettura un po' pi\u00f9 grande della Goggomobil gi\u00e0 in listino: tale prototipo proponeva nuove soluzioni, come il motore anteriore e la trazione anteriore, quest'ultima soluzione in seguito abbandonata a favore della trazione posteriore, perch\u00e9 troppo costosa da realizzare. Fu mantenuta invece la disposizione anteriore del propulsore.\nLa produzione in serie fu avviata il 12 giugno 1958: la piccola vettura fu inizialmente identificata come una Goggomobil di dimensioni maggiori, sia dal pubblico che dalla Casa stessa. I primi esemplari prodotti erano infatti noti con il nome della \"sorella minore\", rispetto alla quale era per\u00f2 profondamente differente, per aspetto, per schemi meccanici e per motorizzazioni.\nLa vettura era disponibile inizialmente solo con carrozzeria berlina a tre volumi (): le sue linee erano tipiche del periodo a cavallo tra la fine degli anni cinquanta e l'inizio degli anni sessanta, con le sue forme pulite ed il suo accenno di pinne posteriori.\nAl suo debutto, la piccola autovettura fu offerta con un bicilindrico boxer raffreddato ad aria da 584 cm\u00b3 da 19 CV. \u00c8 interessante notare che questo bicilindrico, a differenza di quello montato sulle piccole Goggomobil, era a quattro tempi. Con questa configurazione, la vettura fu inizialmente battezzata Goggomobil T600, proseguendo quindi il criterio gi\u00e0 adottato sulle pi\u00f9 piccole \"Goggomobil T250\", \"T300\" e \"T400\".\nNeppure due mesi dopo, alla T600 fu affiancata la T700, equipaggiata sempre da un bicilindrico a quattro tempi, ma della cilindrata di 688\u00a0cm\u00b3 ed in grado di erogare ben 30\u00a0CV.\nFu solo alla fine del 1959, con l'arrivo della versione giardinetta (vedi foto) che la denominazione dell'autovettura cambi\u00f2 definitivamente da Goggomobil ad Isar. A quel punto si pot\u00e9 effettivamente parlare di Isar T600 ed Isar T700. Le versioni giardinetta erano invece contraddistinte dalla lettera K (\"Kombi\") al posto della \"T\".\nDurante la sua produzione, la Isar \u00e8 stata proposta anche in versione pick-up.\nNel 1960 vi fu un restyling, visibile soprattutto negli indicatori di direzione anteriori e nei fari posteriori.\nLa gamma Isar prosegu\u00ec a quel punto immutata fino al 1965, anno in cui fu tolta di produzione. Furono prodotti in totale 73.312 Isar berline e 14.274 versioni giardinette.\nLa g\nCaratteristiche tecniche.\nLa Isar montava un bicilindrico boxer in posizione anteriore. Di seguito sono descritte le principali caratteristiche tecniche della gamma Isar:\nPer quanto riguarda le altre caratteristiche tecniche relative alla Isar, interessante era il cambio a 4 marce completamente sincronizzato.\nLe sospensioni erano anteriormente a ruote indipendenti, mentre posteriormente erano ad assale rigido. In ogni caso, sui due assi erano montati anche ammortizzatori idraulici telescopici.\nL'impianto frenante era a tamburi sulle quattro ruote."}
{"id": "1580493", "revid": "122246", "url": "https://it.wikipedia.org/wiki?curid=1580493", "title": "Castello Aragonese (Baia)", "text": "Il Castello Aragonese sorge a Baia, frazione di Bacoli, ed \u00e8 situato in un'area di notevole importanza strategica, fu eretto su un promontorio (51 m s.l.m.) naturalmente difeso a est da un alto dirupo tufaceo a picco sul mare, e a ovest dalla profonda depressione data dalle caldere di due vulcani chiamati \"Fondi di Baia\" (facenti parte dei Campi Flegrei); con l'aggiunta di mura, fossati e ponti levatoi, il castello risultava praticamente inespugnabile. La sua posizione - dalla quale si dominava tutto il Golfo di Pozzuoli fino a Procida, Ischia e Cuma - consentiva un controllo molto ampio della zona, impedendo tanto l'avvicinamento di flotte nemiche, quanto eventuali sbarchi di truppe che avessero voluto marciare su Napoli con un'azione di sorpresa alle spalle.\nStoria.\nIn epoca romana la collina era occupata da un complesso residenziale, forse la \"villa di Cesare\" (Tacito afferma che la villa di Cesare si trovava su di un'altura dominante il golfo di Baia), i cui resti furono distrutti e talora inglobati nell'attuale fortezza. Strutture superstiti della villa sono visibili intorno ad essa lungo la costa e a terra presso il campo sportivo, mentre altre sono state individuate recentemente e messe in luce nel corso dei lavori di restauro delle parti pi\u00f9 alte del castello (torre Cavaliere) e pi\u00f9 in basso lungo le sue scarpate a mare, a seguito del loro diserbo.\nLa costruzione del castello fu avviata dagli Aragonesi - insieme a numerose altre fortificazioni nel Regno di Napoli - nel 1495, poco prima dell'invasione dei francesi di re Carlo VIII. Per la progettazione del sistema difensivo e delle singole fortezze, il re Alfonso II d'Aragona si serv\u00ec della consulenza di Francesco di Giorgio Martini, architetto senese, rinomato per le nuove tecniche e le soluzioni da lui applicate a difese militari. Non restano oggi tracce dell'originaria architettura del castello.\nDopo l'eruzione del Monte Nuovo, nel generale programma di difesa delle coste dalle incursioni saracene e turche, il vicer\u00e9 spagnolo Pedro \u00c1lvarez de Toledo avvi\u00f2 una radicale ristrutturazione e ampliamento del castello (1538-1550), in seguito alle quali esso assunse il suo aspetto attuale, a forma di stella.\nL'edificio mantenne la sua funzione di fortezza militare nel periodo del vicereame spagnolo (1503-1707), del dominio austriaco (1707-1734), e infine del regno borbonico (1734-1860).\nGravemente danneggiato nella guerra che contrappose gli austriaci ai Borbone (1734), fu restaurato e ulteriormente fortificato dal re Carlo III di Borbone.\nDurante la Repubblica Partenopea (1799) una flotta inglese tent\u00f2, ma inutilmente, di strapparlo ai francesi e ai repubblicani napoletani che lo presidiavano.\nDopo l'unit\u00e0 d'Italia (1861), per il castello subentr\u00f2 un periodo di lenta decadenza e d'inesorabile abbandono. Considerato, infatti, non pi\u00f9 utile a scopi militari, il castello pass\u00f2 nel 1887 sotto l'amministrazione di vari ministeri: prima quello della Marina, poi degli Interni, e infine della Difesa.\nNel 1927 lo Stato ne dispose la concessione - con diritto di godimento perpetuo - al Reale orfanotrofio militare. Per questa nuova destinazione d'uso negli anni 1927-1930 vi furono eseguiti numerosi lavori di ristrutturazione che inevitabilmente comportarono aggiunte e alterazioni.\nDurante la seconda guerra mondiale il castello fu utilizzato come carcere militare e come soggiorno per prigionieri di guerra.\nL'orfanotrofio militare rimase fino al 1975, anno in cui l'ente fu sciolto. Passato quindi alla Regione Campania, in occasione del terremoto dell'Irpinia del 1980 il castello fu occupato parzialmente per alcuni anni da famiglie terremotate.\nNel 1984 \u00e8 stato definitivamente consegnato alla Soprintendenza Archeologica di Napoli e Caserta perch\u00e9 diventasse sede del Museo archeologico dei Campi Flegrei.\nIl Museo archeologico dei Campi Flegrei.\nPer la sua posizione centrale relativamente ai principali siti archeologici dei Campi Flegrei (in prossimit\u00e0 delle Terme di Baia e a met\u00e0 strada fra Cuma e Pozzuoli) visibili dalle terrazze e dai bastioni, il castello di Baia \u00e8 stato scelto come sede del Museo archeologico dei Campi Flegrei. Esso prevede la progressiva esposizione topografica dei pi\u00f9 significativi reperti rinvenuti nei siti archeologici dell'area flegrea. Le poche sale finora attivate riguardano: il Sacello degli Augustali di Miseno; i gessi rinvenuti alle terme di Baia; il Ninfeo di Punta Epitaffio a Baia."}
{"id": "1580496", "revid": "121220353", "url": "https://it.wikipedia.org/wiki?curid=1580496", "title": "Numero fortunato", "text": "In teoria dei numeri, un numero fortunato \u00e8 un numero naturale in un insieme generato da un \"crivello\" simile al crivello di Eratostene che genera numeri primi.\nStoria.\nStanislaw Ulam fu il primo a parlare di questi numeri, verso il 1955. Li chiam\u00f2 \"fortunati\" a causa di un legame con una storia narrata dallo storico Flavio Giuseppe.\nDefinizione.\nSi inizia con una successione di numeri interi a partire da 1:\n1, 2, 3, 4, 5, 6, 7, 8, 9, 10, 11, 12, 13, 14, 15, 16, 17, 18, 19, 20, 21, 22, 23, 24, 25\nSi eliminano dunque tutti i secondi numeri (ovvero tutti i numeri pari), lasciando solo i numeri dispari:\n1, 3, 5, 7, 9, 11, 13, 15, 17, 19, 21, 23, 25\nIl secondo termine in questa sequenza \u00e8 3. Si eliminano dunque tutti i numeri terzi che rimangono nella sequenza (si contano tre posizioni, si elimina il terzo e si riparte col conteggio e cos\u00ec via):\n1, 3, 7, 9, 13, 15, 19, 21, 25\nIl terzo numero rimasto \u00e8 ora 7, dunque si eliminano tutti i settimi numeri rimanenti:\n1, 3, 7, 9, 13, 15, 21, 25\nRipetendo la procedura indefinitamente, i rimanenti sono numeri fortunati:\n1, 3, 7, 9, 13, 15, 21, 25, 31, 33, 37, 43, 49, 51, 63, 67, 69, 73, 75, 79, 87, 93, 99, ... \nPropriet\u00e0.\nI numeri fortunati condividono alcune propriet\u00e0 con i numeri primi, come il comportamento asintotico secondo il teorema dei numeri primi; anche la congettura di Goldbach \u00e8 stata estesa al concetto di numero fortunato. Esistono infiniti numeri fortunati. A causa di connessioni apparenti tra numeri fortunati e numeri primi, alcuni matematici hanno ipotizzato che queste propriet\u00e0 possano essere trovati in insiemi pi\u00f9 estesi di numeri generati tramite crivelli di forme sconosciute, sebbene non esista, a tutt'oggi, una base teorica a supporto di questa congettura. Sembra che anche i numeri fortunati gemelli e i numeri primi gemelli si presentino con frequenza simile.\nNumeri primi fortunati.\nUn numero primo fortunato \u00e8 un numero fortunato che \u00e8 anche primo. Non si sa se esistano infiniti numeri primi fortunati. I pi\u00f9 piccoli sono\n3, 7, 13, 31, 37, 43, 67, 73, 79, 127, 151, 163, 193 "}
{"id": "1580500", "revid": "767487", "url": "https://it.wikipedia.org/wiki?curid=1580500", "title": "Defiance - I giorni del coraggio", "text": "Defiance - I giorni del coraggio (\"Defiance\") \u00e8 un film del 2008 diretto da Edward Zwick, basato su fatti realmente accaduti, raccontati nel romanzo del 1993 \"Gli ebrei che sfidarono Hitler\" di Nechama Tec, edito in Italia da Sperling &amp; Kupfer, ristampato nel gennaio 2009, in occasione dell'uscita del film, con copertina illustrata su concessione di Medusa Film.\nTrama.\nDurante la seconda guerra mondiale, quattro fratelli, Tuvia, Zus, Asael e Aron Bielski, scappano dalla Polonia occupata dai nazisti, per rifugiarsi nelle foreste della Bielorussia: qui si uniranno alla resistenza sovietica e costruiranno un villaggio che permetter\u00e0 di salvare la vita a pi\u00f9 di 1200 ebrei.\nIl film narra, seppur in maniera romanzata, la vera storia dei fratelli Bielski che nella seconda guerra mondiale salvarono dai campi di concentramento alcune migliaia di ebrei costituendo e difendendo una comunit\u00e0 nelle foreste della Bielorussia.\nProduzione.\nEdward Zwick inizi\u00f2 a scrivere lo \"script\" del film nel 1999 poco dopo aver ottenuto i diritti del romanzo di Nechama Tec, ma il film \u00e8 andato in produzione solo verso la met\u00e0 del 2007 con un \"budget\" di 50 milioni di dollari. \u00c8 stato girato in Lituania.\nNella versione italiana, i protagonisti parlano in italiano quando i personaggi si esprimono in bielorusso, mentre sono sottotitolati quando i personaggi parlano in russo o in tedesco.\nDistribuzione.\nIl film \u00e8 stato distribuito nelle sale italiane il 23 gennaio 2009.\nCuriosit\u00e0.\nIl film \u00e8 stato criticato per alcune inaccuratezze storiche."}
{"id": "1580502", "revid": "1543377", "url": "https://it.wikipedia.org/wiki?curid=1580502", "title": "Peter Medawar", "text": "Biografia.\nI natali.\nPeter Brian Medawar nacque a Petr\u00f3polis, un sobborgo di Rio de Janeiro, il 28 febbraio 1915; la sua nascita fu registrata nel Consolato britannico, acquisendo lo status di \"cittadino inglese di nascita\". Il padre, Nicholas Medawar, fu un uomo d'affari di origine libanese, che, trasferitosi a Londra alla ricerca di fortuna, fu naturalizzato suddito britannico; qui soggiorn\u00f2 per un breve periodo a pensione presso i Dowlings, dove conobbe la figlia maggiore della famiglia e sua futura moglie, Muriel. Dopo essersi trasferiti in Brasile, il padre divenne rappresentante di una ditta britannica produttrice di forniture dentistiche.\nVerso la fine della Prima guerra mondiale, la famiglia torn\u00f2 in Inghilterra; cos\u00ec la madre decise che Peter Medawar ed il fratello Philip avrebbero studiato in Inghilterra, mentre lei ed il padre sarebbero tornati a Rio. I due furono quindi accuditi presso un collegio, dove iniziarono gli studi. La scuola si disgreg\u00f2 presto, cos\u00ec furono trasferiti in un altro collegio a Broadstairs, il St. Edward's College. Sin da piccolo, Medawar si interess\u00f2 a temi scientifici, leggendo varie riviste, tra cui \"Benn\u2019s Sixpenny Booklet\" e \"The Children\u2019s Encyclopaedia\", riguardanti gli atomi e l'universo. Al collegio privato di Marlborough, conobbe il Dr. Ashley Gordon Lowndes, insegnante di Biologia, grazie al quale si appassion\u00f2 alla materia e che ebbe una grande influenza sulla sua vita. \nNel 1932 si rec\u00f2 ad Oxford per intraprendere gli studi di Zoologia sotto l'ala del professor John Zachery Young presso il Magdalen College.\nVita privata.\nLa sua vita si complic\u00f2 subito dopo la guerra, a causa di problemi familiari.\nI genitori decisero di trasferirsi nuovamente in Inghilterra, in un seminterrato piuttosto cupo nel West Hampstead, dove il padre si ammal\u00f2 di una depressione nostalgica che lo inabilit\u00f2 del tutto. Quando il padre mor\u00ec di un colpo apoplettico, la madre si sent\u00ec molto sola e trov\u00f2 conforto nell'alcol; Medawar decise quindi che doveva essere visitata presso lo University College Hospital e la cura le fu di sollievo. Ella mor\u00ec all'et\u00e0 di 85 anni. Nel 1937 Peter Medawar spos\u00f2 Jean Shinglewood Taylor, figlia di un fisico di Cambridge, con la quale ebbe due figli, Charles e Alexander, e due figlie, Caroline e Louise; fu sempre devoto alla vita familiare, tanto che molti lo ricordavano costantemente circondato dai suoi bambini.\nLa carriera.\nDopo la laurea, lavor\u00f2 presso la School of Pathology di Sir Howard Florey. Nel 1935 fu allievo di Christopher Welch e \"Senior Demonstrator\" al Magdalen College, presso cui divenne membro nel 1938. Dopo aver ottenuto il \"Master of Arts\" nel 1939, fu \"Rolleston Prizeman\" nel 1942; divenne \"Senior Research Fellow\" nel 1944, presso il St John's College di Oxford ed \"University Demonstrator\" in Zoologia ed Anatomia comparata. Ottenne il titolo di \"Doctor of Science\" nel 1945 e l'anno successivo fu eletto \"Fellow\" del Magdalen College.\nNel 1947 divenne \"Direttore\" del dipartimento di Zoologia presso l'Universit\u00e0 di Birmingham e fu affiancato nella ricerca da Rupert Everett Billingham, con cui formul\u00f2 il concetto di \"tolleranza acquisita attivamente\"; per questo motivo, fu eletto \"Fellow\" della Royal Society. Nel 1951 si trasfer\u00ec a Londra, dove ricopr\u00ec il medesimo ruolo allo University College; continu\u00f2 le sue ricerche collaborando anche con Leslie Brent. Dalla met\u00e0 degli anni cinquanta partecip\u00f2 a vari congressi organizzati da immunologi e contribu\u00ec alle pubblicazioni scientifiche. Soggiorn\u00f2 per un breve periodo anche in America presso l'Universit\u00e0 Rockefeller, a quei tempi il principale centro di ricerche biomediche a livello mondiale, dove tenne numerose conferenze e conobbe alcuni grandi scienziati dell'epoca, tra cui gli scopritori del DNA, Colin Macleod e Maclyn McCarty.\nNel 1959 la Royal Society di Londra, dove fu \"Croonian Lecturer\" nel 1958, gli confer\u00ec la \"Royal Medal\" e nello stesso anno divenne \"Reith Lecturer\" nella British Broadcasting Corporation. Nel 1962 fu nominato \"Direttore\" del National Institute for Medical Research. Fu inoltre eletto \"membro esterno\" della New York Academy of Sciences, della American Academy of Arts and Sciences e della American Philosophical Society.\nGli ultimi anni.\nNel 1969, durante la lettura di un Sermone religioso nella Cattedrale di Exeter, nelle vesti di \"Presidente\" della British Association of Science, Peter Medawar fu vittima di un'emorragia cerebrale; fu ricoverato presso il Middlesex Hospital di Londra durante il periodo di riabilitazione.\nRiprese il suo lavoro di \"Direttore\" del Medical Research Council dopo qualche mese, ma l'accaduto ebbe inevitabilmente conseguenze negative sulla sua salute e gli obblighi amministrativi diventarono sempre pi\u00f9 faticosi: i limiti del corpo prendevano il sopravvento sulla sua indipendenza di pensiero; abbandon\u00f2 cos\u00ec la carica ricoperta per 9 anni e si trasfer\u00ec al Clinical Research Centre, a circa un miglio da Harrow-on-the-Hill, per dedicarsi esclusivamente alla ricerca ed alla scrittura, tanto che produsse una serie di aforismi sulla vita in ospedale.\nMor\u00ec a Londra, all'et\u00e0 di 72 anni il 2 ottobre 1987.\nLa ricerca.\nGli inizi.\nLa Zoologia non appag\u00f2 mai completamente le esigenze di Peter Medawar, che si interess\u00f2 presto alla ricerca.\nI primi interessi riguardarono le colture dei tessuti cutanei, i fattori che controllano la crescita ed i cambiamenti di forma che avvengono durante lo sviluppo degli animali, studiati mediante un'analisi matematica. Il giovane scienziato cerc\u00f2 di identificare nella coltura dei tessuti uno sconosciuto fattore presente nel malto che ritardava lo sviluppo dei fibroblasti, ma non ebbe alcun successo; tuttavia utilizz\u00f2 le propriet\u00e0 di tale fattore per la determinazione della funzione di crescita degli organismi:\nformula_1\ndove:\nSi interess\u00f2 poi ai cambiamenti di forma durante lo sviluppo, dell'uomo in particolare; tracci\u00f2 allora la sagoma di un essere umano dallo stato fetale all'et\u00e0 adulta. Scrisse una tesi sui risultati ottenuti e gli fu offerto un dottorato, che per\u00f2 rifiut\u00f2. Studi\u00f2 il fenomeno dell'invecchiamento e della sua evoluzione in un sistema di selezione naturale, pubblicando anche un articolo nella rivista \"The Modern Quarterly\". Si appassion\u00f2 anche al calcolo delle origini evolutive della metamorfosi che trasforma la larva asimmetrica dell'anfiosso nella simmetrica forma adulta.\nGli anni della guerra.\nLo scoppio della Seconda Guerra Mondiale nel 1939 indirizz\u00f2 Peter Medawar allo studio sui trapianti di pelle umana, permettendogli di avvicinarsi per la prima volta alla Biologia medica.\nScopr\u00ec la prima \u201ccolla\u201d biologica che ebbe un grande impiego in ambito sperimentale e clinico: il fibrinogeno, proteina presente nel plasma e deputata alla coagulazione del sangue; utilizz\u00f2 cos\u00ec questa scoperta per unire nervi recisi. Collaborando strettamente con J. Z. Young, mise le sue conoscenze a disposizione della neurofisiologia e i due realizzarono una tecnica per fissare trapianti di nervi partendo da studi sulla rigenerazione nervosa di seppie e polpi.\nI medici di guerra erano impotenti innanzi ad ustioni che causavano ai soldati perdite di cute: questa non si rimarginava ed eventuali trapianti risultavano imprese ardue, destinate a concludersi con il rigetto. Trattando la cute con la tripsina, riusc\u00ec a separare l'epidermide dal derma, tentando di ricoprire le zone soggette ad ustione con sospensioni di cellule epidermiche viventi, provenienti anche dalla poca pelle rimasta ai pazienti (autoinnesti); in realt\u00e0, non ebbero riscontri definitivi: con questo metodo non si arrestava il processo distruttivo della retrazione delle ferite. L'unica soluzione era il trapianto di cute proveniente da donatori volontari, effettuando omotrapianti, ma in questo caso il rigetto impediva di risolvere il problema. Medawar invi\u00f2 una domanda al Comitato per i Feriti di Guerra del Medical Research Council per una sovvenzione che gli consentisse di fare delle ricerche sul problema in questione; gli fu allora permesso di prendere parte all'Unit\u00e0 Ustionati della Glasgow Rovai Infirmary. Qui Medawar collabor\u00f2 con il chirurgo scozzese Tom Gibson su omotrapianti ed autoinnesti; tenendo sotto controllo gli effetti di entrambi i tipi di trapianto su una giovane paziente epilettica che riportava estese ustioni su tutto il corpo, osservarono che gli omotrapianti subivano il rigetto come processo immunologico e pubblicarono i loro risultati in \"The fate of skin homografts in man\".\nA questo punto della ricerca, i due si interrogarono sull'impossibilit\u00e0 di effettuare trapianti tra individui della stessa specie e sul rapporto genetico tra donatore e ricevente: principale variabile che controlla il tempo di sopravvivenza dell'omotrapianto cutaneo. Iniziarono ad Oxford una serie di sperimentazioni su ceppi di conigli per dimostrare che gli anticorpi rappresentano gli agenti effettori del rigetto, ma, sebbene tutte le cause riconducessero all'immunit\u00e0 attiva, l'esperimento non and\u00f2 a buon fine; le conclusioni di questi studi furono rese pubbliche in due saggi pubblicati nel \"Journal of Anatomy\" nel 1944: \"The behavior and fate of skin homografts in rabbits\" e \"A second study of the behaviour and fate of skin homografts in rabbit\".\nL'immunit\u00e0 acquisita e il premio Nobel.\nTerminata la guerra, Peter Medawar e lo scienziato R. E. Billingham, studiarono per anni il comportamento dei melanociti; successivamente la loro ricerca fu reindirizzata agli ancora irrisolti misteri degli omotrapianti. Incoraggiati dalla lettura di \"The Production of Antibodies\" (1949) di Frank M. Burnet e Frank Fenner, concentrarono la loro attenzione su gruppi di gemelli bovini, omozigoti ed eterozigoti. Eseguirono trapianti incrociati di cute, scoprendo che abitualmente anche gemelli di sesso diverso (che non possono essere omozigoti) non subivano mai rigetti. La spiegazione di questi risultati arriv\u00f2 con le scoperte di Ray D. Owen: prima della nascita dei gemelli bovini avviene uno scambio di precursori di globuli rossi, responsabile della tolleranza dei trapianti; le conclusioni furono esposte nelle pubblicazioni \"The use of skin grafting to distinguish between monozygotic and dizygotic twins in cattle\" (1951) e \"Tolerance to homografts\" (1952) nella rivista \"Heredity\".\nNacque cos\u00ec il concetto di \"tolleranza acquisita attivamente\", gi\u00e0 intravisto teoricamente da Burnet. Medawar, Billingham e Brent cambiarono cavie passando ad esperimenti su ceppi di topi; dimostrarono che l'inoculazione in feti con cellule viventi di un futuro donatore rende i feti tolleranti agli omotrapianti effettuati in seguito con organi prelevati dagli stessi donatori. Trapiantando su un topo neonato di ceppo A un numero adeguato di cellule di milza di topo di ceppo B, osservarono che dopo qualche settimana il topo di ceppo A tratteneva indefinitamente il trapianto cutaneo di ceppo B, che altrimenti sarebbe stato rigettato. Il problema degli omotrapianti era allora risolvibile a livello teorico e queste scoperte incoraggiarono gli studi successivi al riguardo. Medawar ed i suoi collaboratori dimostrarono per la prima volta che gli antigeni responsabili dell'immunit\u00e0 ai trapianti possono essere estratti dalle cellule.\nAnnunciarono i loro risultati nel 1944 in una conferenza organizzata dalla Fondazione Ciba, ma fu soltanto nel 1953 che pubblicarono la scoperta in un breve articolo nella rivista \"Nature\"; per questi studi, nel 1960, Medawar fu insignito del \"Premio Nobel per la medicina\" con Burnet e ci\u00f2 costitu\u00ec l'apice della sua carriera, nonostante si sent\u00ec afflitto dal fatto che la distinzione non pot\u00e9 essere suddivisa in modo da includere anche Billingham e Brent.\nLo stesso anno del Nobel, il direttore amministrativo del Medical Research Council, Sir Harold Himsworth, gli chiese di occupare la carica di Direttore del National Institute for Medical Research a Mill Hill, proposta che accett\u00f2 non senza qualche esitazione. \nQuando Billingham part\u00ec per l'America, Brent e Medawar continuarono gli studi sulla tolleranza inducente nei conigli e sui rapporti fra reattivit\u00e0 agli omotrapianti e reazioni di ipersensibilit\u00e0 di tipo ritardato; in tal contesto, l'attenzione si spost\u00f2 dagli anticorpi umorali al linfocita sensibilizzato, supposto agente della risposta immunitaria; osserv\u00f2 che i linfociti presi da un organismo ed inoculati in un altro organismo della stessa specie, provocavano una reazione locale accompagnata da un'infiammazione ritardata. Ci\u00f2 costituiva una manifestazione della reazione \"trapianto contro ricevente\", scoperta alcuni anni prima da Billingham e Brent.\nUltime ricerche.\nStanco e debilitato dalla malattia, Medawar spost\u00f2 il proprio interesse dall'immunologia alla ricerca sul cancro e, precisamente, all'immunopotenziamento ed all'affinit\u00e0 tra cellule embrionali e neoplasie. Continu\u00f2 ad usare topi come cavie, questa volta alla ricerca di antigeni onco-fetali. Gli studi di questo periodo confermarono i lavori del Dr. Brian McMahon, Direttore del dipartimento di Epidemiologia nella Harvard School of Public Health: la gravidanza in giovane et\u00e0 conferisce protezione dal cancro mammario; segu\u00ec una collaborazione con McMahon, sempre rivolta alla ricerca di specifici antigeni.\nL'attenzione di Medawar si spost\u00f2 poi su alcuni ceppi di topi che furono immunopotenziati al Clinical Research Centre a seguito di una particolare dieta; ci\u00f2 lo port\u00f2 ad interessarsi alla vitamina A acetato ed all'interleuchina-2, in relazione a risposte immunitarie su tumori e trapianti.\nScrisse la sua ultima pubblicazione all'et\u00e0 di 66 anni e negli ultimi anni al Clinical Research Centre tenne a cuore la crescita di giovani colleghi, tra cui Eugene Lance ed Elizabeth Simpson, incoraggiando vivamente le loro ricerche.\nAltri interessi.\nNonostante la ricerca sul trapianto di pelle impegnasse gran parte del suo tempo, Medawar non rinunci\u00f2 ai suoi passatempi. \nMantenne viva la propria passione per la filosofia e frequent\u00f2 un'associazione, il Theoretical Biology Club; una volta fece anche in modo che il Club si riunisse al Magdalen College, dove fu presente Karl Popper, di cui Medawar era un grande ammiratore. Amava anche il cricket, sport che spesso praticava assieme al figlio Charles. Svilupp\u00f2 anche una forte passione per la musica lirica, dato che crebbe di pari passo con l'industria discografica e la diffusione del grammofono, tanto che scrisse un accompagnamento musicale per \"Il mercante di Venezia\"; tale passione crebbe ancora maggiormente quando intraprese gli studi presso un collegio di Marlborough, dove strinse una grande amicizia con John Vincent Laborde Godefroy, con cui interpret\u00f2 diverse opere."}
{"id": "1580504", "revid": "836193", "url": "https://it.wikipedia.org/wiki?curid=1580504", "title": "Ferrovie Nord Milano S.p.A.", "text": ""}
{"id": "1580506", "revid": "834", "url": "https://it.wikipedia.org/wiki?curid=1580506", "title": "The Ripper", "text": ""}
{"id": "1580509", "revid": "1965198", "url": "https://it.wikipedia.org/wiki?curid=1580509", "title": "Guido Pescosolido", "text": "Biografia.\nRuoli accademici.\nAllievo di Rosario Romeo, Renzo De Felice e Ruggero Moscati, si \u00e8 laureato in Lettere Moderne nel 1972 presso l'Universit\u00e0 di Roma \"La Sapienza\", dove \u00e8 stato assistente ordinario di Storia Moderna dal 1978 al 1980. Nel 1974 era stato borsista della Fondazione Luigi Einaudi di Torino. Professore ordinario di Storia Moderna dal 1980 al 2017 nelle Universit\u00e0 di Messina (1980-1988), Napoli \"Federico II\" (1988-1991), RomaTre (1991-1994), Roma \u201cLa Sapienza\" - Facolt\u00e0 di Lettere e Filosofia (1994-2017), in quest'ultima per un triennio ha insegnato anche Storia del Risorgimento ed \u00e8 stato Preside dal 2001 al 2009. Nel gennaio-ottobre 2009 \u00e8 stato Presidente dell\u2019Ateneo federato delle Scienze Umanistiche Giuridiche ed Economiche della Sapienza e dal luglio 2013 al febbraio 2016 direttore del Dipartimento di Storia Culture Religioni. Nel 1978-2001 e nel 2004-2006 ha insegnato inoltre come professore a contratto Storia Moderna e Storia Economica Contemporanea nella Facolt\u00e0 di Scienze Politiche della Libera universit\u00e0 internazionale degli studi sociali Guido Carli (Luiss) di Roma.\nAttivit\u00e0 di ricerca.\nI suoi studi hanno per oggetto tematiche di storia economica, politica e sociale d\u2019Italia dal XVII al XXI secolo: la nascita del colonialismo italiano nella percezione dell\u2019opinione pubblica nazionale, l\u2019evoluzione del ruolo economico e sociale della nobilt\u00e0 romana in et\u00e0 moderna, la storia della formazione e del consolidamento dello Stato liberale italiano nella seconda met\u00e0 dell\u2019Ottocento, le origini del capitalismo industriale nell\u2019Italia unita (con particolare attenzione al dibattito storiografico sulle tesi di Gramsci, Sereni, Romeo, Gerschenkron), la storia dell\u2019industria italiana dal 1946 al 1977, la questione meridionale dall\u2019Ottocento ai nostri giorni.\nHa partecipato a numerosi convegni, seminari e iniziative culturali in Italia e all\u2019estero (Spagna, Francia, Austria). Dal 1988 al 1992 \u00e8 stato membro del Comitato direttivo del programma di ricerca promosso dalla European Science Foundation su \u201cThe Origins of The Modern State in Europe, 13th-18th Centuries\u201d. Ha fatto poi parte del comitato scientifico della \"Enciclopedia delle Scienze Sociali\" e dell\u2019enciclopedia \"Eredit\u00e0 del Novecento\" e ha diretto con Giuseppe Bedeschi il dizionario \"Treccani Storia\": opere edite dall'Istituto della Enciclopedia Italiana. Ha diretto dal 1994 al gennaio 2017 i programmi culturali dell\u2019Associazione Nazionale per gli Interessi del Mezzogiorno d\u2019Italia (ANIMI), del cui Consiglio Direttivo fa tuttora parte. Dal 1996 al 2011 \u00e8 stato membro e poi presidente della giuria per il conferimento del Premio Acqui Storia. \nIn atto \u00e8 membro del Consiglio scientifico dell'Istituto per la Storia del Risorgimento Italiano e del comitato scientifico delle riviste \"Clio\", \"Mediterranea-ricerche storiche\", \u201cArchivio Storico per la Calabria e la Lucania\u201d, \u201cDimensioni e Problemi della Ricerca Storica\u201d. \u00c8 socio corrispondente dell\u2019Istituto di Studi Romani e dell\u2019Accademia dei Pericolanti di Messina. \nCollabora al quotidiano \u201cIl Foglio\u201d e al blog \u201clanostrastoria.corriere.it\u201d."}
{"id": "1580518", "revid": "767487", "url": "https://it.wikipedia.org/wiki?curid=1580518", "title": "Bengt Gustavsson", "text": "Carriera.\nDopo aver vinto il campionato svedese con il Norrk\u00f6ping (con cui ha militato dal 1947 al 1956), venne acquistato dall'Atalanta nell'estate del 1956.\nDifensore dotato di grande forza e carisma, divenne un pilastro irremovibile nella difesa neroazzurra, diventando un maestro per i giovani della squadra.\nPartecip\u00f2 alla con la Nazionale di calcio della Svezia, giungendo fino alla finale persa contro il Brasile; al suo rientro, aiut\u00f2 l'Atalanta a ritornare in Serie A dopo la retrocessione in Serie B.\nAl termine della stagione 1960-61 decise di ritornare in patria, dove venne tesserato dal \u00c5tvidabergs FF, rimanendovi fino alla fine della carriera agonistica, terminata nel 1965.\nIntraprende quindi l'attivit\u00e0 di allenatore sulla panchina della stessa squadra per sei stagioni, durante le quali ottiene la promozione nella massima serie (nel 1967) e la vittoria nella coppa di Svezia (nel 1970). Viene quindi chiamato ad allenare le giovanili della nazionale svedese, ruolo ricoperto per due stagioni, dopo di che si sedette sulla panchina di numerosi altri clubs svedesi."}
{"id": "1580522", "revid": "1782831", "url": "https://it.wikipedia.org/wiki?curid=1580522", "title": "Irene Cara", "text": "Biografia.\nDi origini africane, cubane e portoricane, Irene Cara nasce nel Bronx, e comincia la sua carriera di cantante in alcune trasmissioni televisive in lingua spagnola gi\u00e0 da bambina. All'et\u00e0 di tre anni partecipa al concorso di \"Little Miss America\", entrando nella rosa delle cinque finaliste. Dall'et\u00e0 di cinque anni inizia a prendere lezioni di piano, canto e ballo apparendo anche al \"The Tonight Show\" di Johnny Carson e all\"Original Amateur Hour\".\nNel 1968, a soli nove anni, pubblica il suo primo album, \"Esta es Irene\" inciso in spagnolo, e nello stesso periodo un album di canzoni natalizie in inglese. Nello stesso anno fa il suo debutto a Broadway nel musical \"Maggie Flynn\" dove recita al fianco di Jack Cassidy.\nDebutta in televisione nel 1970 nella serie \"Love of life\" e nello stesso anno diventa presenza fissa nel programma educativo per ragazzi \"The electric company\". Nello stesso anno recita nuovamente a teatro nel musical \"The Me Nobody Knows\" per il quale appare anche nella colonna sonora ufficiale con il brano \"Black\", e nel 1972 in \"Via Galactica\", musical rock fantascientifico dove recita al fianco di Ra\u00fal Juli\u00e1.\nNel 1975 debutta al cinema come protagonista del film inedito in Italia \"Aaron Loves Angela\", diretto da Gordon Parks Jr., sorta di versione ispanica di \"Romeo e Giulietta\", e l'anno successivo \u00e8 nuovamente protagonista del musical cinematografico \"Sparkle\", film ispirato alla carriera del gruppo musicale The Supremes ed appare anche in una puntata del \"Tenente Kojak\".\nNel 1979 \u00e8 nel cast della serie \"Radici - Le nuove generazioni\", ideata e prodotta da Marlon Brando, ma \u00e8 nel 1980 grazie al film \"Saranno famosi\" che diventa popolare in tutto il mondo. Nel musical recita il ruolo di Coco Hernandez e canta il tema del film \"Fame\" che vince l'oscar per la migliore canzone. In principio fu scritturata come semplice ballerina ma, quando i produttori del film la sentirono cantare, riscrissero completamente il ruolo. Per la colonna sonora del film incise anche \"Hot Lunch Jam\" e \"Out here on my own\" quest'ultimo anch'esso nominato agli Oscar. Le nomination di queste due canzoni stabilirono alcuni record: per la prima volta vennero nominate due canzoni estratte dallo stesso film nella stessa categoria ed incise dallo stesso artista, per la prima volta una donna. Inoltre fu una delle poche artiste ad eseguire pi\u00f9 di una canzone durante una cerimonia degli Oscar. La cantante infatti si esib\u00ec in entrambi i brani nel corso della premiazione.\nL'enorme successo di \"Saranno famosi\" le procura anche una nomination al Grammy Award nel 1980 come migliore nuova artista femminile e migliore nuova artista pop, oltre che una nomination al Golden Globe come migliore attrice protagonista femminile di un musical. Tuttavia quando \"Saranno famosi\" diventa una serie televisiva, Irene Cara non accetta di continuare ad interpretare il ruolo di Coco Hernandez, preferendo realizzare una sitcom semi autobiografica incentrata sulla sua personalit\u00e0 dal titolo \"Irene\". La serie, pur ottenendo i favori della critica, fu soppressa per i bassi ascolti ottenuti. In seguito appare in alcuni film televisivi e continua a lavorare sia al cinema che in teatro.\nNel 1983 raggiunge l'apice della sua carriera musicale con il brano \"Flashdance... What a Feeling\", tema portante del film \"Flashdance\", in collaborazione con Giorgio Moroder. Sia il film che la canzone ottengono un successo planetario, vincendo anche l'oscar per la migliore canzone nel 1984. La Cara fu la prima cantante ispanica a riceverlo come autrice. Il singolo verr\u00e0 remixato e ricantato varie volte negli anni, e nel marzo 2007 \"Flashdance... What a Feeling\" viene classificata alla posizione numero 22 fra le canzoni di maggior successo della storia della musica, oltre che la quarta canzone di maggior successo di un'artista femminile dietro \"Believe\" di Cher, \"My Heart Will Go On\" di C\u00e9line Dion e \"I Will Always Love You\" di Whitney Houston.\nNel 1984 pubblica il singolo \"Breakdance\", che segna il suo ultimo ingresso nella top ten americana all'ottavo posto. Successivamente recita in alcune commedie di scarso successo come \"Per piacere... non salvarmi pi\u00f9 la vita\" e \"\", e nel 1987 pubblica il suo quinto ed ultimo album, \"Carasmatic\", che per\u00f2 non ottenne alcun successo.\nTra la fine degli anni ottanta e l'inizio degli anni novanta continua a recitare al cinema, in teatro ed in televisione, dandosi anche al doppiaggio, ma ormai lontana dal successo dei primi anni di carriera.\nA met\u00e0 degli anni novanta incide dei singoli \"Eurodance\", tra cui due rifacimenti di brani italiani ma, con testi diversi: \"You need me\", cover di \"Ti sento\" dei Matia Bazar e \"All my heart\", cover di \"Movin' on\" dei Novecento.\nNegli anni 2000 si \u00e8 concentrata sulla sua attivit\u00e0 dal vivo, sia come solista che con il suo gruppo \"Hot Caramel\" con il quale \u00e8 tornata ad incidere un album nel 2011 dal titolo \"Irene Cara Presents Hot Caramel\" con i quali si \u00e8 esibita fino al 2016.\nHa preso parte anche a due reality show musicali: il primo nel 2005 \"Hit Me, Baby, One More Time\" per la NBC, e nel 2008 in \"Gone Country\".\nVita privata.\n\u00c8 stata sposata dal 1986 al 1991 con lo stuntman e regista Conrad Palmisano."}
{"id": "1580539", "revid": "466539", "url": "https://it.wikipedia.org/wiki?curid=1580539", "title": "Kraken", "text": "Il kraken \u00e8 un mostro marino leggendario dalle dimensioni abnormi, generalmente rappresentato come un gigantesco cefalopode somigliante a una piovra o calamaro, con tentacoli abbastanza grandi e lunghi da avvolgere un'intera nave.\nIl suo mito si \u00e8 sviluppato soprattutto fra il Seicento e l'Ottocento, sull'onda di avvistamenti di vari tipi di mostri marini. C'\u00e8 un generale consenso sul fatto che almeno parte dei kraken avvistati fossero reali esemplari di calamaro gigante o calamaro colossale, mentre altri potrebbero essere spiegati con grossi banchi di pesci o meduse, eruzioni sottomarine o fenomeni ottici dovuti alla rifrazione della luce.\nEtimologia del nome.\nIl nome \"kraken\", attestato circa dal XVIII secolo, deriva da una voce dialettale norvegese \"krake\", la cui origine \u00e8 oscura; secondo alcune fonti, viene da un termine che indicava in origine un albero rachitico e contorto o un albero sradicato, a cui il kraken assomiglierebbe quando galleggia agitando i suoi tentacoli. Altre interpretazioni, invece, rimandano ad una parola imparentata con l'antico termine germanico \"krabben\" (\"camminare\", \"strisciare\", la stessa da cui deriva l'inglese \"crab\", \"granchio\"). In ultimo, potrebbe anche semplicemente significare \"mostro marino\".\nNascita ed evoluzione del mito.\nMitologia e folclore nordici.\nContrariamente a quello che si potrebbe pensare, una creatura chiamata \"kraken\" non appare mai nei testi della mitologia norrena, dove comunque non mancano altri mostri marini. Uno di essi, l'hafgufa, ha caratteristiche in parte sovrapponibili a quelle del kraken come descritto da Erik Pontoppidan, e alcuni autori come Bartolino, Blackwood e Crantz ricollegano tra di loro le due bestie.\nNon \u00e8 chiaro quando si sia originata la leggenda del kraken; \u00e8 nata probabilmente verso la fine dell'epoca medievale scandinava, ed era sicuramente gi\u00e0 diffusa fra i pescatori norvegesi nel 1700, quando Pontoppidan la cita per la prima volta.\nPrime citazioni.\nFrequentemente, viene attribuita una prima citazione del kraken ad autori cinquecenteschi come Olao Magno e Conrad Gessner, i quali per\u00f2 non utilizzano mai il termine \"kraken\", pur descrivendo bestie simili. Olao Magno, ad esempio, nella sua opera \"Storia dei popoli settentrionali\", menziona vari mostri che vivrebbero al largo delle coste norvegesi, fra cui un \"enorme serpente di 60 metri (duecento piedi)\" e pesci \"stimati della specie delle balene\", con spine, corna e occhi rossi. Alcune fonti considerano addirittura come prima menzione della bestia quella di Plinio il Vecchio, che nel suo \"Naturalis historia\" cita un \"albero\" che cresce sott'acqua nell'oceano di Cadice, interpretato da alcuni come un riferimento ad un mostro tentacolato o ad una grande medusa come una caravella portoghese.\nLe prime occorrenze accertate del nome si trovano invece nell'opera di Francesco Negri \"Viaggio Settentrionale\" (un resoconto pubblicato postumo del suo viaggio in Scandinavia effettuato nel 1663), e in quella del vescovo e naturalista Erik Pontoppidan \"Storia naturale della Norvegia\" (1752). Pontoppidan, in particolare, ne d\u00e0 una descrizione molto vivida e dettagliata: secondo lui il kraken sarebbe \"il pi\u00f9 grande e il pi\u00f9 impressionante animale del Creato e senz'alcun dubbio il mostro marino pi\u00f9 grande del mondo\", e avrebbe dimensioni tali che, quando parzialmente sommerso, potrebbe essere scambiato per un gruppo di piccole isole; con i suoi tentacoli, grandi come l'albero di una nave di medie dimensioni, sarebbe in grado di trascinare una caravella intera sul fondo del mare; attorno al kraken si raccoglierebbero tipicamente grandi banchi di pesci, quindi i pescatori locali avrebbero imparato a individuare e sfruttare la presenza della bestia per riempire le reti; non si tratterebbe di una creatura ostile, e la principale fonte di pericolo sarebbe rappresentata dalle forti onde e dai potenti gorghi che causerebbe emergendo o inabissandosi.\nSempre Pontoppidan tramanda un'informazione pervenutagli da parte di un prete di Bodsen, secondo il quale nel 1680 un giovane esemplare di kraken sarebbe rimasto intrappolato, morendo, fra le rocce del fiordo di Ulvangen, presso Alstahaug, e la sua carcassa in putrefazione, emanando un odore insopportabile, avrebbe costretto la gente locale ad evitare la zona. Un racconto simile viene riportato anche in \"The Naturalist's Library\", secondo cui un kraken morto sarebbe stato trascinato dalle onde fino all'imboccatura di una grotta a Muckle Roe (Shetland), intorno al 1780.\n1700 e 1800.\nUna creatura, che generalmente viene identificata con il kraken, \u00e8 annoverata da Linneo nella prima edizione del \"Systema Naturae\" (1735), dove il naturalista la classifica fra i cefalopodi con il nome scientifico di \"Microcosmus marinus\" (si noti che \"Microcosmus\" era un genere-ombrello sotto cui Linneo raggruppava \"creature dalla forma eterogenea\", quali anche, nell'ultima edizione dell'opera, il proteo e le amebe). Sempre Linneo, in un'altra opera del 1746, \"Fauna Suecica\", cita il \"Microcosmus marinus\", affermando che \u00e8 detto vivere nel mare di Norvegia, ma che lui non l'ha mai visto. Il kraken viene quindi citato nell'opera dello svedese Jacob Wallenberg \"Min son p\u00e5 galejan\" (\"Mio figlio sulla galera\", 1781), dove, riprendendo quanto scritto da Pontoppidan, aggiunge che \"Il kraken, anche detto pesce-granchio [...] non \u00e8 pi\u00f9 grande della larghezza della nostra \u00d6land\" (che \u00e8 di 16\u00a0km).\nLe storie di avvistamenti di kraken (o di cefalopodi giganti) continuarono fino almeno nel XIX secolo, quando giunsero all'orecchio del malacologo francese Pierre Denys de Montfort che, credendole reali, incluse la descrizione di due specie di piovre giganti nel suo trattato enciclopedico sui molluschi, \"Histoire Naturelle G\u00e9n\u00e9rale et Particuli\u00e8re des Mollusques\" (1802), che incontr\u00f2 per\u00f2 la derisione degli altri scienziati; Montfort pass\u00f2 il resto della sua vita tentando di dimostrare l'esistenza di tali creature, uno sforzo che non gli port\u00f2 altro che ridicolo e che stronc\u00f2 la sua carriera.\nInfluenza culturale.\nLa figura del kraken si \u00e8 ben attestata nel folclore, nella letteratura e nel cinema; raffigurato generalmente come polpo, calamaro o seppia gigante, o comunque come un mostro dotato di molti tentacoli, \u00e8 sovente rappresentato come una creatura ostile, sia come bestia malevolmente avversa all'uomo (specie nel cinema dell'orrore), sia come incarnazione della forza aggressiva e primordiale della natura, risvegliata dagli eccessi scientifici o esplorativi dell'uomo. Tipicamente, il kraken riposa sul fondo del mare e, una volta risvegliato, porta distruzione in superficie.\nLa sua figura \u00e8 particolarmente popolare in letteratura nel XIX secolo; appare infatti in romanzi di Walter Scott e Thomas Love Peacock, nonch\u00e9 in una poesia giovanile di Alfred Tennyson, \"The Kraken\", dove la creatura \u00e8 descritta come un mostro addormentato, destinato a riemergere alla fine del mondo (come il mitologico Mi\u00f0gar\u00f0sormr). Altre piovre giganti (non definite \"kraken\", per\u00f2) appaiono in diverse opere letterarie, come \"Ventimila leghe sotto i mari\" di Jules Verne, \"Moby Dick\" di Herman Melville e \"I lavoratori del mare\" di Victor Hugo. Nel legendarium tolkieniano, infine, ne \"La Compagnia dell'Anello\", una piovra gigante attacca la compagnia alle porte occidentali di Moria. \nPer quanto riguarda i fumetti, questa creatura compare ad esempio in \"Kraken\", una serie spagnola di Antonio Segura e Jordi Bernet, dove \u00e8 rappresentata come un mostro simile a una piovra che abita nei sotterranei di una metropoli del futuro, e nei fumetti Marvel della serie di Namor, dove un kraken \u00e8 al servizio di un avversario dell'eroe chiamato proprio Comandante Kraken.\nIn ambito cinematografico si ricorda invece la serie \"Pirati dei Caraibi\" (nello specifico i film \"La maledizione del forziere fantasma\" del 2006 e \"Ai confini del mondo\" del 2007), dove il kraken \u00e8 una piovra gigante che viene comandata da Davy Jones, e il film \"Scontro di titani\" (1981) con il suo \"remake\" \"Scontro tra titani\" (2010); in quest'ultimo, la frase di Zeus \"Liberate il kraken!\" ha dato vita a una serie di \"Internet meme\" di una certa popolarit\u00e0."}
{"id": "1580553", "revid": "1573940", "url": "https://it.wikipedia.org/wiki?curid=1580553", "title": "Scoloderus", "text": "Scoloderus \u00e8 un genere di ragni appartenente alla famiglia Araneidae.\nEtimologia.\nIl nome deriva probabilmente dal greco tardo ', \"sc\u00f2lops\", cio\u00e8 \"spina, aculeo\" e ', \"d\u00e8ros\", variante di , \"d\u00e8rma\", cio\u00e8 \"pelle\", per l'aspetto esteriore di pelle rugosa e spinosa.\nDistribuzione.\nLe cinque specie oggi note di questo genere sono state rinvenute in varie localit\u00e0 dell'America centrale e meridionale; due specie sono state reperite anche negli stati pi\u00f9 meridionali degli USA.\nTassonomia.\nA dicembre 2011, si compone di cinque specie:"}
{"id": "1580556", "revid": "131358", "url": "https://it.wikipedia.org/wiki?curid=1580556", "title": "FC Biel", "text": ""}
{"id": "1580558", "revid": "287204", "url": "https://it.wikipedia.org/wiki?curid=1580558", "title": "Il regno del drago d'oro", "text": "Il regno del drago d'oro \u00e8 un libro di Isabel Allende.\nAmbientazione.\nIl romanzo \u00e8 ambientato circa ai nostri tempi, anche se non viene specificato l'anno, inizialmente a New York, e successivamente in India, a New Delhi. Infine a Tunkhala, in Tibet.\nTrama.\nQuesta altra avventura di Alex parla del monaco lama Tensing, il principe Dil Bahadur e naturalmente Nadia e Alexander che devono affrontare la setta dello scorpione e lo Specialista misterioso.\nTensing e Dil Bahadur, due monaci, stanno scalando le montagne dell'Himalaya per raggiungere la terra degli yeti, una specie a rischio di estinzione per colpa dell'acqua avvelenata.\nA New york intanto Kate e Alexander sono arrivati all'aeroporto dall'Amazzonia.\nQuando Alex, tornato a casa sua in California, scopre di un nuovo reportage della nonna, la supplica di andare con lei nel Regno Proibito e lei accetta.\nRincontra la sua amica Nadia dalla nonna e poi partono per Nuova Delhi dove incontrano Tex Armadillo, un tipo che non convince per niente Aquila e Giaguaro (sarebbero Nadia e Alexander mentre tra di loro si chiamano cos\u00ec dopo aver scoperto i loro poteri di animali della foresta). Dopo che Alexander viene colpito dalla povert\u00e0 di Nuova Delhi,\nAlex e Nadia vanno a visitare una roccaforte indiana, e, scendendo nelle segrete, scoprono Tex Armadillo insieme alla malavita indiana: La Setta dello Scorpione.\nPartono finalmente per la loro destinazione, il Regno Proibito, dove incontrano la loro guida Wandgi e osservano Judit Kinsky, una ragazza che aveva la loro stessa destinazione ed il loro stesso obbiettivo, amata dal popolo tibetano dato che si era informata precedentemente di loro e conosceva non poco i loro modi di fare (pi\u00f9 in la si scopr\u00ec che fece lo stesso il protagonista, Alex).\nWandgi gli mostra la capitale, Tunkhala, e poi vanno a visitare il re. \nIntanto il Collezionista sta tramando con lo Specialista per rubare il drago d'oro, simbolo del Regno Proibito.\nLe peripezie saranno innumerevoli, ma la posta in palio \u00e8 molto alta: ne va della reputazione e dell'armonia di un pacifico popolo."}
{"id": "1580559", "revid": "339392", "url": "https://it.wikipedia.org/wiki?curid=1580559", "title": "Museo storico dell'aeronautica di Vigna di Valle", "text": ""}
{"id": "1580563", "revid": "125893430", "url": "https://it.wikipedia.org/wiki?curid=1580563", "title": "Julie Walters", "text": "Vincitrice di un Golden Globe, sei Premi BAFTA, due Premi Emmy e un Olivier Award, ha ricevuto una candidatura all'Oscar alla miglior attrice per \"Rita, Rita, Rita\" e una seconda candidatura ai premi Oscar come migliore attrice non protagonista per \"Billy Elliot\". \u00c8 nota anche per il ruolo di Molly Weasley nella saga di film fantasy di \"Harry Potter\".\nBiografia.\nJulia Mary Walters nasce a Smethwick, vicino a Birmingham, figlia di Mary Bridget (il cui cognome da ragazza era per\u00f2 O'Brien), di origini irlandesi, impiegata in un ufficio postale, e Thomas Walters, muratore e decoratore. La Walters frequenta nel suo paese di nascita l'istituto femminile Holly Lodge Grammar School finch\u00e9 al sesto anno le viene chiesto di lasciare la scuola. Lavora fino a diciotto anni come infermiera al Queen Elizabeth Hospital di Birmingham, dove incontra e si innamora follemente di quello che diventa il suo primo fidanzato, che successivamente lascia per recarsi a Manchester a studiare sociologia.\nLa Walters decide dunque di rinunciare alla carriera di infermiera per diventare attrice e vivere a Manchester con il fidanzato: si iscrive perci\u00f2 al corso di recitazione dell'attuale Manchester Metropolitan University con Pete Postlethwaite e d\u00e0 inizio alla sua carriera di attrice. Il suo primo ruolo di successo avviene incontrando l'attrice Victoria Wood: le due lavorano insieme per la prima volta nel 1978, in una revisione teatrale di \"In At The Death\", e successivamente nell'adattamento televisivo di \"Talent\", una commedia scritta dalla stessa Wood.\nNel 1982 viene realizzata inoltre una serie televisiva scritta apposta per loro, \"Wood and Walters\", sulla rete Granada Television, e le due continuano a lavorare spesso insieme nel corso degli anni. In particolare uno dei ruoli per cui la Walters diviene pi\u00f9 celebre \u00e8 quello di Mrs. Overall, nello spettacolo \"Acorn Antiques\", una parodia delle soap opera scritta dalla stessa Wood. Di questa viene realizzato un musical e la Walters riceve una nomination all'Olivier Award per la sua interpretazione.\nLa Walters lavora in diversi teatri, sia nel cabaret che nelle commedie, prima del debutto su un palcoscenico londinese in \"Educating Rita\", accanto a Michael Caine, con il quale gir\u00f2 anche il film tratto dalla commedia: \"Rita, Rita, Rita\", per il quale vinse un BAFTA alla migliore attrice protagonista, un Golden Globe per la migliore attrice in un film commedia o musicale e fu candidata all'Oscar alla miglior attrice. Nel 1991 recita accanto a Liza Minnelli in \"Stepping Out\", e in quello stesso anno viene realizzato il primo speciale televisivo che la vede protagonista, \"Julie Walters and Friends\", scritto con il contributo di Victoria Wood e Alan Bennett.\nLa Walters riceve numerosi premi nel corso della sua carriera, inoltre nel 1999 viene nominata Ufficiale dell'Ordine dell'Impero Britannico e nel 2008 Commendatore dell'Ordine dell'Impero Britannico. Nel 2001 vince un Laurence Olivier Award per la sua interpretazione in \"All My Sons\" di Arthur Miller, oltre alla seconda nomination all'Oscar della sua carriera per il film \"Billy Elliot\" (per questo ruolo vince anche un BAFTA come miglior attrice non protagonista).\nLa consacrazione presso il grande pubblico avviene, oltre che con \"Billy Elliot\", per il ruolo di Molly Weasley in tutti i film della serie Harry Potter, e per il ruolo di co-protagonista, accanto a Helen Mirren, nella commedia \"Calendar Girls\". Nel 2006 arriva quarta nel sondaggio inglese sulle 50 maggiori Star, quattro posizioni sopra l'amica e collega Victoria Wood. Nello stesso anno recita nuovamente accanto al \"figlio\" Rupert Grint (che interpreta Ron Weasley nei film di Harry Potter) nel film \"In viaggio con Evie\", e viene pubblicato il suo primo romanzo \"L'albero di Maggie\".\nSuccessivamente \u00e8 protagonista di alcuni spot pubblicitari, come la campagna natalizia del 2007 promossa dall'ASDA, lo spot del videogioco \"Brain Training\" e una campagna contro il fumo. Nel 2008 esce il suo ultimo film, la versione cinematografica del musical \"Mamma Mia!\", seconda performance musicale della sua carriera dopo Acorn Antiques. Nel 2009 ricever\u00e0 una \"Walk of Star\" sulla Broad Street di Birmingham, riservata a coloro che hanno dato un significativo contributo nello sviluppo di una delle arti dello spettacolo (musica, cinema, letteratura, teatro, ecc).\nVita privata.\nDopo una relazione con l'attore Pete Postlethwaite, si \u00e8 sposata nel 1997 con il poliziotto Grant Roffey: i due hanno una figlia, Maisie Mae Roffey, nata nel 1988, e vivono in un casale del West Sussex.\nNel 2020 ha annunciato che nel 2018 le \u00e8 stato diagnosticato un carcinoma del colon-retto, ma che grazie ad interventi chirurgici e chemioterapia il cancro era in remissione. A causa della malattia dovette rinunciare a girare diverse scene del film \"Il giardino segreto\", oltre che presenziare alla prima di \"Mamma Mia! Ci risiamo\".\nDoppiatrici italiane.\nNelle versioni in italiano dei suoi film, Julie Walters \u00e8 stata doppiata da:\nDa doppiatrice \u00e8 sostituita da:"}
{"id": "1580564", "revid": "599013", "url": "https://it.wikipedia.org/wiki?curid=1580564", "title": "J\u00f3zsef Varga", "text": "Carriera.\nHa militato nell'\u00dajpest FC e nella Nazionale ungherese, collezionando 31 partite e 1 gol, e fece parte alle spedizioni mondiali del 1982 in Spagna e del 1986 in Messico."}
{"id": "1580570", "revid": "1699816", "url": "https://it.wikipedia.org/wiki?curid=1580570", "title": "Il terrore di Frankenstein", "text": "Il terrore di Frankenstein (\"The Ghost of Frankenstein\"), anche noto in Italia come Il fantasma di Frankenstein, \u00e8 un film diretto dal regista Erle C. Kenton nel 1942.\nLa pellicola horror fantascientifica si riallaccia alla celebre trilogia cinematografica ispirata al romanzo di Mary Shelley e costituita dai film \"Frankenstein\" (1931), \"La moglie di Frankenstein\" (1935) e \"Il figlio di Frankenstein\" (1939).\nTrama.\nNel 1901 gli abitanti del villaggio dei Frankenstein sentono di essere vittime di una maledizione e incolpano di tutte le loro sventure il mostro di Frankenstein. Il sindaco del paese acconsente, per placare l'ira popolare, che la popolazione distrugga il castello del barone Frankenstein facendolo saltare in aria con della dinamite. Giunti in loco, gli abitanti si accorgono della presenza di Ygor al castello, miracolosamente sopravvissuto allo scontro precedente con Wolf Frankenstein che gli aveva sparato. Mentre il castello crolla sotto i colpi dei popolani, egli ritrova il mostro nel sotterraneo, liberandolo dal blocco di zolfo dove era incastrato. I due fuggono prima che il maniero esploda del tutto. Ygor decide di portare la creatura, ora molto indebolita, dal secondo figlio del barone creatore del mostro, un rinomato neurochirurgo che risiede nella vicina cittadina di Visaria.\nLudwig, il secondogenito di Henry Frankenstein, prima rifiuta sdegnato ogni richiesta di aiuto di Ygor, ma, dopo che gli appare il fantasma del genitore, decide di riparare all'errore del padre e di dare alla creatura un nuovo cervello. L'idea \u00e8 quella di utilizzare il cervello del dottor Kettering, primo assistente di Ludwig e vittima del mostro, ma Ygor si offre volontario per potersi unire alla creatura alla quale \u00e8 legato. Lo scienziato si rifiuta, ma un suo collega vuole invece farlo, convinto anche dal diabolico Ygor.\nIl cervello di Ygor viene cos\u00ec trasferito nel corpo del Mostro, e si rivela subito nella sua natura malvagia, perch\u00e9, godendo del nuovo corpo, inizia a commettere crimini e omicidi. Alla fine per\u00f2, dopo essersi confrontato con Ludwing ed Erik Ernst, Ygor-Frankenstein, diventato cieco a causa di un effetto collaterale del trapianto di cervello, brucer\u00e0 vivo nel laboratorio in fiamme.\nProduzione.\nDopo avere interpretato la creatura in tre film, Boris Karloff non volle tornare ancora nei panni del mostro, e quindi il ruolo fu affidato a Lon Chaney Jr., figlio del grande Lon Chaney, gi\u00e0 celebre per il ruolo di Larry Talbot in \"L'uomo lupo\". La regia del film venne affidata dalla produzione a un onesto artigiano del cinema, Erle C. Kenton, che lavor\u00f2 coadiuvato dallo scenografo Jack Otterson. Come sar\u00e0 pi\u00f9 evidente nei successivi film del ciclo, il mostro \u00e8 sempre pi\u00f9 un oggetto, strumento senza personalit\u00e0, privo delle sfaccettature e delle sfumature che gli donavano l'interpretazione di Karloff.\n\"Il terrore di Frankenstein\" segn\u00f2 l'ultima apparizione del mostro come protagonista di un film della serie dei Mostri della Universal. A partire dal successivo film, \"Frankenstein contro l'uomo lupo\" (nel quale Lugosi interpreta il mostro di Frankenstein mentre Chaney Jr. riprende il ruolo del licantropo), e in tutte le pellicole restanti della serie Universal, il mostro sar\u00e0 solo comprimario nel cast insieme a varie altre creature.\nA dispetto del fatto che il personaggio di Ygor era stato apparentemente ucciso al termine de \"Il figlio di Frankenstein\", nel film viene rivelato che era stato solo ferito dai colpi sparatigli da Wolf Frankenstein. Inoltre, non viene mai fatta menzione del secondogenito del Dr. Frankenstein originale ne \"Il figlio di Frankenstein\". Ludwig dichiara di aver sempre vissuto nei pressi di Visaria, ma non viene spiegato perch\u00e9 solo Wolf sia stato cresciuto in Inghilterra. Altra incongruenza avviene quando il cervello di Ygor viene trapiantato nel mostro; la creatura inizia a parlare con la voce di Ygor, come se il tono e la conformazione della stessa dipendessero dal cervello e non dalle corde vocali.\n\"Il terrore di Frankenstein\" fu il film che segn\u00f2 il definitivo passaggio della serie di Frankenstein (e dei mostri della Universal) nella categoria dei \"B-movie\", con notevoli riduzioni di budget e scadimento delle sceneggiature.\nIl titolo originale del film, \"The Ghost of Frankeinstein\" (\"Il fantasma di Frankenstein\"), si riferisce al fatto che nella storia a un certo punto appare il fantasma del Dr. Henry Frankenstein, creatore originale del mostro. Il fantasma \u00e8 interpretato dallo stesso Cedric Hardwicke, interprete anche di Ludwig, essendo Colin Clive, l'attore originario che aveva interpretato Frankenstein nel primo film del 1931, prematuramente scomparso a soli 37 anni qualche anno prima.\nDistribuzione.\nEdizioni home video.\nEdizione italiana.\nNell'edizione in DVD della Universal il doppiaggio italiano \u00e8 completamente rifatto, cos\u00ec come nel Blu-ray Disc della stessa casa. Solo il DVD prodotto dalla Sinister Film contiene ancora il doppiaggio originale. L'edizione italiana originale fu tuttavia privata di alcune scene - probabilmente per censura - che di conseguenza non furono doppiate.\nCritica.\nFantafilm scrive che si tratta di una pellicola \"ingiustamente sottovalutata\", ma anche che \"conclusa la splendida trilogia interpretata da Boris Karloff (...), per Frankenstein e per la mitica \"Creatura\" inizia l'era della decadenza. Il mostro (...) perde ogni sofferta connotazione psicologica per trasformarsi, d'ora in poi, in un bruto automa, privo di intelligenza e di sentimenti, con un peso narrativo sempre pi\u00f9 marginale.\""}
{"id": "1580572", "revid": "253269", "url": "https://it.wikipedia.org/wiki?curid=1580572", "title": "Antonio Sabato", "text": "Carriera.\nEsord\u00ec sul grande schermo in \"Grand Prix\", film di John Frankenheimer del 1966. \u00c8 noto soprattutto per aver interpretato molti film del genere Spaghetti western e poliziottesco. Nel 1984 si trasfer\u00ec negli Stati Uniti, a Los Angeles.\nDopo ruoli di scarso rilievo sul grande schermo, prefer\u00ec partecipare a varie produzioni televisive. \u00c8 padre di Antonio Sab\u00e0to Jr., anche lui attore, con una carriera sviluppatasi prevalentemente negli Stati Uniti. \n\u00c8 morto il 10 gennaio 2021 a causa del COVID-19."}
{"id": "1580575", "revid": "18214", "url": "https://it.wikipedia.org/wiki?curid=1580575", "title": "Numero primo fortunato", "text": ""}
{"id": "1580576", "revid": "2075278", "url": "https://it.wikipedia.org/wiki?curid=1580576", "title": "Nippon Television", "text": "La \u00e8 una emittente televisiva privata avente sede a Shiodome, nel distretto di Shimbashi, all'interno del quartiere speciale di Minato a Tokyo. Fa parte del un gruppo di propriet\u00e0 della societ\u00e0 editrice del quotidiano conservatore Yomiuri Shimbun. \u00c8 conosciuta anche col nome di , abbreviata talvolta in , o \"NTV\".\nStoria.\nIl 28 agosto 1953, Nippon TV ha cominciato la sua messa in onda televisiva come prima emittente commerciale, ed il 10 settembre 1960 ha cominciato a trasmettere a colori. Il 1\u00ba aprile 1966, la Nippon TV cre\u00f2 la Nippon News Network (NNN), e la Nippon Television Network System (NNS) nel 1973. Nel 1985, la Nippon TV complet\u00f2 uno studio a New York. Nel luglio del 2003, il logo della Nippon TV cambi\u00f2 da Nippon TV a Nittele. Il 29 febbraio 2004, il quartier generale venne portato da Kojimachi a Shiodome."}
{"id": "1580580", "revid": "767487", "url": "https://it.wikipedia.org/wiki?curid=1580580", "title": "Sebasti\u00e1n Taborda", "text": ""}
{"id": "1580582", "revid": "104265", "url": "https://it.wikipedia.org/wiki?curid=1580582", "title": "Tassazione per trasparenza", "text": "Per tassazione per trasparenza si intende quel regime di tassazione dei redditi per mezzo del quale il soggetto possessore dei redditi diventa trasparente (ossia su di lui non sorgono obbligazioni tributarie) per il Fisco.\nIl soggetto trasparente rimane comunque responsabile in solido con i soci/associati per le obbligazioni tributarie nascenti dall'attribuzione del reddito da esso prodotto a questi.\nRegime opzionale.\nLe societ\u00e0 di capitali partecipate da altre societ\u00e0 di capitali per un minimo del 10% fino ad un massimo del 50% secondo l'art. 115 TUIR (D.p.r. 22 dicembre 1986 n.917), in presenza di determinati requisiti, possono optare per la cosiddetta tassazione per trasparenza. In pratica la societ\u00e0 pu\u00f2 chiedere, con un apposito modello da inviare telematicamente all'Agenzia delle Entrate, che il reddito non venga tassato in capo a se stessa, ma che venga attribuito, proporzionalmente alla quota di partecipazione o, pi\u00f9 precisamente, nella misura pari alla percentuale di partecipazione agli utili di ciascun socio. Anche le societ\u00e0 a responsabilit\u00e0 limitata partecipate da persone fisiche possono chiedere la \"tassazione per trasparenza\".\nAffinch\u00e9 una societ\u00e0 di capitali, eccetto le societ\u00e0 a responsabilit\u00e0 limitata, possa optare per tale regime \u00e8 necessario che abbia una definita compagine sociale ovvero che i soci siano rappresentati solamente da societ\u00e0 di capitali, societ\u00e0 cooperative e societ\u00e0 di mutua assicurazione, ed ognuno di essi abbia una partecipazione agli utili e al diritto di voto per una percentuale compresa tra il 10% ed il 50%. Inoltre, necessariamente, il numero dei soci deve essere compreso tra 2 e 10, estremi inclusi.\nLe societ\u00e0 a responsabilit\u00e0 limitata possono optare per il regime della trasparenza fiscale quando congiuntamente:\nNon applicabilit\u00e0.\nL'esercizio dell'opzione non \u00e8 comunque consentito nei casi in cui:\nRegime obbligatorio.\nIl regime di trasparenza fiscale \u00e8 quello naturale (e non derogabile) per i soggetti indicati nell'art. 5 del TUIR:\nEccezioni di opponibilit\u00e0 del socio.\nIn materia di eccezioni opponibili dal socio nei casi di trasparenza fiscale, \u00e8 legittimo contestare la pretesa avanzata da parte dell'Ufficio quando il socio dimostra di essere titolare apparente di un reddito mai conseguito, ovvero provare di non aver percepito redditi di partecipazione in presenza di un utile fittizio frutto di abusi commessi dagli amministratori. \nA ci\u00f2 si aggiunga che tale principio \u00e8 stato recepito dalla decisione n\u00b0 134/2009 della Commissione Tributaria Provinciale di Napoli, sulla scorte della quale \u00e8 stato stabilito che la trasparenza deve essere vagliata alla luce della capacit\u00e0 contributiva, atteso che se il presupposto dell'Irpef \u00e8 rappresentato da possesso dei redditi (art. 1 e art. 6 del Tuir), la menzionata regola della trasparenza fiscale opera solo se gli utili sono stati effettivamente e realmente conseguiti dalla societ\u00e0 e percepiti, di riflesso, a favore del socio. \nSotto un altro profilo sollevato dai giudici napoletani, questi ultimi hanno voluto \u2013 nell'ottica di dichiarare annullabile l'avviso di accertamento notificato al socio \u2013 estendere l'applicazione del principio di \u201cequit\u00e0 fiscale\u201d presente nell'art. 6 del D.P.R. 633/72, laddove in taluni casi (ad esempio transazioni poste in essere con la Amministrazione pubblica) il pagamento dell'imposta pu\u00f2 essere rinviato all'effettivo conseguimento dell'importo del corrispettivo."}
{"id": "1580584", "revid": "767487", "url": "https://it.wikipedia.org/wiki?curid=1580584", "title": "Ursus nella terra di fuoco", "text": "Ursus nella terra di fuoco \u00e8 un film peplum del 1963 diretto da Giorgio Simonelli e centrato sulla figura di Ursus.\nTrama.\nIl re Lotar e i suoi consiglieri Amilcare e Mila hanno propositi di conquista nei confronti di popolazioni protette dal prode Ursus.\nUsando come pretesto un incidente accaduto alla figlia Diana, Lothar cerca di togliere di mezzo Ursus facendolo catturare da dei giganti con cui l'eroe ingaggia una dura lotta.\nDurante il combattimento un terremoto seppellisce Ursus, Amilcare allora uccide il re per usurparne il trono, e per autocelebrarsi proclama un torneo di guerrieri in cui il favorito \u00e8 il suo campione, un valoroso guerriero di nome Lero.\nLero stravince tutti i duelli ma alla fine si fa avanti un concorrente mascherato che lo sconfigge, il guerriero mascherato \u00e8 ovviamente Ursus e viene catturato dal re insieme a Diana.\nAlla fine Ursus riuscir\u00e0 a liberarsi e con l'aiuto degli dei eliminer\u00e0 il sovrano."}
{"id": "1580588", "revid": "124743407", "url": "https://it.wikipedia.org/wiki?curid=1580588", "title": "Horst Hrubesch", "text": "\u00c8 il miglior marcatore dell'Amburgo nelle coppe europee, con 20 reti.\nCarriera.\nGiocatore.\nClub.\nHa militato in varie squadre della Bundesliga: , e , oltre che nello . Ha tuttavia legato il periodo migliore della sua carriera all'Amburgo, squadra con la quale ha raggiunto la finale della Coppa dei Campioni nel 1980 (sconfitta contro i detentori del ), la finale della Coppa UEFA nel 1982 (persa contro gli svedesi dell') ed ha vinto da capitano la Coppa dei Campioni 1982-83, battendo in finale la . Con il club biancorosso ha vinto anche la classifica cannonieri della Bundesliga nel 1981-82.\nNazionale.\nApprodato relativamente tardi nel giro della nazionale tedesca nazionale tedesca nel 1980, a seguito delle sue buone prestazioni con l'Amburgo, conta 21 presenze e 6 reti totali con la maglia delle rappresentativa. Fu in particolare decisivo nella vittoria degli Europei 1980, segnando una doppietta al Belgio nella finale disputatasi a Roma.\nConvocato anche ai Mondiali 1982, segn\u00f2 la rete della vittoria all'Austria nel primo turno; nella semifinale contro la Francia trasform\u00f2 il tiro di rigore che valse il passaggio del turno. Subentr\u00f2 inoltre al 62' nella finale persa a Madrid contro l'Italia, che rimase l'ultima sua apparizione con la maglia della sua nazionale.\nAllenatore.\nDopo essersi ritirato, allen\u00f2 dal 1\u00ba luglio 1986 al 14 settembre 1987 il Rot-Weiss Essen, il 1\u00ba luglio 1988 al 30 giugno 1989 ha allenato il Wolfsburg. Dal 1\u00ba luglio 1990 \u00e8 vice allenatore di Ernst Happel al Swarovski Tirol. Il 1\u00ba gennaio 1992 Happel lascia la squadra per diventare commissario tecnico dell'Austria, e gli viene affidata la squadra. Il 31 maggio 1992 lascia il club. Dal 4 gennaio 1993 al 26 giugno 1993 ha allenato l'Hansa Rostock. Dal 19 novembre 1994 al 24 febbraio 1995 ha allenato i tedeschi del Dinamo Dresda. Dal 1\u00ba luglio 1997 al 9 settembre 1997 ha allenato i turchi del Samsunspor.\nIl 22 aprile 1999 \u00e8 stato nominato allenatore della selezione Under-19 tedesca. Lascia la guida l'8 maggio 2000 per diventare vice allenatore della Germania, sotto la guida di Erich Ribbeck. Il 20 giugno lasciano entrambi la guida della nazionale tedesca. Il 1\u00ba luglio 2006 diventa allenatore della selezione Under-18 tedesca. Il 1\u00ba luglio 2007 lascia la guida per passare di nuovo alla selezione Under-19 tedesca. Il 1\u00ba luglio 2008 fa un altro cambio di selezione e passa all'Under-20.\nIl 5 novembre 2008 diventa allenatore interim della selezione Under-21 al posto dell'esonerato Dieter Eilts. Il 30 giugno 2009 lascia la selezione Under-21. L'11 novembre 2009 lascia l'Under-20 per passare all'Under-19 per la terza volta. Il 1\u00ba luglio 2010 ritorna all'Under-18. Il 1\u00ba luglio 2011 ritorna per la quarta e ultima volta alla guida dell'Under-19. Il 1\u00ba luglio 2012 scende di nuovo di categoria annua e guida l'Under-18. Il 1\u00ba luglio 2013 \u00e8 allenatore dell'Under-21. Il 20 marzo 2014 diventa anche allenatore interim dell'Under-18 al posto di Christian Ziege passato alla guida del SpVgg Unterhaching.\nStatistiche.\nCronologia presenze e reti in nazionale.\n "}
{"id": "1580595", "revid": "1342360", "url": "https://it.wikipedia.org/wiki?curid=1580595", "title": "Elvi Pianca", "text": "Carriera.\nInizia la sua carriera nelle giovanili del Vittorio Veneto, dove esordisce in prima squadra nel campionato di serie D 1967-68. Viene ceduto al del presidente Borghi, dove per\u00f2 non riuscir\u00e0 mai ad esordire in prima squadra, venendo ripetutamente ceduto in prestito a , Sottomarina e Ignis Varese. Nel 1973 si trasferisce alla Casertana in Serie C.\nNel 1974 passa alla , dove vive indubbiamente la parte migliore della sua carriera. In quasi sei stagioni in amaranto gioca 161 partite di campionato e segna 39 gol. A Reggio Calabria diviene presto un idolo per la tifoseria amaranto, che ancora oggi lo ricorda col soprannome di \"u rrussu\" (\"il rosso\" in reggino) a causa della sua folta capigliatura rossa, oltre che per le sue doti tecniche.\nIn quegli anni al \"Comunale\" (l'attuale \"Granillo\") si cantava: \"E quando il ciel si schiarir\u00e0 il rosso Pianca segner\u00e0. Bandiere al vento metteremo e tutti in coro griderem: Pianca-gol!\".\nNel mercato di riparazione di ottobre del 1979 viene acquistato dall' neopromosso in Serie A, dove colleziona 15 presenze (esordio il 6 gennaio 1980 in occasione del pareggio interno col ), siglando 4 reti (fra cui una doppietta alla Fiorentina) nel campionato di Serie A 1979/1980. Tuttavia al termine della stagione, nonostante il rendimento non disprezzabile, viene ceduto al in serie B, dove per\u00f2 disputa solo pochi incontri e chiude la sua carriera ad alti livelli.\nLa sua carriera non prosegu\u00ec bene come si era immaginato probabilmente a causa del suo carattere anarchico e ribelle, avezzo alla ribellione ed alla discontinuit\u00e0.\nDopo il ritiro da calciatore, ha allenato per tre stagioni il Vittorio Veneto in Interregionale.\nNel 1988 ha partecipato alla fondazione di una squadra di vecchie glorie dal nome \"A.C. Vecchie Stelle\".\nIn carriera ha collezionato complessivamente 15 presenze e 4 reti in Serie A e 5 presenze in Serie B."}
{"id": "1580597", "revid": "311148", "url": "https://it.wikipedia.org/wiki?curid=1580597", "title": "Mass Effect", "text": "Mass Effect \u00e8 un videogioco action RPG del 2007, sviluppato da BioWare e pubblicato da Microsoft Games Studios per Xbox 360 e Microsoft Windows. Nel dicembre del 2012 \u00e8 uscita anche una versione per PlayStation 3, pubblicata da Electronic Arts come parte della \"Mass Effect Trilogy\".\nIl gioco si svolge nell'anno 2183 d.C., con il giocatore che assume il ruolo di un soldato umano di \u00e9lite, il comandante Shepard, che esplora la galassia su una nave stellare, la \"Normandy\".\nA gennaio 2010 \u00e8 stato pubblicato il primo seguito del gioco, \"Mass Effect 2\", mentre \"Mass Effect 3\", capitolo conclusivo della trilogia riguardante Shepard, \u00e8 uscito il 9 marzo 2012.\nTrama.\nIl gioco non ha una trama lineare, pertanto la cronologia degli eventi narrati pu\u00f2 variare a seconda delle scelte del giocatore.\n2183: gli esseri umani sono in grado di viaggiare nella Via Lattea grazie ad una tecnologia aliena scoperta per caso durante l'esplorazione di Marte. Scoprono il portale galattico di Caronte ed entrano in contatto con numerose specie aliene, fondano colonie su mondi lontani e lottano per ritagliarsi un posto importante nello scacchiere interstellare, il cui fulcro politico \u00e8 un'enorme stazione spaziale nota come Cittadella. Sulla Cittadella si riunisce il Consiglio, un governo i cui componenti provengono dalle tre razze politicamente e militarmente pi\u00f9 rilevanti (asari, salarian e turian): alle altre specie degne di essere consultate, tra cui gli umani, \u00e8 riservata un'ambasciata.\nLa nave spaziale \"Normandy\", comandata dal capitano David Anderson e dal suo secondo in comando, il comandante Shepard, \u00e8 incaricata di recuperare una sonda prothean trovata su Eden Prime, una colonia umana: un ritrovamento potenzialmente rivoluzionario, dato che i prothean sono la razza aliena estinta i cui manufatti trovati su Marte, anni prima, hanno permesso all'umanit\u00e0 di lasciare il sistema solare. Per assistere la razza umana durante l'importante missione il Consiglio della Cittadella invia Nihlus, uno Spettro (contrazione di \"specialista tattica e ricognizione\") turian. La missione \u00e8 ben presto compromessa dal fatto che il pianeta si trova sotto attacco da parte di una razza di creature artificiali note come geth, alla cui guida c'\u00e8 un'enorme e misteriosa nave aliena. Shepard viene mandato sul pianeta con il tenente Kaidan Alenko e il caporale Jenkins, mentre Nihlus entra in azione per contro proprio; Jenkins viene ucciso immediatamente dopo lo sbarco e Nihlus incontra lo stesso fato, poco dopo, per mano di un altro Spettro turian, Saren, che apparentemente guida l'assalto dei geth. Su Eden Prime Shepard e Kaidan incontrano l'artigliere capo Ashley Williams, con l'aiuto della quale riescono a impedire la distruzione totale della colonia. Prima di essere recuperato dalla Normandy, per\u00f2, Shepard riesce a raggiungere la sonda, che improvvisamente si attiva e proietta una visione nella sua mente: la visione, piuttosto confusa, riguarda la distruzione di alcuni organici da parte di un esercito di macchine simili ai geth.\nDopo il risveglio di Shepard nell'infermeria della nave, la Normandy si dirige sulla Cittadella e, grazie alla mediazione dell'ambasciatore umano Udina, Anderson e Shepard riescono ad ottenere un'udienza in Consiglio: l'obiettivo \u00e8 dimostrare il tradimento di Saren perch\u00e9 sia privato del suo status privilegiato di Spettro; ma l'Alleanza non ha prove sufficienti a supporto della loro tesi, e anche durante un'indagine dell'SSC (il servizio di sicurezza della Cittadella) non emergono particolari rilevanti. L'agente dell'SSC Garrus Vakarian \u00e8 per\u00f2 in grado di indirizzare Shepard da una quarian, Tali'Zorah nar Rayya, che grazie ad alcune informazioni in suo possesso potrebbe dimostrare la colpevolezza di Saren. Rintracciata e interrogata, la quarian rivela di aver ottenuto dal nucleo di memoria di un geth la registrazione di una conversazione tra Saren e la Matriarca Benezia riguardante la vittoria dei Geth su Eden Prime; nella registrazione, inoltre, si fa riferimento anche ad un \"Condotto\" che sarebbe la chiave per il ritorno di una leggendaria specie di macchine intelligenti chiamate Razziatori, ritenuti i responsabili dell'estinzione dei prothean. In una nuova udienza il Consiglio non pu\u00f2 che revocare lo status di Spettro a Saren e, inoltre, nomina Shepard tra gli Spettri, primo umano in assoluto. Il capitano Anderson cede quindi il comando della Normandy a Shepard, che insieme a Kaidan, Ashley, Garrus, Tali e (opzionalmente) il mercenario krogan Urdnot Wrex parte alla ricerca dell'ex-Spettro e di indizi sui Razziatori o sul Condotto.\nSul pianeta Therum, Shepard riesce a rintracciare l'archeologa asari Liara T'Soni, figlia della Matriarca Benezia che, pur non avendo informazioni sulle azioni di sua madre, per i suoi poteri biotici e per la sua profonda conoscenza dei prothean viene reclutata in squadra. Sulla colonia umana Feros riesce a trovare il Thorian, un'arcaica creatura vegetale gigante in possesso di informazioni su Saren, da cui ottiene il Cifratore, che gli permette di comprendere meglio le visioni della sonda recuperata su Eden Prime. Sul pianeta Noveria trova la Matriarca Benezia e scopre una potente arma in possesso di Saren: la possibilit\u00e0 di controllare la mente altrui attraverso la Sovereign, la nave da guerra che ha guidato l'attacco ad Eden Prime. Apprende, inoltre, che Benezia ha estorto dalla regina dei rachni, una specie aliena estinta ma riportata in vita su Noveria, la posizione del portale galattico Mu, da cui \u00e8 possibile raggiungere il pianeta su cui \u00e8 situato il Condotto.\nSu Virmire, infine, pianeta dal quale un'unit\u00e0 di infiltrazione Salarian ha inviato una richiesta di soccorso, si scopre che Saren sta cercando una cura per la genofagia dei krogan (un'alterazione genetica che inibisce quasi completamente la procreazione) e che ha intenzione di servirsene per creare un esercito di invincibili guerrieri di questa specie da affiancare ai suoi alleati geth; quando Wrex (se presente nella squadra) viene a sapere della cura \u00e8 in disaccordo con la decisione di distruggere la base, e Shepard pu\u00f2 alternativamente convincerlo oppure ucciderlo. L'assalto alla base di ricerca consta nell'azione della squadra di Shepard e di due squadre salarian, utilizzate come diversivo, guidate dal capitano Kirrahe e da uno tra Kaidan e Ashley.\nShepard, una volta entrato nella base, trova un'altra sonda prothean che trasferisce ulteriori informazioni nella sua mente, e ha l'opportunit\u00e0 di comunicare con la nave di Saren, che si rivela essere essa stessa un Razziatore. La Sovereign rivela quindi al comandante la storia dei Razziatori: questi rimangono inerti al di fuori della galassia, aspettando per millenni che la vita organica si sviluppi, scopra i portali galattici e la Cittadella (costruiti da loro) e si espanda nella galassia sui binari da loro prefissati. Una volta che le civilt\u00e0 organiche hanno raggiunto un certo livello di evoluzione, i Razziatori entrano in azione e annientano qualsiasi forma di vita avanzata: l'estinzione dei prothean ha quindi fatto parte di un ciclo galattico iniziato milioni di anni prima. La Sovereign chiude la comunicazione e invia dei rinforzi geth alla base, comandati da Saren. Saren, trovandosi faccia a faccia con Shepard, rivela le sue intenzioni: salvare tutte le forme di vita organiche instaurando un'alleanza con i Razziatori. Sottomissione in cambio di salvezza. Dopo un veloce quanto inconcludente combattimento con Saren, Shepard si trova a dover fuggire da Virmire per l'inarrestabile avanzata dei geth. Non avendo il tempo di salvare sia le squadre di infiltrazione guidate da Kirrahe sia i soldati che ha lasciato ad armare e proteggere la bomba nucleare con cui distruggere la base, il comandante \u00e8 costretto ad abbandonare uno tra Ashley e Kaidan.\nAl suo ritorno sulla Normandy il comandante, grazie alle nuove informazioni ottenute dalla sonda e alla competenza in materia di prothean di Liara T'Soni, riesce a localizzare il Condotto su un pianeta periferico di nome Ilos, raggiungibile attraverso il portale Mu; ma ancora una volta il Consiglio non gli crede, sottovaluta il pericolo rappresentato da Saren e, con la complicit\u00e0 di Udina, costringe l'eroe a restare sulla Cittadella, temendo che una sua azione nei Sistemi Terminus (citazione di Terminus, pianeta dalla serie di romanzi di Isaac Asimov \"Ciclo della Fondazione\"), ove \u00e8 collocato il portale Mu, possa scatenare un conflitto galattico. Shepard, con l'appoggio del solo capitano Anderson (oltre a quello della propria squadra), riesce comunque a partire alla volta di Ilos e, giunto sul luogo, esplorando le rovine di quella che un tempo era una citt\u00e0 prothean trova una IV (intelligenza virtuale, un ologramma che funge da interfaccia con un vasto database) chiamata Vigil che gli rivela importanti informazioni sulla Cittadella: questa in realt\u00e0 non \u00e8 altro che un enorme portale galattico utilizzato dai Razziatori, all'inizio dei loro periodici attacchi, per colpire il cuore delle civilt\u00e0 organiche; ma alcuni superstiti prothean, dopo l'ultimo attacco dei Razziatori, sono riusciti a costruire un portale per la Cittadella (il Condotto) e a sabotare il meccanismo che i Razziatori impiegavano per bypassare da remoto le difese della stazione e aprire il loro portale. Saren intende utilizzare il Condotto per aprire manualmente il portale della Cittadella e avviare un nuovo ciclo di estinzione galattica.\nAttraversato il Condotto con il veicolo corazzato \"Mako\", Shepard raggiunge Saren, lo sconfigge e, grazie ad un file di dati fornito da Vigil, assume egli stesso il controllo della Cittadella, nel frattempo attaccata dalla Sovereign e dalla flotta geth. La Sovereign, quando si rende conto che Saren ha fallito, lo rianima attraverso i suoi impianti cibernetici e lo trasforma in un organismo sintetico controllato direttamente dal Razziatore. Shepard sconfigge la nuova minaccia, le difese della Sovereign crollano e il Razziatore viene distrutto dalla flotta umana, giunta in soccorso.\nFinali alternativi.\nAll'arrivo della flotta umana Shepard riceve una richiesta di soccorso da parte di una nave che ha a bordo il Consiglio, a questo punto si presentano due scelte che daranno luogo a due diversi finali.\nL'esatto finale visualizzato dipende anche dalle scelte compiute precedentemente dal giocatore, in particolare dal suo status di \"eroe\" o \"rinnegato\".\nIn \"Mass Effect 2\", importando il personaggio utilizzato in \"Mass Effect\", gli eventi e le conversazioni rifletteranno le scelte effettuate dal giocatore. Se nessun personaggio viene importato, sar\u00e0 utilizzato di default il finale in cui il Consiglio muore come punto di partenza della nuova trama.\nModalit\u00e0 di gioco.\nClassi.\nIl gioco include 6 diverse classi di personaggi: ogni classe ha dei talenti che la contraddistinguono, ed ogni talento pu\u00f2 essere potenziato spendendo i punti esperienza guadagnati combattendo i nemici. Potenziando i talenti a disposizione dall'inizio, oltre ad ottenere vari benefici in combattimento, come riduzioni del danno subito oppure incrementi di quello provocato, si sbloccano nuovi talenti o nuove abilit\u00e0 (ad esempio, migliorando il talento con il fucile d'assalto si sblocca l'abilit\u00e0 Carneficina, che riduce sensibilmente il surriscaldamento dell'arma). \"Fascino\" e \"Intimidazione\" sono poi talenti speciali: potenziarli non sbloccher\u00e0 nuovi tipi di attacco, ma nuove opzioni di dialogo carismatiche (fascino) o intimidatorie (intimidazione).\nLe 6 classi disponibili alla creazione del proprio personaggio si suddividono in 3 principali e 3 secondarie. Le classi principali sono:\nLe classi secondarie, ottenute dalla combinazione di due classi principali, sono invece:\nIn ogni caso, quando con un personaggio si raggiunge il livello 20 si sblocca una missione sulla Luna che permette, se completata, di accedere ad un'ulteriore classe di specializzazione (dipendente dalla classe primaria che si \u00e8 scelta) potenziabile in vari livelli.\nDialoghi.\nI dialoghi sono basati sul sistema di scelta multipla: insieme ai sottotitoli viene visualizzato un menu circolare suddiviso in 6 sezioni uguali, e ad ogni sezione \u00e8 abbinata una risposta. Il men\u00f9 \u00e8 organizzato in modo tale che ad ogni zona del cerchio corrisponda un'inclinazione del personaggio: generalmente, le risposte a sinistra portano a un dialogo pi\u00f9 lungo (ricco di approfondimenti sull'argomento trattato), mentre quelle a destra cercano di concludere il prima possibile la discussione; allo stesso modo, le risposte in alto sono tendenzialmente gentili, mentre quelle pi\u00f9 in basso sono pi\u00f9 aggressive. In questo modo i giocatori, una volta abituati al sistema, possono rispondere appropriatamente e con rapidit\u00e0 anche senza leggere tutte le opzioni, se lo desiderano. Ma i dialoghi restano comunque una parte fondamentale di \"Mass Effect\": le interazioni tra il protagonista e tutti i personaggi secondari del gioco, infatti, sono fortemente influenzate dalle decisioni prese dal giocatore durante le precedenti conversazioni, ciascuna delle quali ha assegnato all'utente dei punti da \"eroe\" o da \"rinnegato\", in base alle risposte selezionate.\nCombattimento.\nIl sistema di combattimento \u00e8 un incrocio tra un RPG e uno sparatutto in terza persona: lo scontro avviene in tempo reale, ma il giocatore pu\u00f2 \"congelarlo\" in qualsiasi momento per selezionare un'arma, un'abilit\u00e0 o dare ordini alla squadra; contro i nemici \u00e8 infatti possibile utilizzare, oltre alle armi da fuoco (e ai relativi potenziamenti), abilit\u00e0 tecnologiche (per violare il loro equipaggiamento tecnologico) e poteri biotici (per indebolirli, disarmarli o scagliarli a terra). Le abilit\u00e0 e i poteri disponibili ad un certo istante del combattimento dipendono, oltre che dalla quantit\u00e0 di punti spesi in precedenza per potenziarli, dall'utilizzo a cui sono stati soggetti negli istanti immediatamente precedenti della battaglia: dopo essere stato utilizzato, infatti, ogni potere necessita di qualche secondo per ricaricarsi prima di essere nuovamente disponibile al giocatore.\nEquipaggiamento.\nL'equipaggiamento standard di un soldato comprende 4 tipi di armi da fuoco (pistole, fucili d'assalto, fucili a pompa e fucili di precisione) e un certo numero di granate, oltre a vari potenziamenti per le armi e per la corazza. La classe assegnata a Shepard e ai suoi uomini pu\u00f2 essere addestrata o meno all'utilizzo di determinati tipi di armi: utilizzando un'arma per la quale non si \u00e8 stati addestrati, i danni inflitti e la precisione di tiro saranno minori del normale. Simile discorso si applica alle corazze: \u00e8 possibile equipaggiare solo le armature per la quale si \u00e8 stati addestrati a seconda della propria classe e della propria razza.\nAumentando di livello \u00e8 possibile sbloccare la possibilit\u00e0 di utilizzare altri tipi di arma o corazze di livello superiore, anche se permane la limitazione all'uso dell'armatura data dalla razza del personaggio. Un esempio: Liara, di razza Asari e quindi fisicamente simile agli umani, pu\u00f2 indossare le corazze destinate agli umani mentre Wrex, di razza Krogan e molto pi\u00f9 grosso di un uomo comune, ne \u00e8 impossibilitato.\nLe munizioni sono infinite e le armi non necessitano di essere ricaricate, ma l'uso continuato sviluppa una notevole quantit\u00e0 di calore: se l'arma si surriscalda eccessivamente, diventa inutilizzabile per un certo lasso di tempo ed \u00e8 necessario attendere che si raffreddi. Il problema del surriscaldamento pu\u00f2 essere ridotto grazie a determinate mod per le armi o, temporaneamente, grazie a determinate abilit\u00e0 dei personaggi.\nMezzi di trasporto.\nDato che il gioco \u00e8 ambientato nello spazio, la maggior parte dei lunghi spostamenti avviene di pianeta in pianeta: la \"SSV Normandy SR-1\", nave spaziale del protagonista, \u00e8 quindi il mezzo di trasporto principale utilizzato in \"Mass Effect\". La destinazione desiderata \u00e8 selezionata dal giocatore, missione dopo missione, da una mappa olografica della Via Lattea, e viene raggiunta in poco tempo grazie al passaggio in alcuni portali galattici. Tuttavia spesso, per esplorare pianeti pericolosi o privi di attracchi per la Normandy, Shepard e la sua squadra di sbarco (selezionata di volta in volta a partire dall'equipaggio precedentemente arruolato) sfrutteranno anche l\"'M35 Mako\", un corazzato a sei ruote dotato di una mitragliatrice e di un cannone ad accelerazione di massa.\nPersonaggi.\nCompagni di squadra.\nPrima di ogni missione, il giocatore deve selezionare 2 membri dell'equipaggio che, insieme a Shepard, faranno parte della \"squadra di sbarco\":\nRelazioni.\nA seconda del sesso selezionato dal giocatore, il protagonista pu\u00f2 avere una relazione con Ashley Williams (Shepard maschio) o con Kaidan Alenko (Shepard femmina); Liara T'soni \u00e8 disponibile in entrambi i casi dato che le Asari, pur avendo sembianze femminili, sono una specie monosessuale.\nSpecie aliene.\nIn \"Mass Effect\", oltre a quella umana, sono presenti cinque specie organiche fondamentali: Asari, Salarian, Turian, Krogan e Quarian (dei quali in questo primo capitolo della serie si incontra un solo esponente, Tali). I sintetici sono invece di due tipi: Geth e Razziatori.\nAsari.\nQuella delle Asari \u00e8 considerata la prima razza organica (dopo i Prothean) ad aver scoperto i portali galattici e la Cittadella, ed \u00e8 per questo stimata e rispettata.\nConosciute per la loro eleganza, le loro capacit\u00e0 diplomatiche e biotiche, le Asari sono tutte di un unico sesso (all'apparenza femminile): possono vivere in media per un migliaio di anni, e riprodursi con partner di qualsiasi sesso o specie. Questo le porta, pur essendo prudenti e conservatrici, a mantenere un atteggiamento abbastanza accogliente verso le altre razze: in seguito all'arrivo dei Salarian sulla Cittadella, infatti, sono state proprio loro a fondare il Consiglio.\nSalarian.\nSeconda specie ad arrivare sulla Cittadella, i Salarian sono anfibi a sangue caldo nativi del pianeta Sur'Kesh. La loro caratteristica fondamentale \u00e8 il loro metabolismo, rapidissimo rispetto a quello di altre specie: i Salarian pensano velocemente, parlano velocemente e si muovono velocemente; tuttavia questo gli consente di vivere molto poco, raramente pi\u00f9 di 40 anni terrestri. I loro punti di forza sono invece la grande capacit\u00e0 di osservazione ed il pensiero laterale, che gli consentono di essere buoni scienziati o, all'occorrenza, buone spie.\nTurian.\nTerza specie ad unirsi al Consiglio, i Turian, originari del pianeta Palaven, sono molto apprezzati per le loro capacit\u00e0 militari e strategiche. Da quando hanno guadagnato l'ingresso nel Consiglio fermando le rivolte dei Krogan grazie alla \"genofagia\" (un'arma biologica sviluppata in collaborazione con gli scienziati Salarian) contribuiscono infatti a difendere la stazione, ogniqualvolta sia necessario, mettendo in campo uomini e mezzi, e sono stati i primi ad avanzare la proposta di creare un servizio di sicurezza capace di rispondere prontamente a tutte le emergenze (il Servizio di Sicurezza della Cittadella, o SSC).\nKrogan.\nNativi del pianeta Tuchanka, un pianeta conosciuto per i suoi ambienti estremi, i Krogan sono sempre stati costretti a combattere per conquistare i pochi territori capaci di sostenere la vita. Scoperti dai Salarian, sono poi stati impiegati per molto tempo come soldati di fanteria di altri eserciti, ma ben presto la loro esplosione demografica divent\u00f2 una seria minaccia per le specie dello spazio della Cittadella: in seguito alle rivolte dei Krogan si decise quindi di arrestare questa crescita repentina utilizzando la genofagia, un'arma biologica capace di ridurre drasticamente la fertilit\u00e0 delle femmine Krogan. Da allora, i Krogan sono diventati notevolmente pi\u00f9 individualisti, e solitamente lavorano come mercenari lontano dal loro pianeta natale.\nQuarian.\nI Quarian sono una specie di alieni umanoidi conosciuti per le loro abilit\u00e0 tecnologiche che li hanno portati, circa 300 anni prima gli eventi di \"Mass Effect\", a creare i Geth. Ma quando questi hanno iniziato a diventare autocoscienti, i Quarian, spaventati dalle possibili conseguenze, hanno deciso di distruggerli: questo ha provocato una guerra che ha costretto i Quarian, sconfitti, a fuggire dal loro pianeta natale Rannoch e dalle loro colonie. Da allora i Quarian sono costretti a vagare nello spazio, a bordo della cosiddetta Flotta Migrante, in cerca di risorse da utilizzare e tecnologia da riciclare. Il loro debole sistema immunitario li costringe a muoversi in pubblico indossando una tuta ad isolamento ambientale, con il risultato che sono molto pochi i membri di altre specie a conoscere il loro aspetto naturale.\nGeth.\nI Geth sono robot bipedi ideati dai Quarian come manodopera per alcuni lavori e soldati di fanteria per l'esercito. In breve tempo hanno per\u00f2 iniziato ad acquisire l'autocoscienza: questo ha condotto ad una guerra che, vinta dai Geth, ha costretto i Quarian a fuggire nello spazio. Il successo dei Geth \u00e8 dovuto in larga parte all'efficienza della loro rete neurale, che gli consente di condividere la loro potenza di calcolo con altre unit\u00e0: un solo Geth ha un'intelligenza basilare, paragonabile all'istinto degli animali, ma in gruppo i Geth possono ragionare, analizzare situazioni e sviluppare tattiche.\nRazziatori.\nI Razziatori sono avanzatissime macchine senzienti che, come si scoprir\u00e0 nel corso del gioco, distruggono periodicamente (ogni 50000 anni circa) le civilt\u00e0 organiche abbastanza avanzate da formare una comunit\u00e0 interstellare, allo scopo di mantenere l'ordine nella galassia imponendo la propria logica e guidando l'evoluzione delle civilt\u00e0 pi\u00f9 giovani su binari prefissati. Si presentano sotto forma di enormi navi spaziali, e la loro arma pi\u00f9 importante \u00e8 la capacit\u00e0 di \"indottrinare\" gli organici, inducendoli ad agire secondo il proprio punto di vista ma facengogli credere, allo stesso tempo, di riuscire a mantenere il completo controllo delle loro azioni; l'indottrinamento \u00e8 per\u00f2 un'arma a doppio taglio: maggiore \u00e8 l'effetto, minori sono le capacit\u00e0 mentali residue nell'individuo.\nHanar.\nGli Hanar sono una delle poche specie non bipedi dello spazio della Cittadella: hanno l'aspetto simile a quello di una medusa terrestre e sono noti anche per il loro caratteristico modo di comunicare, dal tono eccessivamente cortese, preciso e scrupoloso: per esempio, in pubblico sono soliti indicare s\u00e9 stessi usando la terza persona, usando espressioni come \"il Sottoscritto\". Kahje, il loro pianeta natale, \u00e8 ricchissimo di rovine appartenenti all'antica razza dei Prothean, che loro chiamano Illuminati e venerano quasi come divinit\u00e0.\nElcor.\nGli Elcor sono una specie senziente della Cittadella originaria del pianeta Dekuuna, dalla potentissima forza di gravit\u00e0, cosa che ha portato loro a sviluppare i quattro possenti arti su cui camminano. Non comunicano solo con le parole, ma anche tramite odori, ultrasuoni e impercettibili movimenti: consapevoli del fatto che un simile modo di comunicare pu\u00f2 portare a spiacevoli malintesi con altre specie, gli Elcor specificano sempre in maniera molto chiara il loro stato d'animo all'interlocutore.\nVolus.\nI Volus, originari del pianeta Irune, sono la prima specie non del Consiglio ad aver aperto un'Ambasciata nella Cittadella. Il loro talento per l'economia ha aiutato le specie dominanti ad uniformare il sistema di valute interstellare. La loro \u00e8 una societ\u00e0 di tipo tribale, poco avvezza alla violenza, in cui i leader conducono baratti di terre, risorse e perfino individui per accrescere il loro stato sociale. Biologicamente, sono forme di vita basate sulle reazioni biochimiche dell'ammoniaca e un'atmosfera a base di azoto/ossigeno \u00e8 per loro letale: per questo devono circolare indossando sempre delle tute pressurizzate dotate di respiratore.\nBatarian.\nLa specie dei Batarian \u00e8 introdotta nel gioco con il primo contenuto scaricabile \"Impatto Imminente (Bring Down The Sky)\". Sono una specie umanoide a quattro occhi nativi del pianeta Khar'shan, di dubbia reputazione, che ha scelto di isolarsi dal resto della galassia. Nel 2160 circa, gli umani cominciarono a colonizzare il Confine di Skyllian, una regione gi\u00e0 attivamente occupata dai batarian. I batarian chiesero al Consiglio della Cittadella di intervenire e dichiarare il Confine una \"zona di interesse batarian\". Quando il Consiglio rifiut\u00f2, i batarian chiusero la loro ambasciata sulla Cittadella e troncarono le relazioni economiche e diplomatiche, diventando una specie ribelle.\nDoppiaggio.\nPersonaggi Minori: Andrea De Nisco, Leonardo Gajo, Gianni Gaude, Elda Olivieri, Stefania Patruno, Gianni Quillico, Lorenzo Scattorin, Patrizia Scianca, Paolo Sesana, Aldo Stella\nSviluppo.\nAnnunciato da BioWare il 4 ottobre 2005, \"Mass Effect\" \u00e8 inizialmente pensato per uscire solo su Xbox 360. Viene portato su piattaforma PC Windows, dai Demiurge Studios, solo il 28 maggio 2008, dopo esser stato adattato a tastiera/mouse e dopo aver subito qualche modifica in seguito ad alcune critiche che erano state mosse alla versione console. Inizialmente, la versione PC del gioco si avvale della contestatissima protezione SecuROM, che permette di installare il gioco soltanto tre volte demandando le successive a una richiesta al supporto tecnico; ma successivamente questa protezione viene disattivata tramite una patch direttamente da BioWare: in seguito alle modifiche, \u00e8 richiesta soltanto un'autenticazione online a seguito di ogni installazione.\nDa dicembre 2012, mese di pubblicazione di \"Mass Effect Trilogy\" per PlayStation 3, \u00e8 poi disponibile anche un ulteriore porting per la console Sony, acquistabile insieme alla trilogia oppure, singolarmente, dal PlayStation Network (in cui \u00e8 disponibile anche il DLC \"Bring Down The Sky\").\nCensura.\nIl videogioco presenta delle sequenze violente, ma queste sono state giudicate in modo molto diverso dalle autorit\u00e0 di valutazione delle varie nazioni: nel Regno Unito, per esempio, il videogioco \u00e8 classificato PEGI 12+, mentre nel resto d'Europa \u00e8 classificato PEGI 18+.\nA Istanbul ne \u00e8 stata vietata la vendita dato che il gioco contiene una scena di sesso, ritenuta gratuita rispetto alla trama del gioco, che, a seconda delle scelte del giocatore, pu\u00f2 avvenire tra due umani o tra un alieno e un umano. Per di pi\u00f9, per via delle fattezze femminili della razza Asari, nel caso in cui il giocatore scegliesse all'inizio un personaggio donna la trama e le scelte di gioco non verrebbero comunque modificate. Questo ha scatenato ulteriori polemiche nella valutazione del gioco nonostante, di fatto, la razza Asari di femminile abbia soltanto le fattezze, essendo composta da individui di un unico sesso, e questo venga spiegato pi\u00f9 volte nel corso della trama.\nSerie.\nOltre agli altri due capitoli della serie finora pubblicati (che hanno completato la trilogia che vede Shepard come protagonista) BioWare ha pubblicato dei contenuti online (DLC), non necessari per comprendere la trama principale, per completare l'arco narrativo tra ciascun gioco:\nIl seguito del gioco, \"Mass Effect 2\", \u00e8 stato invece pubblicato il 26 gennaio 2010, ed \u00e8 ambientato due anni dopo gli eventi narrati in \"Mass Effect\"; \u00e8 possibile importare i salvataggi del gioco originale per influenzare eventi e trama del secondo gioco.\nIl terzo (e conclusivo) capitolo della trilogia, \"Mass Effect 3\" \u00e8 infine stato pubblicato, in Europa, il 9 marzo 2012; la storia parte da dove si era interrotta con il DLC di \"Mass Effect 2\" - \"L'Avvento\", ed anche in questo caso \u00e8 possibile l'importazione dei salvataggi dei capitoli precedenti.\nA partire dal 6 novembre 2012 i tre giochi sono acquistabili anche insieme, nel cofanetto \"Mass Effect Trilogy\"."}
{"id": "1580598", "revid": "767487", "url": "https://it.wikipedia.org/wiki?curid=1580598", "title": "Mario Battaini", "text": "Tastierista e fisarmonicista italiano, ma anche polistrumentista, presente sulla scena musicale dagli anni cinquanta. Fu anche arrangiatore e direttore d'orchestra. I suoi dischi furono pubblicati con l'etichetta SAAR Records o Joker, la seconda sottoetichetta della prima, di cui era stato direttore artistico per molti anni.\nBiografia.\nNacque nel 1931 a Milano e visse a Burago di Molgora, un paese nei dintorni di Monza. Coniugato, ebbe quattro figli (Mariolina, Ombretta, Fiorella, Michele), tutti e quattro diventati poi musicisti.\nTeneva molto alla sua riservatezza. Per questo motivo nella sua carriera us\u00f2 vari nomi d'arte per le sue incisioni: Anoub e Lumni (usati come compositore), Alleroif (usato come paroliere), Batman (usato solitamente per la musica \"swing\" che suonava con la fisarmonica), Beppe Miliardo, Duke of Burlington (per il pop psichedelico), Gigi Botto (lo pseudonimo pi\u00f9 famoso e conosciuto), Early Freeman und sein Orchester (usato per il mercato tedesco), ecc. L'eccessiva riservatezza che lo contraddistingueva gli ha sicuramente precluso quella notoriet\u00e0 che oggi lo avrebbe fatto conoscere e apprezzare da un pubblico ancora pi\u00f9 vasto.\nEd \u00e8 appunto col nome The Duke of Burlington che nel 1969 ottenne un grande successo internazionale riarrangiando e suonando in prima persona, come uomo-orchestra (non era una pratica comune, negli anni sessanta, che un musicista suonasse da solo tutti gli strumenti separatamente in sala di incisione e poi unisse le tracce) il brano \"Flash\" (Leander-Wace), cover dell'omonimo pezzo del 1968 dei Marquis of Kensington. Oltre che per la musica innovativa e l'arrangiamento particolarmente incisivo, il brano ottenne grande notoriet\u00e0 essendo stato adottato come colonna sonora dello spot \"Fascia elastica Dr Gibaud\" per il Carosello, dove lo stuntman francese R\u00e9my Julienne si esibiva al rallentatore in una serie di spericolate acrobazie con le auto.\nDato il successo della versione italiana di \"Flash\", la casa discografica S.A.A.R. Record mise insieme un gruppo di musicisti che suonavano in playback nelle apparizioni televisive, cos\u00ec Mario Battaini evit\u00f2 di comparire pubblicamente. Al contempo i dischi vennero pubblicati pi\u00f9 volte e in pi\u00f9 paesi europei, sotto differenti etichette, per soddisfare la grande richiesta del pubblico.\nI due LP del 1970 e 1971 contengono tutti brani strumentali, in parte composti da Mario Battaini, di \"pop psichedelico\" suonati da Mario Battaini con in forte evidenza il suo \"piano preparato\": un pianoforte modificato in modo da avere un suono metallico e ricco di eco.\nAll'inizio della sua carriera suon\u00f2 nell'orchestra di Enzo Ceragioli, grande compositore e direttore d'orchestra nonch\u00e9 jazzista degli anni 60. In quel periodo ebbe modo di suonare con il grande trombettista jazzista Chet Baker.\nCon lui hanno cantato e suonato, tra gli altri, anche Alvaro Amici e Tullio De Piscopo nonch\u00e9 Tom Jones.\nFu fisarmonicista di Betty Curtis e di Orietta Berti. Suo \u00e8 il finale di \"Storia d'amore\" di Adriano Celentano nel 1969. Nello stesso anno lavor\u00f2 a stretto contatto con Celentano andando al Festival di Sanremo con \"Sotto le lenzuola\".\nNel periodo 1972-1973 suon\u00f2 nei due rispettivi album di Gigliola Cinquetti \"Su e gi\u00f9 per le montagne\" e \"Stasera ballo liscio\" e nel 1975 nel 45 giri \"Che me ne importa... a me\" di Topo Gigio, inciso l'anno precedente nell'album \"Topo Gigio a Canzonissima\": collabor\u00f2 nel 1978 suonando nell'album \"Rimini\" di Fabrizio De Andr\u00e9 e nel 1981 nell'album \"Leggende\" di Alberto Radius.\nSi present\u00f2 di nuovo a Sanremo come compositore e direttore d'orchestra questa volta con Orietta Berti nel 1976 presentando la canzone \"Omar\" proveniente da una raccolta di musiche ispirate alla vita gitana degli zingari. In quell'occasione lavor\u00f2 con il grande paroliere Luciano Beretta.\nL'ultimo lavoro che fece con Alvaro Amici fu una collana di sei CD per un totale di 60 brani incisi per la D.V.MORE di Milano dal nome \"I canti dell'osteria\" (arrangiati da Mario Battaini, voce Alvaro Amici, cori e chitarra Corrado Amici).\nNegli ultimi anni di carriera artistica incideva stando a casa. Mor\u00ec nel 2000."}
{"id": "1580603", "revid": "237256", "url": "https://it.wikipedia.org/wiki?curid=1580603", "title": "Andrej Linde", "text": ""}
{"id": "1580606", "revid": "15756", "url": "https://it.wikipedia.org/wiki?curid=1580606", "title": "Guerra contro Giovanni II", "text": "La guerra contro Giovanni II o guerra catalana-aragonese o guerra civile catalana (in spagnolo: \"Guerra civil Catalana\"), inizialmente fu una guerra civile che interess\u00f2 essenzialmente la Catalogna ed anche l'Aragona, ma quasi subito si internazionalizz\u00f2, con l'entrata di eserciti francesi, castigliani e angioini e con l'intervento diretto di re e principi, castigliani, portoghesi e angioini. La guerra con fasi alterne si protrasse per dieci anni (1462-1472) e si risolse con la riconquista finale da parte di Giovanni II di Aragona, della Corona d'Aragona e del Principato di Catalogna, che rientr\u00f2 in possesso di tutti i territori della Corona, cedendo per\u00f2 alla Francia le contee del Rossiglione e di Cerdagna.\nAntefatto.\nIl germe della discordia nacque in Navarra, alla morte della regina nel 1441. L'erede al trono era Carlo di Viana, ma il marito della defunta regina e padre di Carlo, Giovanni, invocando una clausola del testamento, usurp\u00f2 il trono assumendo il titolo di re di Navarra, Giovanni II.\nInizialmente Carlo di Viana non si oppose a tale usurpazione paterna, dato che il padre continuava ad interessarsi soprattutto della Castiglia dove era coinvolto in una lotta per il potere contro il conestabile \u00c1lvaro de Luna. Carlo continu\u00f2 quindi a governare \"de facto\" la Navarra, come aveva gi\u00e0 fatto negli ultimi anni di regno di sua madre.\nI contrasti tra Carlo e Giovanni iniziarono quando il figlio, dopo aver preso contatto col conestabile \u00c1lvaro de Luna, accett\u00f2 una pace della Navarra con la Castiglia, che il padre Giovanni invece avversava. Il contrasto port\u00f2 alla formazione di due partiti, i \"beamonteses\", seguaci della famiglia Beaumont, partigiani di Carlo e gli \"agramonteses\", partigiani dell'antica casa nobiliare degli Agramont, per Giovanni.\nLa guerra civile che, nel 1451, scoppi\u00f2 in Navarra, si risolse con la sconfitta nel 1452 e l'imprigionamento di Carlo, che dovette accettare le imposizioni del padre e andare in esilio a Napoli, presso suo zio e fratello di Giovanni, re della corona d'Aragona e di Napoli, Alfonso V.\nAlla morte di Alfonso V, nel 1458, Giovanni divenne Giovanni II, re della corona d'Aragona, mentre Carlo, riappacificato col padre, rientr\u00f2 in Navarra, dove nel 1459 intavol\u00f2 trattative per unirsi in matrimonio con la sorellastra del re di Castiglia, Enrico l'Impotente, Isabella di Castiglia. Il padre e soprattutto la matrigna, Giovanna Enr\u00edquez, si opposero al matrimonio, perch\u00e9 nelle loro intenzioni Isabella avrebbe dovuto sposare il loro figlio Ferdinando (quindi fratellastro di Carlo), di soli sette anni. La controversia port\u00f2 nuovamente tensione fra i due, tanto che il re Giovanni ordin\u00f2 che Carlo venisse nuovamente arrestato, a Lleida il 2 dicembre 1460. Fu quindi imprigionato ad Aitona e poi a Morella.\nLe \"cortes\" catalane si riunirono il 25 febbraio 1461 e decretarono che il re dovesse liberare il figlio, cosa che avvenne immediatamente e imposero al re il concordato di Villafranca, del 21 giugno 1461, in cui Carlo risultava essere il re legittimo di Navarra ed il luogotenente della Catalogna, in quanto erede primogenito di suo padre, nato dal primo matrimonio. Carlo finalmente aveva ottenuto ci\u00f2 che gli spettava.\nCarlo per\u00f2 mor\u00ec circa tre mesi dopo, il 23 settembre di quello stesso anno. Le cause della sua morte non sono chiare, forse mor\u00ec per tubercolosi o forse per avvelenamento. Ad ogni modo la morte di Carlo fu attribuita alla sua acerrima nemica, la matrigna regina Giovanna, come se da lei fosse partito l'ordine di avvelenare l'erede al trono della corona d'Aragona e re di Navarra. Per tali motivazioni le \"cortes\" di Catalogna si riunirono e notificarono ai reali di non mettere piede in Catalogna senza il loro permesso.\nLa guerra civile.\nAll'inizio del 1462 i realisti catalani si raccolsero in armi e il re Giovanni si alle\u00f2 col genero Gastone IV di Foix, alla moglie del quale, Eleonora di Navarra, aveva promesso in eredit\u00e0 la corona di Navarra, piuttosto che all'altra figlia Bianca, che \"de jure\" era gi\u00e0 regina di Navarra. Giovanni chiese, col trattato di Bayonne del maggio 1462, al re di Francia Luigi XI, l'aiuto dell'esercito francese in cambio delle contee del Rossiglione e della Cerdagna, mentre le \"cortes\" catalane o \"Generalitat\" (Diputaci\u00f3n General) organizzavano un esercito, che si dirigeva su Gerona per assediare la regina Giovanna che in quel momento vi si trovava. Giovanna, assediata nella citt\u00e0, la difese molto energicamente e coraggiosamente, tanto da permettere l'intervento del re Giovanni con l'esercito che obblig\u00f2 i catalani a togliere l'assedio.\nMentre il re organizzava il suo esercito composto da aragonesi, catalani e francesi, per schiacciare la rivolta, la \"Generalitat\" eman\u00f2 un decreto che dichiarava il re e la regina nemici della Catalogna. Col fine di sostituire Giovanni, la \"Generalitat\" cercava un sovrano tra gli eredi degli aspiranti al trono di Aragona, come avevano fatto nel 1410 con il Compromesso di Caspe che nel 1412 aveva portato sul trono di Aragona la casa di Trast\u00e1mara.\nOffrirono di conseguenza la contea di Barcellona a vari pretendenti:\nLa capitolazione di Pedralbes.\nLa proposta di pace fu fatta dal re Giovanni II, che, con l'et\u00e0, era divenuto quasi cieco ed inoltre soffriva ancora per la perdita della moglie, avvenuta circa tre anni prima. I catalani, avendo perso l'appoggio esterno, non potevano resistere a lungo ed accettarono la resa in cambio di un perdono generale.\nLa Capitolazione fu firmata il 24 ottobre 1472, a Sarri\u00e0 (oggi \u00e8 nel comune di Barcellona), nella localit\u00e0 di Pedralbes (probabilmente nel monastero).\nLa guerra civile non ebbe n\u00e9 vincitori n\u00e9 vinti in quanto, in cambio del perdono generale e quindi del mantenimento dell'organo di autogoverno catalano, le \"Cortes\" concessero di annullare il concordato di Villafranca del 21 giugno 1461, in cui veniva riconosciuto erede al trono Carlo di Viana. Accettarono quindi il nuovo principe di Gerona, Ferdinando, futuro re di Aragona.Il regno da quel momento poteva dirsi pacificato, anche se, col trattato di Bayonne del 1462, Giovanni II aveva dovuto cedere al re di Francia le contee del Rossiglione e della Cerdagna, che furono poi riconquistate da Ferdinando il Cattolico solo nel 1493.\nBibliografia.\nRafael Altamira, Spagna, 1412-1516, in \u00abStoria del mondo medievale\u00bb, vol. VII, 1999, pp.\u00a0546\u2013575"}
{"id": "1580611", "revid": "111433", "url": "https://it.wikipedia.org/wiki?curid=1580611", "title": "Maurizio Cumo", "text": "\u00c8 socio dell'Accademia nazionale delle scienze, detta dei XL e Presidente della Societ\u00e0 italiana per il progresso delle scienze. \nBiografia.\nDopo essersi laureato con il massimo dei voti in ingegneria nucleare presso il Politecnico di Milano, all'et\u00e0 di 22 anni si trasfer\u00ec a Roma presso l'allora Centro studi nucleari della Casaccia (CNEN) al Laboratorio tecnologie reattori. Nel 1967 gli venne conferita la libera docenza di impianti nucleari e nel 1969 diviene direttore del Laboratorio tecnologie reattori.\nViene incaricato del corso di impianti nucleari presso la facolt\u00e0 di ingegneria dell'universit\u00e0 \"La Sapienza\" di Roma. Diviene professore ordinario di impianti nucleari dalla costituzione di tale cattedra, che ha contribuito a creare nel 1976. \u00c8 stato il primo presidente della SOGIN all'atto della sua creazione, carica che ha tenuto dal 2001 al 2003 e vi \u00e8 stato rinominato per un secondo mandato, sempre in qualit\u00e0 di presidente nel 2007, con conclusione dello stesso nel 2009.\nHa costituito nel 1983, l'istituto di impianti nucleari, presso la facolt\u00e0 di ingegneria della Sapienza e lo ha diretto fino al 1986. Dal 1997 \u00e8 coordinatore anche del dottorato di ricerca in energetica.\nAppartenenza ad accademie, istituti scientifici ed organismi governativi.\n\u00c8 membro del comitato scientifico del Programma Finalizzato Energetica del CNR fin dalla sua fondazione, \u00e8 stato presidente dell'Associazione nazionale di ingegneria nucleare (ANDIN), e della commissione energia nucleare dell'UNI, ente normativo italiano di cui \u00e8 diventato vicepresidente nel 1990. Fa parte del comitato direttivo dell'\"International Solar Energy Society\" (ISES) ed \u00e8 membro del comitato esecutivo dell'\"International Centre for Heat and Mass Transfer\" (ICHMT) di Ankara e ne \u00e8 stato presidente per il quadriennio 2002-2006.\nFa parte della commissione grandi rischi della presidenza del Consiglio dei ministri, presso la Protezione Civile, ed \u00e8 ora membro della sezione \u201cRischio industriale, nucleare e chimico\u201d. Dal 1992 \u00e8 membro dell'Accademia nazionale delle scienze, detta dei XL e dell'Accademia europea delle scienze e delle arti, dove siede nel senato, in rappresentanza dell'Italia.\nNel 2002 \u00e8 stato eletto presidente della Societ\u00e0 Italiana per il Progresso delle Scienze.\nNel giugno del 2008 \u00e8 stato nominato presidente della European Atomic Energy Society (EAES), associazione nucleare europea che riunisce organizzazioni del continente dedicate alla ricerca ed all'innovazione tecnologica nel campo dell'energia nucleare.\nIl 5 novembre 2010 \u00e8 stato nominato membro del consiglio direttivo dell'Agenzia per la sicurezza nucleare italiana e nel maggio del 2011 \u00e8 stato nominato dal Ministero dello Sviluppo Economico come proprio nuovo rappresentante nel Consiglio Direttivo dell'Istituto Nazionale di Fisica Nucleare.\nPubblicazioni pi\u00f9 significative.\nIl Prof. Cumo \u00e8 autore di circa 220 pubblicazioni scientifiche, tra le quali le principali:"}
{"id": "1580615", "revid": "154326", "url": "https://it.wikipedia.org/wiki?curid=1580615", "title": "Ferdinando III di Asburgo-Lorena", "text": ""}
{"id": "1580616", "revid": "1305772", "url": "https://it.wikipedia.org/wiki?curid=1580616", "title": "Linde", "text": ""}
{"id": "1580618", "revid": "767487", "url": "https://it.wikipedia.org/wiki?curid=1580618", "title": "Juan G\u00f3mez Gonz\u00e1lez", "text": "Carriera.\nHa militato nell'Atl\u00e9tico Madrid, nel Burgos, nel Real Madrid e nel M\u00e1laga tra il 1972 e il 1989, mentre da allenatore ha allenato il M\u00e9rida nel 1992.\nMor\u00ec il 2 aprile 1992 in un incidente stradale mentre tornava a M\u00e9rida dallo stadio Santiago Bernab\u00e9u di Madrid dove aveva assistito all'incontro di calcio Real Madrid-Torino valido per la Coppa UEFA ."}
{"id": "1580619", "revid": "161374", "url": "https://it.wikipedia.org/wiki?curid=1580619", "title": "Luigi Torregiani", "text": ""}
{"id": "1580626", "revid": "124123", "url": "https://it.wikipedia.org/wiki?curid=1580626", "title": "Kenji Kodama", "text": ""}
{"id": "1580629", "revid": "124631848", "url": "https://it.wikipedia.org/wiki?curid=1580629", "title": "QT8", "text": "Il QT8 (Quartiere Triennale 8) \u00e8 un quartiere di Milano, appartenente al Municipio 8.\nStoria.\nIl quartiere, progettato da Piero Bottoni, venne concepito nell'ambito dell'ottava edizione della Triennale di Milano, svoltasi nel 1947. La citt\u00e0 era nel vivo della ricostruzione all'indomani della guerra, e fu proprio Piero Bottoni in particolare, commissario straordinario della Triennale di Milano, che nel 1945 promosse la realizzazione di questo \"Quartiere sperimentale\" e al suo interno del Monte Stella, un'altura artificiale costituita con le macerie di tutti gli edifici distrutti a seguito dei bombardamenti subiti dalla citt\u00e0.\nLa realizzazione del quartiere richiese diversi anni. Tra il 1946 e il 1947 si realizzarono le prime case, per ospitare molti fra gli sfollati, seguendo undici modelli diversi, progettati da architetti che avevano vinto un concorso nazionale. Nel 1948 si realizzarono per la prima volta in Italia case prefabbricate a 4 piani. Anche la chiesa del quartiere (dedicata a Santa Maria Nascente), a pianta circolare, venne realizzata sulla base di un progetto vincitore di un concorso.\nMolta attenzione venne prestata agli spazi verdi, sia con la realizzazione dei primi campi gioco per ragazzi, sia con aree verdi condominiali, sia infine con la creazione di un vasto parco di circa 375.000\u00a0m\u00b2, in grado di soddisfare non solo le esigenze degli abitanti del quartiere ma anche, in generale, di tutta la citt\u00e0, di cui costituisce un importante \"polmone\" verde. Grazie alla particolare tensione ispiratrice del progetto, e alle particolari circostanze che hanno reso possibile la sua realizzazione, il quartiere \u00e8 tuttora un ottimo esempio di vivibilit\u00e0 urbana.\nNel 2015 \u00e8 stata censita dal Comune di Milano come una delle aree della citt\u00e0 soggette a fenomeni di dismissione ed abbandono, candidata per una riqualificazione urbanistica. Nel quartiere sorge il \"Giardino dei Giusti\", vicino al Monte Stella, interessato da una proposta di vincolo paesaggistico.\nInfrastrutture e trasporti.\nIl QT8 \u00e8 lambito a est dalla circonvallazione esterna (della 90/91) e a nord-est dal \"Viale De Gasperi\" che \u00e8 il tratto di penetrazione urbana dell'Autostrada Milano-Laghi.\nIl quartiere \u00e8 servito dall'omonima stazione della linea M1 della metropolitana.\nVarie linee di autobus e di filobus, gestite da ATM, collegano il QT8 ai quartieri limitrofi, al centro di Milano e a tutti i quartieri che sorgono lungo la circonvallazione.\nNei media.\nAl quartiere la band di rock progressivo italiano PFM ha dedicato la canzone \"Quartiere Otto (QT8)\", inserita nel concept album \"Come ti va in riva alla citt\u00e0\".\nNella cultura di massa, il Quartiere 8 (QT8) \u00e8 stato negli ultimi anni portato in auge dal rapper milanese Ernia, originario appunto del posto, di cui parla spesso nelle sue canzoni (come \"QT\" e \"King QT\")."}
{"id": "1580634", "revid": "523249", "url": "https://it.wikipedia.org/wiki?curid=1580634", "title": "Real Madrid Club de F\u00fatbol 2006-2007", "text": "Questa voce raccoglie le informazioni riguardanti il Real Madrid Club de F\u00fatbol nelle competizioni ufficiali della stagione 2006-2007."}
{"id": "1580635", "revid": "188323", "url": "https://it.wikipedia.org/wiki?curid=1580635", "title": "Db-Killer", "text": ""}
{"id": "1580638", "revid": "466539", "url": "https://it.wikipedia.org/wiki?curid=1580638", "title": "The Boxer (film 1997)", "text": "The Boxer \u00e8 un film del 1997 diretto da Jim Sheridan. Il film ha aperto il 48\u00ba Festival di Berlino.\nTrama.\nL'ex pugile irlandese e membro provvisorio dell'IRA (Irish Republican Army) Danny Flynn torna a casa a Belfast dopo avere scontato 14 anni di carcere. Stanco del ciclo ininterrotto di violenza nell'Irlanda del Nord, tenta di sistemarsi e di vivere in pace. Danny si accorge di amare ancora, dopo tanti anni, Maggie. La donna, per\u00f2, nel corso degli anni si \u00e8 rifatta una vita, sposando il migliore amico di Danny, prigioniero IRA nel carcere britannico. Dopo aver incontrato il suo vecchio allenatore, diventato un alcolista, Ike, Danny rimette a posto la vecchia palestra, diventata un bar e crea un club di boxe non settario per ragazzi di strada.\nMentre ripara il vecchio edificio, Danny scopre delle armi appartenenti all'Ira, nascosta sotto il ring e le getta nel fiume. Una cosa che fa infuriare Harry, uno spietato tenente dell'IRA. Harry, per colpire Danny, uccide il gentile agente di polizia che dona attrezzature al club di boxe. L'assassinio del poliziotto provoca una rivolta durante un match di boxe di Danny. Durante la rivolta, la palestra viene bruciata da Liam, il giovane figlio di Maggie, che ha paura di restare solo poich\u00e9 teme che Danny e sua madre stiano per fuggire.\nDanny e Maggie continuano a frequentarsi, e questo legame non piace agli uomini dell'IRA che danno aiuto economico e psicologico ai prigionieri garantendo che le mogli non vadano con altri uomini, durante il loro fermo in carcere. Ma la relazione tra i due \u00e8 molto conosciuta, non pi\u00f9 clandestina. Harry vede la relazione di Danny e Maggie come un modo per minare l'autorit\u00e0 di suo padre, Joe Hamill, il triste e stanco comandante locale dell'IRA che ora vuole seguire la via della pace e fermare la violenza. Ma Harry, pieno d'odio, non lo accetta e decide di tendere un agguato a Danny. Insieme ad altri militari IRA lo rapisce e lo porta lontano da casa per giustiziarlo con un colpo di pistola alla testa, ma il sicario dell'Ira che avrebbe dovuto eseguire l'ordine, decide di uccidere Harry. Cos\u00ec Maggie e Danny assieme al piccolo Liam possono creare una famiglia, sperando che quello sia stato l'ultimo atto di violenza delle loro vite."}
{"id": "1580639", "revid": "46159", "url": "https://it.wikipedia.org/wiki?curid=1580639", "title": "Preveza", "text": ""}
{"id": "1580643", "revid": "438678", "url": "https://it.wikipedia.org/wiki?curid=1580643", "title": "Un grido nella notte", "text": "Un grido nella notte (\"Evil Angels\") \u00e8 un film del 1988 diretto da Fred Schepisi, tratto dal romanzo \"Evil Angels\" di John Bryson.\nIspirato alla storia vera di Lindy Chamberlain e presentato in concorso al Festival di Cannes 1989, il film ha valso a Meryl Streep il premio per la migliore interpretazione femminile.\nTrama.\n1980, Australia. Lindy Chamberlain e suo marito Michael, un pastore avventista, vanno in un campeggio nel deserto presso gli altopiani di Ayers Rock con i loro tre figli: Aidan (6 anni), Reagan (4 anni) e Azaria (solo 9 settimane). Una sera, mentre la piccola Azaria dorme nella tenda, Lindy e Michael fanno una grigliata quando improvvisamente si sente un grido. Lindy torna alla tenda per controllare Azaria quando nota un dingo, un cane selvatico, uscire dalla tenda, mentre Azaria \u00e8 scomparsa dalla culla. Convinta che l'animale abbia portato con s\u00e9 la bambina, Lindy avverte Michael e gli altri campeggiatori affinch\u00e9 l'aiutino nella ricerca, ma invano a causa del buio pesto.\nLa notizia fa scandalo e ben presto l'opinione pubblica si schiera contro i due coniugi, ritenuti responsabili della scomparsa della loro figlia: per molti, Lindy appare stoica, fredda, rassegnata nell'accettare la perdita della neonata; altri sospettano di un assassinio rituale, pensando che Azaria significhi \"sacrificio nel deserto\" (in realt\u00e0 significa \"benedetta da Dio\"). I vestiti di Azaria vengono ritrovati insanguinati e piegati, ma manca il coprifasce, di cui la donna aveva parlato; quindi Lindy e Michael vengono processati ma poi vengono assolti confermando l'ipotesi che Azaria sia stata rapita e uccisa dal dingo.\n1982. Due anni dopo, Lindy rimane incinta, ma deve subire un nuovo processo: sulla sua auto sono state ritrovate macchie di sangue compatibili con quelle sui vestiti di Azaria. Il pubblico si affretta a credere che Azaria sia stata decapitata con un paio di forbici come forma di rito religioso. Anche Michael viene processato con l'accusa di complicit\u00e0 nell'omicidio. Questa vicenda segna profondamente la vita dei coniugi, in particolare di Michael, che ha un crollo emotivo per l'angoscia: incapace ormai di difendersi, non \u00e8 di alcun aiuto alla moglie, che, invece, sopporta coraggiosamente ogni attacco, oltre a subire i disagi della gravidanza. Ritenuta colpevole, Lindy viene condannata all'ergastolo e ai lavori forzati, mentre Michael, nonostante sia considerato un suo complice, viene assolto affinch\u00e9 possa dedicarsi ai due figli, rimasti soli. In carcere, Lindy partorisce la sua bambina, Kahlia, che viene affidata al padre.\n1985. Tre anni dopo, un turista inglese muore nel deserto di Ayers Rock; mentre vengono avviate le ricerche, la polizia ritrova il coprifasce di Azaria di cui Lindy aveva parlato. La donna viene pertanto rilasciata dal carcere e torna a casa da Michael e dai tre figli, dove potr\u00e0 allacciare i rapporti con la figlia, Kahlia. I coniugi riprendono la loro normale esistenza e ritrovano la fede, da tempo perduta."}
{"id": "1580646", "revid": "123319928", "url": "https://it.wikipedia.org/wiki?curid=1580646", "title": "Yasuichir\u014d Yamamoto", "text": ""}
{"id": "1580650", "revid": "599013", "url": "https://it.wikipedia.org/wiki?curid=1580650", "title": "Thomas Kleine", "text": "Carriera.\nMilit\u00f2 dal 1994 al 1998 nella squadra della sua citt\u00e0, prima di essere acquistato dal . Gioc\u00f2 fino al 2001 nella squadra riserve senza mai riuscire a guadagnarsi un posto in prima squadra. Debutt\u00f2 in Bundesliga il 19 dicembre 2001 durante una partita contro il , terminata con una sconfitta per le \"aspirine\" (1-3).\nLa stagione successiva fece sei partite in Campionato e sette in Champions League.\nDopo quell'annata fu ceduto al Greuther F\u00fcrth, club di Zweite Bundesliga, diventando subito un titolare della formazione. Dopo quattro anni, 131 presenze e 13 gol (di cui 9 nell'ultima stagione), il giocatore fu acquistato dall' e ritorn\u00f2 di fatto in massima divisione. La sua avventura in Bassa Sassonia termin\u00f2 a gennaio 2008 quando viene ceduto al Borussia M\u00f6nchengladbach \nNell'estate del 2010 passa nuovamente al Greuther Furth."}
{"id": "1580651", "revid": "610351", "url": "https://it.wikipedia.org/wiki?curid=1580651", "title": "Ga (popolo)", "text": "Il popolo ga vive nell'area sudorientale del Ghana, nella zona della capitale Accra, e nel confinante Togo e assomma a circa 600.000 persone, costituendo circa il 3% della popolazione totale della nazione del Ghana, che vede vivere in uno stesso stato circa 100 gruppi linguistici. Anche la loro lingua si chiama Ga e appartiene al gruppo linguistico Kwa.\nIl popolo Ga fond\u00f2 la citt\u00e0 di Accra nel XVI secolo come porto commerciale e prese il nome dall'antico regno Ga di Nkran, fondato nel 1510 e governato da sovrani detti Ga Mantse.\nIn Europa i Ga sono famosi per i loro riti funebri e in particolare per la forma della bara, che viene costruita in modo da riflettere la personalit\u00e0 del defunto o una sua caratteristica di quando era in vita. Ad esempio se muore un tassista \u00e8 probabile che la famiglia faccia costruire una bara a forma di automobile. Ci sono diversi laboratori come per esempio quello di Eric Adjetey Anang (1985) che dirige il laboratorio che porta il nome del suo nonno Kane Kwei, il laboratorio di Paa Joe (1947) a Pobiman, il laboratorio di Daniel Mensah (Hello) (1968) a Teshie o il laboratorio di Kudjoe Affutu ad Awutu, Central Region.\nUn'altra cosa da aggiungere e che questo popolo durante la tratta degli schiavi sub\u00ec gravi conseguenze, in quanto una buona parte della popolazione Ga fu portata nelle Americhe come schiavi. Anche il leader della rivolta Tacky's War della Giamaica apparteneva al gruppo etnico dei Ga."}
{"id": "1580657", "revid": "438678", "url": "https://it.wikipedia.org/wiki?curid=1580657", "title": "Pazza", "text": "Pazza (\"Nuts\") \u00e8 un film del 1987 diretto da Martin Ritt.\nRappresenta l'ultima interpretazione cinematografica di Karl Malden (1912-2009).\nTrama.\nClaudia Draper, una prostituta proveniente da famiglia benestante, \u00e8 accusata di omicidio e rischia 25 anni di carcere. Al fine di salvarla dalla pesante condanna, i genitori si affidano a un valente legale, senza risparmiare spese, pur di farla dichiarare incapace di intendere e di volere in modo da poterla internare in un istituto di psichiatria. Ma la ragazza si sbarazza con violenta ribellione del forbito difensore, e viene affidata ad un avvocato d'ufficio, Aaron Levinsky il quale intuisce - dietro il contegno ostico dell'indesiderata cliente - un'intelligenza acuta e la capacit\u00e0 di collaborare alla propria difesa. Claudia agisce a prescindere da ogni possibile cavillo giudiziario, solo svelando dolorosamente, lo scabroso retroscena familiare dai toni freudiani nel quale \u00e8 maturata la sua scelta di vita, e l'intollerabile pretesa del cliente che scaten\u00f2 la sua micidiale reazione di difesa."}
{"id": "1580658", "revid": "228587", "url": "https://it.wikipedia.org/wiki?curid=1580658", "title": "Giorgio Amitrano", "text": "Biografia.\nLaureatosi presso l'Istituto Universitario Orientale di Napoli, \u00e8 attualmente professore ordinario di \"Letteratura giapponese\" e di \"Lingua e cultura del Giappone\" presso il Dipartimento Asia, Africa e Mediterraneo dello stesso ateneo, nel quale \u00e8 stato preside della Facolt\u00e0 di Scienze Politiche. Nel 2012 \u00e8 stato nominato dal Ministero degli Affari Esteri direttore dell'Istituto italiano di cultura di Tokyo.\n\u00c8 traduttore in italiano delle opere di Banana Yoshimoto e Haruki Murakami; ha anche tradotto romanzi di Yasunari Kawabata e Yasushi Inoue. Per il suo lavoro, ha vinto il Premio Alcantara nel 1999, il Premio Internazionale Noma nel 2001, il Premio Grinzane Cavour nel 2008 e il Premio speciale della giuria del Premio Monselice per la traduzione letteraria e scientifica nel 2012, tutti per la traduzione. Nel 2020 \u00e8 stato insignito dell'onorificenza giapponese Ordine del Sol Levante.\n\u00c8 vice direttore della rivista \"Poetica\", mentre dal 2004 scrive per il mensile di arte figurativa e letteratura \"Paragone\". \u00c8 collaboratore sulle principali testate culturali italiane: \"Corriere della Sera, la Repubblica, il manifesto, Alias, L'indice dei libri del mese\" e \"Nuovi argomenti\".\nCome autore, ha pubblicato a cura della Italian School of East Asian Studies il volume \"The New Japanese Novel: Popular Culture and Literary Tradition in the Work of Murakami Haruki and Yoshimoto Banana\" (1996) e per l'editore Feltrinelli \"Il mondo di Banana Yoshimoto\" (1999; edizione ampliata 2007). Sempre nel 2007, ha curato l'introduzione al libro \"I miei cani\" dell'artista Giosetta Fioroni. Nel 2018 ha pubblicato, per DeA Planeta Libri, \"Iro Iro: Il Giappone tra Pop e Sublime\", un racconto del Giappone odierno tra tradizione e modernit\u00e0.\nOpere.\nTraduzioni.\nUn elenco non esaustivo delle opere tradotte dal giapponese da Giorgio Amitrano:\nAltri progetti.\n, 20 giugno 2008"}
{"id": "1580659", "revid": "1926649", "url": "https://it.wikipedia.org/wiki?curid=1580659", "title": "Real Madrid Club de F\u00fatbol 2005-2006", "text": "Questa voce raccoglie le informazioni riguardanti il Real Madrid Club de F\u00fatbol nelle competizioni ufficiali della stagione 2005-2006."}
{"id": "1580660", "revid": "94647", "url": "https://it.wikipedia.org/wiki?curid=1580660", "title": "Sali biliari", "text": ""}
{"id": "1580661", "revid": "767487", "url": "https://it.wikipedia.org/wiki?curid=1580661", "title": "Paradise (film 1982)", "text": "Paradise \u00e8 un film del 1982 di genere avventura, erotico e sentimentale, diretto da Stuart Gillard e interpretato da Phoebe Cates e Willie Aames.\nIl film segue la scia dei film per adolescenti ambientati in localit\u00e0 esotiche iniziata con \"Laguna blu\" nel 1980. Il film port\u00f2 al successo la giovane Phoebe Cates sia come attrice che come cantante: il brano principale del film, \"Paradise\", rimase a lungo ai vertici delle classifiche in tutto il mondo, diventando uno dei maggiori successi degli anni ottanta e contribuendo alla fama del film. Il brano \u00e8 stato spesso riutilizzato su altri film o serie TV (in Italia, ad esempio, \u00e8 stato spesso usato nelle puntate di \"Tutti pazzi per amore\").\nTrama.\nIraq, 1823. Sarah \u00e8 una giovane ragazza inglese. Dopo la morte del padre a Baghdad \u00e8 sotto la protezione di Geoffrey, domestico di famiglia che la dovrebbe scortare fino in patria in Inghilterra. El Aziz, cinico mercante di schiave noto anche come \"Lo Sciacallo\" viene attratto dalla bellezza della ragazza che vorrebbe tutta per s\u00e9. Nel frattempo Sarah e il suo domestico si uniscono a una carovana di missionari dove fanno la conoscenza di un reverendo inglese accompagnato da sua moglie e dal loro giovane figlio David. Il mercante, invaghitosi di Sarah e intenzionato a prenderla con s\u00e9, assale la carovana uccidendo tutti, compresi i genitori di David, che per\u00f2 riesce a scappare con Sarah e il vecchio Geoffrey.\nI tre girano senza sosta nel deserto siriano in cerca della civilt\u00e0, e grazie a David riescono a trovare una sorgente d'acqua che li aiuta a sopravvivere, ma Geoffey si allontana e viene ucciso dal mercante arabo che si \u00e8 messo sulle tracce di Sarah. David scopre tutto, e si mette in cammino con la ragazza per cercare di scappare dall'uomo e trovare una citt\u00e0. Quando sembra che non abbiano pi\u00f9 via di scampo trovano un'oasi che offre loro protezione e cibo; qui diventano amici e fanno la conoscenza di una coppia di scimpanz\u00e9. Quando iniziano ad accorgersi dei loro cambiamenti fisici la loro amicizia sembra trasformarsi in qualcosa di pi\u00f9 complesso: David vorrebbe un contatto fisico con Sarah, ma lei sembra non volerlo, e tra di loro si spezza qualcosa.\nIntanto il vecchio arabo irrompe nell'oasi distruggendo tutto ci\u00f2 che i due amici avevano costruito e rapisce Sarah. David, grazie all'aiuto dei due scimpanz\u00e9, riesce a raggiungere l'accampamento del nemico, e travestitosi da serva riesce a liberare Sarah, che intanto stavano preparando per unirla all'harem del selvaggio arabo. Il ragazzo viene punto da uno scorpione, ma ci\u00f2 non impedisce loro di fuggire. David si ammala gravemente a causa del veleno dello scorpione, e tocca a Sarah cercare un posto dove curarlo. Dopo lungo cammino la giovane riesce a trovare una nuova oasi dove pu\u00f2 curare David, che finalmente capisce di amare. Lui si riprende, e Sarah gli confessa di amarlo.\nI due giovani ragazzi scoprono cos\u00ec l'amore, il sesso e i piaceri della natura, trovando finalmente la pace dello spirito; i due scimpanz\u00e9 mettono al mondo un cucciolo, e anche Sarah e David sanno di aspettare un bambino, cos\u00ec David decide di affrontare una volta per tutte il nemico che li perseguita da sempre per mettere al sicuro la sua donna e il bambino che aspetta da lei. Dopo un duro combattimento nel deserto riesce ad uccidere il mercante, dopodich\u00e9 lui e Sarah salutano i due scimpanz\u00e9, gli amici che hanno fatto da testimoni al loro amore nel \"Paradiso\", poi si mettono felici in cammino verso una citt\u00e0 all'orizzonte.\nProduzione.\nCast.\nWillie Aames, che era gi\u00e0 noto al grande pubblico per aver preso parte al telefilm \"La famiglia Bradford\", era gi\u00e0 stato scelto per la parte di Richard in \"Laguna blu\", ma rifiut\u00f2 per il fatto di dover recitare nudo, tuttavia due anni dopo firm\u00f2 il contratto per il ruolo di David in Paradise in cui gir\u00f2 scene di nudo, ruolo per il quale era stato contattato senza successo anche Christopher Atkins che rinunci\u00f2 per un impegno concomitante. Anche Dayton Ka'ne, che aveva interpretato \"Uragano\" nel 1979, era stato contattato per il ruolo del protagonista maschile.\nIl film \u00e8 stato interamente girato in Israele tra il 22 marzo e il 6 maggio 1981, ed \u00e8 uscito negli USA il 7 maggio 1982. Gli incassi totali sono stati di circa 5,5 milioni di dollari.\nColonna sonora.\nLa colonna sonora \u00e8 composta da Paul Hoffert. Tutte le canzoni sono state scritte da Joel Diamond e Lawrence Russell Brown. Il tema principale del film \"Paradise\" \u00e8 cantato dalla stessa Phoebe Cates.\nAlbum.\nLa colonna sonora originale del film \u00e8 stata distribuita su un LP del 1982 della CBS (85857) con il titolo \"Paradise\".\nSingolo.\nIl singolo \"Paradise\" (CBS - A 2059) arrangiato da Mike Melvoin e interpretato da Phoebe Cates \u00e8 stato il secondo 45 giri pi\u00f9 venduto in Italia nel 1982.\nPromozione.\nSlogan.\n\"Se solo potesse durare per sempre...\" \u00e8 lo slogan utilizzato per pubblicizzare il film sia in Italia che negli Stati Uniti.\nManifesti.\nLe grafiche utilizzate per realizzare i manifesti e le locandine del film all'epoca della sua diffusione nelle sale cinematografiche italiane sono state realizzate dall'illustratore Enzo Sciotti.\nDistribuzione.\nLa pellicola \u00e8 stata distribuita nelle sale cinematografiche italiane nel mese di marzo del 1982.\nData di uscita.\nAlcune date di uscita internazionali nel corso del 1982 sono state:\nAccoglienza.\nIncassi.\nIl film ha ricavato al botteghino statunitense $5,588,800, in Italia si \u00e8 classificato al 30\u00ba posto tra le prime 100 pellicole di maggior incasso della stagione cinematografica italiana 1981-1982.\nCritica.\nLa pellicola all'epoca \u00e8 stata criticata in quanto molto simile al precedente \"Laguna blu\". In entrambi i film, infatti, la storia \u00e8 quella di un ragazzo e una ragazza che si ritrovano soli in un luogo incontaminato, lontani dalla civilt\u00e0, che devono scoprire da soli e senza guida l'amore, il sesso e la maternit\u00e0, oltre che come sopravvivere. Per\u00f2, in questo film i due protagonisti sono gi\u00e0 in et\u00e0 adolescenziale quando l'avventura ha luogo. Si aggiunga che nel film del 1980 i rischi che dovevano affrontare i protagonisti erano legati solo alla natura, mentre in \"Paradise\" c'\u00e8 un vero e proprio nemico umano. Inoltre la gravidanza di Sarah \u00e8 solo citata nella parte finale, e non accade alcun parto, col piccolo destinato a nascere nella civilt\u00e0. Rispetto alla morigerata Brooke Shields di \"Laguna blu\", Phoebe Cates mostra, senza particolari problemi, le proprie nudit\u00e0."}
{"id": "1580663", "revid": "1718925", "url": "https://it.wikipedia.org/wiki?curid=1580663", "title": "Trnava", "text": "Trnava (in ungherese \"Nagyszombat\", in tedesco \"Tyrnau\") \u00e8 una citt\u00e0 della Slovacchia, capoluogo del distretto e della regione omonimi. Situata a nord-est della capitale Bratislava, dalla quale dista 50\u00a0km, Trnava \u00e8 sede arcivescovile e di due universit\u00e0: Universit\u00e0 di Trnava e Universit\u00e0 dei Santi Cirillo e Metodio di Trnava. La citt\u00e0, per le numerose chiese che vi sorgono, \u00e8 soprannominata la \"Piccola Roma\" o la \"Roma slovacca\" (\"Slovensk\u00fd R\u00edm\").\nStoria.\nInsediamenti permanenti sul territorio di Trnava sono documentati dal Neolitico. Durante il Medioevo, un importante mercato sorse al crocevia di due direttrici importanti - una dalla Boemia all'Ungheria e l'altra dal Mediterraneo alla Polonia.\nLa prima menzione di Trnava (come \"Zumbotei\") in un documento \u00e8 del 1211. Nel 1238, Trnava fu la prima citt\u00e0 in Slovacchia ad ottenere dal re, B\u00e9la IV d'Ungheria, gli statuti cittadini (che includevano alcuni privilegi). Centro tradizionalmente agricolo, Trnava si trasform\u00f2 gradualmente in centro manifatturiero, commerciale e artigianale. All'inizio del XIII secolo, il re invit\u00f2 numerosi Tedeschi dei Carpazi a trasferirsi a Trnava; questo insediamento crebbe dopo l'invasione tatara del 1242. A cavallo fra il XIII e il XIV secolo, una parte di Trnava era circondata da mura di notevole perimetro.\nTrnava fu anche la sede di molte importanti negoziazioni: Carlo I, re d'Ungheria, firm\u00f2 qui un accordo monetario con il re di Boemia Giovanni di Lussemburgo nel 1327 e il re Luigi I (che risiedette a lungo in citt\u00e0 e vi mor\u00ec nel 1380) firm\u00f2 qui un trattato d'amicizia con l'imperatore Carlo IV nel 1360.\nLa maggioranza tedesca degli abitanti di Trnava cess\u00f2 in favore degli Slovacchi durante le campagne militari intraprese dagli Ussiti cechi nel XV secolo, che si opponevano ai tedeschi e resero Trnava il centro delle campagne nella Slovacchia sudoccidentale dal 1432 al 1435. La citt\u00e0, insieme con il resto del territorio dell'attuale Slovacchia, acquis\u00ec importanza dopo la conquista di una parte sostanziale del Regno d'Ungheria da parte dell'Impero Ottomano: nel 1541 Trnava divenne la sede dell'arcidiocesi di Strigonio. La cattedrale dell'arcidiocesi era la chiesa di San Giovanni Battista (oggi cattedrale dell'arcidiocesi di Trnava). Molti ungheresi fuggirono dalle terre invase dai Turchi e si stabilirono in citt\u00e0.\nNel XVI e ancor pi\u00f9 nel XVII secolo, Trnava era un importante centro della Controriforma nel regno d'Ungheria. L'arcivescovo Nicolas Ol\u00e1h invit\u00f2 i gesuiti a Trnava nel 1561 per dare incremento alle scuole municipali. Un seminario fu fondato nel 1566 e nel 1577 il sacerdote di Trnava Nicolas Telegdi fond\u00f2 una tipografia. La prima traduzione cattolica della Bibbia in ungherese (basata sulla Vulgata latina) fu redatta a Trnava da un altro gesuita, Gy\u00f6rgy K\u00e1ldi, che era nato a Trnava nel 1573.\nL'Universit\u00e0 di Trnava (1635-1777), un'universit\u00e0 gesuitica, era l'unica universit\u00e0 del Regno d'Ungheria all'epoca e fu fondata dall'arcivescovo P\u00e9ter P\u00e1zm\u00e1ny. Nata con lo scopo di sostenere la Controriforma, divenne presto un centro di cultura e letteratura slovacca, poich\u00e9 la maggior parte degli insegnanti, met\u00e0 degli studenti e la maggioranza degli abitanti della citt\u00e0 erano slovacchi. P\u00e1zm\u00e1ny stesso promosse l'uso della lingua slovacca a preferenza di quella ceca e fece tradurre la sua opera \"Isteni igazs\u00e1gra vezet\u0151 kalauz\" (\"Guida alla Verit\u00e0 di Dio\") e molte delle sue omelie nella lingua locale.\nIl XVII secolo fu anche caratterizzato da molte rivolte antiasburgiche, fra le quali quelle di Istv\u00e1n Bocskai, di Gabriel Bethlen, di Giorgio I R\u00e1k\u00f3czi di Imre Th\u00f6k\u00f6ly ebbero ricadute negative sulla vita di Trnava.\nA partire dalla seconda met\u00e0 del XVIII secolo Trnava divenne un centro artistico e letterario del risorgimento nazionale slovacco. La prima codificazione della lingua slovacca compiuta da Anton Bernol\u00e1k nel 1787 si basava sul dialetto slovacco della regione di Trnava.\nFino alla Seconda guerra mondiale, Trnava ebbe una consistente minoranza ebraica. La libert\u00e0 degli ebrei sub\u00ec restrizioni gi\u00e0 dal 1495 e poi dal 1539 al 1800. Dodici ebrei furono pubblicamente arsi nel 1870 durante un pogrom.\nL'importanza della citt\u00e0 diminu\u00ec all'inizio del XIX secolo, quando l'universit\u00e0 fu trasferita a Buda (oggi \u00e8 chiamata \"Universit\u00e0 Lor\u00e1nd E\u00f6tv\u00f6s\") e la sede arcivescovile fu riportata a Strigonio. Tuttavia, nel 1844 Trnava fu collegata a Bratislava con la prima linea ferroviaria del Regno d'Ungheria: si trattava di una ferrovia a cavalli (i motori a vapore entreranno in servizio dal 1872). Il collegamento ferroviario diede il via alla modernizzazione della citt\u00e0, che part\u00ec con la costruzione di uno zuccherificio, di una malteria e della fabbrica Coburgh (in seguito chiamata Trnavsk\u00e9 automobilov\u00e9 z\u00e1vody \"Fabbrica di automobili di Trnava\"). \nLa Societ\u00e0 di Sant'Adalberto (\"Spolok sv\u00e4t\u00e9ho Vojtecha\"), fondata nel 1870 quando la \"Matica slovensk\u00e1\" fu messa fuori legge dalle autorit\u00e0 ungheresi, sostenne il sentimento nazionale slovacco in un tempo di forte magiarizzazione del Regno di Ungheria. Vide la collaborazione di molte personalit\u00e0 cattoliche di tutta la Slovacchia, fra cui anche Mikul\u00e1\u0161 Schneider-Trnavsk\u00fd, compositore slovacco nativo di Trnava. Nel XIX ma soprattutto all'inizio del XX secolo la citt\u00e0 si espanse al di fuori delle mura, che furono in larga parte abbattute nel XIX secolo.\nDopo la formazione della Cecoslovacchia nel 1918, Trnava fu una delle citt\u00e0 pi\u00f9 industrializzate della Slovacchia. Nel 1977, Trnava divenne la sede di una nuova arcidiocesi e della prima provincia ecclesiastica slovacca. Con l'erezione di questa arcidiocesi, la Slovacchia divenne - per la prima volta dopo secoli - indipendente dall'Ungheria anche in materia ecclesiastica.\nNel 1992 con la fondazione dell'Universit\u00e0 di Trnava, la citt\u00e0 \u00e8 tornata a essere sede universitaria. Dopo l'indipendenza della Slovacchia (1993), Trnava \u00e8 diventata il capoluogo dell'omonima regione nel 1996. Nel 1997 \u00e8 stata fondata un'altra universit\u00e0: l'Universit\u00e0 dei Santi Cirillo e Metodio di Trnava. Il gruppo automobilistico francese PSA ha iniziato la costruzione di un grande stabilimento produttivo presso Trnava nel 2003.\nSport.\nCalcio.\nLa squadra principale della citt\u00e0 \u00e8 lo Spartak Trnava.\nFootball americano.\nLa locale squadra di football americano, i Trnava Bulldogs, ha vinto il titolo nazionale nel 2016."}
{"id": "1580666", "revid": "125683747", "url": "https://it.wikipedia.org/wiki?curid=1580666", "title": "La Bamba (film)", "text": "La Bamba \u00e8 un \"film\" di Luis Valdez del 1987. Racconta alcuni eventi della vita del cantante rock Ritchie Valens, del fratellastro Bob Morales, della fidanzata Donna Ludwig e della famiglia.\nNel 2017 il film \u00e8 stato selezionato per la conservazione nel National Film Registry della Biblioteca del Congresso degli Stati Uniti per essere \"culturalmente, storicamente ed esteticamente significativo\".\nTrama.\nRichard Valenzuela \u00e8 un adolescente, grande appassionato di musica, che in brevissimo tempo diventa una stella del \"rock\" con lo pseudonimo di Ritchie Valens. S'innamora di Donna Ludwig, sua compagna di scuola, per la quale scriver\u00e0 una canzone che diventer\u00e0 subito un successo; il \"film\" racconta anche altri aspetti della famiglia Valenzuela, quali la relazione tra Richie e la madre Connie, tra Ritchie e il fratellastro Bob Morales, nonch\u00e9 la gelosia di quest'ultimo per il fratellastro divo del \"rock.\"\nIn merito a quest'ultimo aspetto, emblematica \u00e8 la scena in cui Bob distrugge, gettandolo a terra con violenza, il premio vinto per la partecipazione a un concorso d'arte che gli avrebbe permesso di diventare fumettista, perch\u00e9 la madre d\u00e0 poca importanza a tutto ci\u00f2 che lui fa. Per questo riprende a ubriacarsi e la madre gli impedisce di vedere il figlio avuto con l'ex ragazza di Ritchie, Rosie.\nLa pellicola, inoltre, descrive la paura che Ritchie ha dei viaggi in aereo attraverso un sogno ricorrente che tormenta le notti del giovane divo e in cui una collisione tra due aerei uccide il suo migliore amico, quando erano pi\u00f9 piccoli. Tuttavia, riesce a vincere la sua paura quando gli viene chiesto di cantare la sua canzone \"Donna\", ad \"American Bandstand\".\nIl suo manager, Bob Kane lo aiuta facendogli bere un bicchiere di vodka durante il viaggio.\nA mano a mano che Valens diventa famoso, crescono anche le sue responsabilit\u00e0. \u00c8 spesso in \"tour\" con Buddy Holly e The Big Bopper, dopo che i suoi successi \"La Bamba\" e \"Donna\" raggiungono la vetta della classifica stilata da Billboard.\nTuttavia, ogni volta che ne hanno l'opportunit\u00e0, Ritchie e Bob passano del tempo insieme, facendo dei viaggi.\nValens, Holly e The Bopper noleggiano un piccolo aereo la notte del 3 febbraio 1959 (passer\u00e0 alla storia come \"The Day the Music Died\"), mentre imperversa una tempesta di neve. Prima di partire, Ritchie telefona al fratello Bob per rappacificarsi dopo una furiosa lite risalente a qualche giorno prima, chiedendogli di prendere un aereo per Chicago, dove si sarebbero incontrati il giorno dopo: si sentiva solo e aveva bisogno della presenza di un membro della famiglia.\nMentre Bob ripara l'automobile della madre, viene a sapere dell'incidente aereo del fratello dal bollettino radio; per questo corre dalla madre per evitare che lei apprenda la notizia in questo modo, ma arriva troppo tardi. La notizia sconvolge l'intera famiglia. Nella scena finale, Bob cammina su un ponte, gridando il nome del fratello e ricordando tutti i bei momenti trascorsi insieme.\nSui titoli di coda, Lou Diamond Phillips e la banda \"rock\" Los Lobos suonano \"La Bamba\".\nDietro le quinte.\nL'intera produzione del \"film\" ha goduto l'appoggio e l'aiuto della famiglia Valenzuela: Bob Morales e Connie Valenzuela hanno aiutato gli attori a impersonare al meglio le situazioni che loro hanno vissuto.\nPhillips leg\u00f2 molto con la famiglia Valenzuela; in particolare, durante le riprese della scena finale, Connie Lemos (sorella di Valens, che al momento della tragedia aveva soltanto 6 anni), interruppe le riprese urlando: \u00abNon andare Ritchie! per favore, non salire sull'aereo! Perch\u00e9 devi morire?\u00bb. Connie ammise successivamente di essersi resa conto proprio in quel momento di non aver mai accettato la morte prematura del fratello.\nTutte le canzoni di Ritchie Valens sono state eseguite dai Los Lobos; il gruppo fa una breve apparizione nella pellicola, nella scena in cui si esibisce in una sala da ballo di Tijuana; Brian Setzer appare in un cameo nel ruolo di Eddie Cochran."}
{"id": "1580669", "revid": "237256", "url": "https://it.wikipedia.org/wiki?curid=1580669", "title": "Aleksandr Mikhailovi\u010d Lyapunov", "text": ""}
{"id": "1580670", "revid": "2033069", "url": "https://it.wikipedia.org/wiki?curid=1580670", "title": "Keen Eddie", "text": "Keen Eddie (letteralmente tradotto \"Acuto Eddie\") \u00e8 una serie televisiva d'azione-commedia poliziesca anglo-americana prodotta dalla FOX nel 2003 ed andata in onda sulla stessa rete televisiva in una sola stagione di produzione con 13 episodi, a partire dal 6 giugno 2003 e fino al 24 luglio 2003.\nLa serie \u00e8 stata trasmessa in Italia sul canale satellitare Fox a partire dal 17 marzo 2004 e, successivamente, sul canale televisivo LA7 e sul canale Giallo.\nTrama.\nEddie Arlette (Mark Valley) \u00e8 un poliziotto del dipartimento di Polizia di New York dai modi sbrigativi e dal carattere estremamente sarcastico. Durante alcune indagini su un'organizzazione criminale dedita al traffico di sostanze stupefacenti, nella convinzione di essere sulla pista giusta per catturare i criminali, viene inconsapevolmente raggirato da questi e, il giorno dell'irruzione delle squadre speciali nei locali incriminati, trovandoli svuotati, oltre a perdere la reputazione, perde anche la faccia di fronte ai giornalisti presenti.\nNonostante la figuraccia di Eddie, il suo capitano decide di inviarlo a Londra dove, cooperando con Scotland Yard, dovr\u00e0 riuscire a sgominare l'organizzazione criminale prima che questa riesca a divenire troppo potente nel business del traffico di Ossicodone.\nUna volta giunto a Londra, Eddie, da buon americano, riuscir\u00e0 a farsi mal sopportare dai parigrado inglesi a causa del suo carattere \"troppo Yankee\" ed esuberante, in continuo contrasto con il carattere da \"Gentlemen\" dei colleghi londinesi.\nNonostante tutto riuscir\u00e0 a entrare nella sfera di simpatia del suo collega inglese, l'ispettore Montgomery Pippin o, pi\u00f9 semplicemente \"Monty Pippin\".\nI problemi per Eddie all'inizio saranno innumerevoli. L'appartamento dove vive risulter\u00e0 condiviso da Fiona Bickerton (Sienna Miller), una giovane e bella ragazza, dal carattere tutt'altro che amichevole, figlia della titolare dell'appartamento, che almeno all'inizio, non vorr\u00e0 saperne di condividere la casa con uno \"Yankee\" e, in particolar modo, con il suo cane \"Pete\", un Bull Terrier tutt'altro che educato.\nDopo innumerevoli vicissitudini e situazioni tragicomiche, Eddie riuscir\u00e0 a sgominare l'organizzazione criminale e completare cos\u00ec la sua missione, recuperando nel contempo la propria reputazione.\nGrazie al buon esito della missione, il soprintendente Nathanial Johnson (Colin Salmon), dapprima dubbioso sulle capacit\u00e0 di Eddie, gli offrir\u00e0 la possibilit\u00e0 di rimanere a Londra a tempo indeterminato.\nDapprima dubbioso, alla fine dell'episodio \"pilota\", Eddie accetter\u00e0 l'offerta e si trasferir\u00e0 a vivere e lavorare a Londra presso Scotland Yard.\nPersonaggi.\nEddie Arlette: Eddie rappresenta lo stereotipo del classico \"sbirro\" americano dai modi spicci e con un senso dell'humor molto sarcastico, quasi pungente. Veste casual senza troppe considerazioni sugli accostamenti dei capi d'abbigliamento, mastica chewing gum come se fumasse sigarette e ha una fissa per i pacchetti di fiammiferi promozionali riportanti i nomi di locali notturni o pub che, con metodica precisione, affigge sulle mappe delle citt\u00e0 in cui si trova. Parla \"americano\" e non \"inglese\" e questo lo fa mal sopportare dalla maggior parte dei conoscenti, a parte Monty Pippin, suo collega e amico.\nIspettore Monty Pippin: Monty, a differenza di Eddie, risulta invece l'inglese per antonomasia. Parla con tono di voce basso e forbito, possiede modi estremamente educati, veste solo completi giacca-cravatta molto eleganti (quasi tutti gessati) e ha una certa propensione per gli oggetti tecnologici. Nonostante questo per\u00f2, anche Monty ha le sue \"stranezze\". E cos\u00ec, se di giorno rappresenta l'inglese tipico pacato ed educato, di notte Monty adora frequentare locali per scambi di coppia, nutre un'irrefrenabile voglia di sesso e convive con \"un'amica\" molto avvenente con la quale praticamente si d\u00e0 alla pazza gioia sessualmente al punto di arrivare a chiedersi se per caso non soffra di \"ninfomania\".\nFiona Bickerton: Bella prima di tutto, intelligente ma molto capricciosa e lunatica, Fiona \u00e8 la coinquilina di Eddie. Figlia della proprietaria dell'appartamento, con una parlata inglese molto pulita ma a tratti isterica, Fiona lavora presso un negozio di profumeria della City Londinese, anche se alla madre racconta di andare all'universit\u00e0. Ragazza dal carattere da teen-ager, Fiona mal sopporta all'inizio l'arrivo di Eddie ma, con il passare del tempo, imparer\u00e0 a conoscerlo, stimarlo e... molto probabilmente amarlo...\nFiona \u00e8 ufficialmente fidanzata con Nigel, un tizio definibile a buon titolo un vero \"sfigato\" con una certa propensione per gli scambi di coppia... cosa che a Fiona non garba affatto.\nSoprintendente Nathanial Johnson: Ufficiale molto cinico, rampante, arrivista e ambizioso, il soprintendente Johnson incarna lo spirito del comandante inglese dai modi garbati ma duri, ligio al dovere ma al tempo stesso giusto nel distribuire i meriti. Molto legato alle tradizioni britanniche (vedi l'ora del t\u00e8), il Soprintendente vede in Eddie il mezzo per poter raggiungere rapidamente ruoli di comando ai piani alti di Scotland Yard.\nCarol Ross: Nota anche come \"Miss MoneyPenny\" (nomigliolo datole da Eddie), Carol \u00e8 la segretaria personale del Soprintendente Johnson. Bella, avvenente e intelligente, ha una particolarit\u00e0 tutta sua... Ogni volta che Eddie le si trova davanti... riesce a fargli perdere letteralmente la testa e a portarlo in uno stato di \"trance primordiale\" per cui Eddie diventa vittima degli istinti sessuali pi\u00f9 antichi... dai quali si sveglia di solito grazie all'ignaro intervento di Monty Pippin.\nPete: Pete \u00e8 il cane di Eddie... o meglio, \u00e8 il cane che Eddie si trova a dover accudire. Bull Terrier tutt'altro che ben addestrato, Pete \u00e8 un vero problema per Eddie e soprattutto per Fiona che possiede una gatta... In pratica Eddie deve perennemente cercare di tenere a freno gli istinti animal-sessuali di Pete che vorrebbe poter abusare della gatta di Fiona ogni 5 minuti...\nFotografia e colonna sonora.\nLe principali caratteristiche di questa serie televisiva ideata da J. H. Wyman sono la fotografia e la colonna sonora. Nell'ideare e produrre la serie, Wyman si \u00e8 ampiamente ispirato a film quali \"Snatch - Lo strappo\" e \"Lock &amp; Stock - Pazzi scatenati\", entrambi creati e diretti dal regista inglese Guy Ritchie.\nDi conseguenza, Keen Eddie risulta una serie televisiva fatta di immagini rapide dalle inquadrature pi\u00f9 strane associate a particolari sound, con montaggi veloci, talvolta rallentati o storpiati volutamente dal regista, al fine di creare un ambiente del tutto particolare e dall'azione continuamente tesa.\nIn particolar modo, vanno notati i colori molto chiari di tutta la serie, l'uso di obiettivi grandangolari e gli esterni dai colori molto limpidi.\nLocation.\nL'intera serie \u00e8 stata girata nella citt\u00e0 di Londra, anche per le scene in cui il personaggio dovrebbe trovarsi a New York.\nProduzione.\nProdotta in solo una stagione della durata di 13 episodi da 42 min. ciascuno.\nNonostante un cambio di palinsesto e alcuni tentativi di pubblicizzare la serie, l'esito finale \u00e8 stato talmente negativo in termini di ascolti da indurre la FOX a cancellare la serie di cui era stata prevista una seconda stagione, mai realizzata."}
{"id": "1580673", "revid": "1793900", "url": "https://it.wikipedia.org/wiki?curid=1580673", "title": "Regioni dei Territori del Nord-Ovest", "text": "I Territori del Nord-Ovest sono suddivisi in cinque regioni amministrative. Tuttavia, a livello statistico, l'agenzia governativa Statistics Canada li divide in sei divisioni censuarie.\nRegioni amministrative.\nFino al 1999, i Territori del Nord-Ovest erano suddivisi in cinque regioni amministrative (da non confondere con i precedenti distretti dei Territori del Nord-Ovest): Baffin, Fort Smith, Inuvik, Keewatin e Kitikmeot. Con il distacco del Nunavut, la cui istituzione sottrasse buona parte delle regioni amministrative di Baffin, Keewatin e Kitikmeot, il resto dei Territori sono stati riorganizzati in cinque nuove regioni:\nDivisioni censuarie.\nFino alla divisione dei Territori nel 1999, con la creazione di Nunavut, c'erano due divisioni censuarie:"}
{"id": "1580677", "revid": "767487", "url": "https://it.wikipedia.org/wiki?curid=1580677", "title": "Mona Lisa (film)", "text": "Mona Lisa \u00e8 un film del 1986 diretto da Neil Jordan.\nPresentato in concorso al 39\u00ba Festival di Cannes, \u00e8 valso a Bob Hoskins il premio per la migliore interpretazione maschile.\nNel 1999 il British Film Institute l'ha inserito al 67\u00ba posto della lista dei migliori cento film britannici del XX secolo.\nTrama.\nGeorge, un gangster della classe operaia di basso livello recentemente uscito di prigione, riceve un lavoro a Londra dal suo ex capo, Denny Mortwell, come autista e guardia del corpo per una prostituta costosa di nome Simone. Mortwell vuole anche che George raccolga informazioni su uno dei ricchi clienti di Simone a scopo di ricatto. Simone, che ha lavorato duramente per sviluppare modi di alta classe e una clientela d'\u00e9lite, inizialmente non ama il rozzo e schietto George, e la considera come una messa in scena. Ma mentre George e Simone scoprono di pi\u00f9 l'uno dell'altro, stringono un'amicizia e George inizia ad innamorarsi di lei. George accetta di rischiare la propria vita per aiutare Simone a trovare la sua amica adolescente Cathy, che \u00e8 scomparsa e che Simone teme venga abusata dal suo violento ex magnaccia, Anderson.\nGeorge si trova sempre pi\u00f9 combattuto tra i suoi sentimenti per Simone, i suoi obblighi verso il suo capo Mortwell e il suo rapporto con la figlia adolescente Jeannie, una dolce ragazza normale che \u00e8 maturata mentre era in prigione e vuole avere suo padre nella sua vita.\nDopo che Anderson attacca George, Simone fugge a Brighton. George trova finalmente Cathy e la porta a Brighton per riunirla con Simone, dove presta a Simone la sua pistola. Scopre che Simone e Cathy sono amanti, e che Simone non si cura di lui e lo ha usato solo per trovare Cathy. Mortwell e Anderson poi arrivano per riprendere il controllo di Simone e Cathy, e Simone infuriato spara a entrambi e poi minaccia di sparare a George. La prende a pugni, prende la pistola e se ne va, sconvolto dalla sua ingratitudine.\nLiberato dagli obblighi della malavita, George torna a una vita pi\u00f9 normale, lavorando nel garage del suo amico e trascorrendo del tempo con Jeannie."}
{"id": "1580683", "revid": "438678", "url": "https://it.wikipedia.org/wiki?curid=1580683", "title": "Reuben, Reuben", "text": "Reuben, Reuben \u00e8 un film di Robert Ellis Miller del 1983."}
{"id": "1580684", "revid": "1086846", "url": "https://it.wikipedia.org/wiki?curid=1580684", "title": "Real Madrid Club de F\u00fatbol 2004-2005", "text": "Questa voce raccoglie le informazioni riguardanti il Real Madrid Club de F\u00fatbol nelle competizioni ufficiali della stagione 2004-2005."}
{"id": "1580686", "revid": "438678", "url": "https://it.wikipedia.org/wiki?curid=1580686", "title": "La scelta di Sophie", "text": "La scelta di Sophie (\"Sophie's Choice\") \u00e8 un film del 1982 diretto da Alan J. Pakula, tratto dall'omonimo romanzo di William Styron.\nNel 2007 l'American Film Institute l'ha inserito al novantunesimo posto della classifica dei cento migliori film americani di tutti i tempi (nella classifica originaria del 1998 non era presente).\nTrama.\nStati Uniti, 1947. Dopo la fine della seconda guerra mondiale, un giovane della Virginia aspirante scrittore di nome Stingo ha lasciato l'uniforme dei Marines e la fattoria paterna per cercare fortuna a New York. Arrivato in citt\u00e0, trova sistemazione a Brooklyn in una casa bizzarra, dipinta di rosa, la cui proprietaria, Yetta, gli affitta una camera.\nLa sua tranquilla e operosa vita di scrittore \u00e8 turbata dai rapporti spesso tempestosi di altri due inquilini della casa: una coppia composta da Sophie Zawistowska, una donna polacca, immigrata dopo aver subito la terribile esperienza del campo di concentramento di Auschwitz, e Nathan Landau, un intellettuale ebreo, brillante, raffinato, ma con oscillazioni d'umore sconcertanti, ossessionato dall'olocausto e dalla conseguente morte di sei milioni di ebrei.\nFra i tre nasce un'amicizia profonda e Stingo \u00e8 coinvolto, e anche plagiato, da ricordi, emozioni, fobie di un mondo che non conosce mentre cresce in lui un legame amoroso che lo vincola a Sophie: aumentando la confidenza, la donna gli confesser\u00e0 tutta la sua vita, fino ad allora segreta.\nAffiora cos\u00ec una triste e drammatica realt\u00e0: il padre, professore all'universit\u00e0 di Cracovia, esaltato dalla figlia come uomo buono e giusto, era invece un simpatizzante dei nazisti e un sostenitore dello sterminio degli ebrei, e anche lei si sente colpevole di collaborazionismo, avendo aiutato il padre a scrivere e pubblicare i suoi libelli antisemiti. Analogamente al padre e al marito, anche lei \u00e8 stata deportata ad Auschwitz, insieme ai due figli, un maschio (mandato al kinderlager) e una femmina (selezionata all'arrivo per il forno crematorio). Inoltre, per salvare se stessa e il figlio Jan, ha nuovamente collaborato, questa volta come segretaria del comandante del campo, Rudolf H\u00f6\u00df.\n\u00c8 una lunga confessione, che avviene con impressionanti \"flashback\", mentre il rapporto a tre continua, a volte tranquillo a volte tempestoso, secondo il variare degli umori di Nathan che, come viene rivelato dal fratello medico a Stingo, \u00e8 affetto da schizofrenia paranoide: per di pi\u00f9, \u00e8 tossicodipendente da cocaina e assorbito da un vortice di annientamento (\u00abNon lo capisci, Sophie, stiamo morendo\u00bb, aveva gi\u00e0 precedentemente confidato all'amante).\nLa vicenda sembra risolversi positivamente quando, dopo l'ultima violenta scenata di Nathan, furioso e armato, Sophie e Stingo partono per la Virginia. In viaggio il giovane propone alla donna di sposarlo; Sophie dapprima si concede a Stingo, ma poi lo abbandona, ritornando da Nathan, con cui si suicida."}
{"id": "1580689", "revid": "73843", "url": "https://it.wikipedia.org/wiki?curid=1580689", "title": "Aston Villa Football Club 2006-2007", "text": "Questa voce raccoglie le informazioni riguardanti l'Aston Villa Football Club nelle competizioni ufficiali della stagione 2006-2007.\nStagione.\nLa stagione 2006-07 vede l'Aston Villa cambiare propriet\u00e0: ad inizio stagione l'imprenditore statunitense Randy Lerner, gi\u00e0 divenuto da qualche tempo azionista di maggioranza, rileva l'intero pacchetto azionario da Doug Ellis.\nIn campionato la squadra, allenata da Martin O'Neill (al suo primo anno nella panchina dei \"Villans\"), terminer\u00e0 all'undicesima posizione e il capocannoniere stagionale sar\u00e0 Gabriel Agbonlahor, con dieci goal segnati."}
{"id": "1580690", "revid": "666668", "url": "https://it.wikipedia.org/wiki?curid=1580690", "title": "Regione di Inuvik", "text": "La regione di Inuvik \u00e8 una delle cinque regioni amministrative dei Territori del Nord-Ovest in Canada, con capoluogo Inuvik. La regione comprende otto comunit\u00e0, la maggioranza delle quali si affaccia sul Mare di Beaufort ed \u00e8 composta da Inuit (Inuvialuit) e Prime nazioni (per lo pi\u00f9 Gwich'in).\nRegione censuaria.\nA livello censuario, la regione di Inuvik corrisponde alla Regione 1. Tuttavia, fino alla riorganizzazione censuaria del 2011, essa era ben pi\u00f9 estesa. Sebbene i confini amministrativi e censuari non coincidessero, la Regione censuaria di Inuvik costituiva infatti una delle uniche due regioni censuarie dei Territori del Nord-Ovest. Al momento dell'abolizione, essa contava 9.192 abitanti e si estendeva su una superficie di 522.215,2 km\u00b2. "}
{"id": "1580692", "revid": "599013", "url": "https://it.wikipedia.org/wiki?curid=1580692", "title": "Ketoconazolo", "text": "Il ketoconazolo, chiamato anche chetoconazolo, \u00e8 un composto appartenente alla classe dei derivati imidazolici, utilizzato da molti anni nel trattamento delle infezioni micotiche della cute.\nIl farmaco \u00e8 particolarmente utile in soggetti immunocompromessi oppure affetti da malattie del sistema immunitario (ad esempio pazienti con AIDS, oppure in trattamento polichemioterapico, con farmaci steroidei o immunosoppressori).\nIn Italia il farmaco \u00e8 venduto dalla societ\u00e0 farmaceutica EG con il nome commerciale di Nizoral e da altre societ\u00e0 come medicinale equivalente, nella forma commerciale di compresse, shampoo e crema.\nIl 26 luglio 2013 l'EMA raccomanda la sospensione della commercializzazione del farmaco per via orale, a causa del rischio di epatotossicit\u00e0.\nStoria.\nKetoconazolo \u00e8 stato scoperto nel 1976 ed \u00e8 stato commercializzato a partire dai primi anni '80. Con la griseofulvina \u00e8 stato tra i primi antimicotici utilizzabili per via orale.\nChimica.\nLa modalit\u00e0 per giungere alla sintesi racemica di ketoconazolo fu pubblicata nel 1979. In questa sintesi, gli isomeri cis e trans sono stati separati mediante cristallizzazione in quanto solo i due enantiomeri cis vengono impiegati per il farmaco disponibile in commercio.\nFarmacodinamica.\nCome altri antimicotici, ketoconazolo \u00e8 strutturalmente simile all'imidazolo e precisamente si tratta di un derivato imidazoldiossolanico. Il farmaco agisce contro i funghi inibendo la sintesi di alcuni steroli necessari per la costruzione della membrana cellulare. In particolare inibisce l'enzima citocromo P450 14-alfa-demetilasi (P45014DM) conosciuto anche come lanosterol-14\u03b1demetilasi, che catalizza un passaggio essenziale nella biosintesi degli steroli, e cio\u00e8 la via metabolica che conduce dal lanosterolo all'ergosterolo, un costituente importante delle pareti cellulare fungina. Questa inibizione comporta un danno strutturale e funzionale a carico della membrana della cellula fungina, compromettendone la riproduzione e le attivit\u00e0 infettive.\nKetoconazolo ha dimostrato di inibire la crescita di numerosi dermatofiti e specie di lieviti, come la Candida albicans. L'aumento del numero di pazienti immunocompromessi a causa di HIV/AIDS ha portato ad un aumento della frequenza e del significato delle infezioni fungine opportunistiche. Resistenza al ketoconazolo \u00e8 stata osservata in un certo numero di ceppi fungini, compresa la Candida albicans.\nSperimentalmente, la resistenza si verifica a causa di mutazioni nella via di biosintesi degli steroli. Difetti nell'enzima sterolo 5-6 desaturasi riducono gli effetti tossici dell'inibizione azolica sul passaggio coinvolgente la 14-alfa demetilazione.\nI geni della resistenza multifarmaco possono avere un ruolo nella riduzione dei livelli cellulari del farmaco. Poich\u00e9 gli agenti antifungini azolici agiscono tutti nello stesso punto della catena metabolica degli steroli, la resistenza \u00e8 normalmente crociata verso tutti i membri della famiglia azolica.\nFarmacocinetica.\nDopo somministrazione per via orale ketoconazolo viene rapidamente assorbito dal tratto intestinale. La concentrazione plasmatica massima (Cmax) viene raggiunta entro 2 ore (Tmax) dall'assunzione. L'assorbimento di ketoconazolo dipende dall'acidit\u00e0 gastrica: la sostanza \u00e8 infatti debolmente basica e pertanto richiede un ambiente acido per la sua dissoluzione ed assorbimento. La biodisponibilit\u00e0 del farmaco varia tra l'80% ed il 90%. Dopo l'assorbimento il farmaco viene trasformato, attraverso reazioni di ossidazione e di degradazione degli anelli imidazolici e piperazinici, in numerosi metaboliti farmacologicamente inattivi. Circa il 13% di una dose assunta viene eliminata per via renale, mentre la via principale di eliminazione \u00e8 per via biliare.\nIl legame con le proteine plasmatiche \u00e8 pari al 99%. L'emivita varia tra le 2 e le 3,3 ore.\nUsi clinici.\nKetoconazolo trova indicazione in numerose micosi sistemiche. Viene infatti utilizzato per il trattamento della candidiasi sistemica, istoplasmosi, tinea pedis o piede d'atleta, tinea corporis, coccidioidomicosi, paracoccidioidomicosi.\n\u00c8 possibile anche impiegarlo nella profilassi di infezioni fungine in soggetti con ridotta risposta immunitaria (pazienti con AIDS, trapiantati d'organo, in trattamento intensivo con farmaci citostatici, soggetti gravemente ustionati).\nNegli anni ottanta ketoconazolo a dosaggi elevati (1200\u00a0mg/die in 3 somministrazioni) \u00e8 stato utilizzato nella cura contro il carcinoma della prostata.\nIn un primo momento ketoconazolo come agente singolo, sembrava avere un uso limitato in soggetti con fallimento di una precedente terapia sistemica. Studi successivi hanno dimostrato che il farmaco \u00e8 efficace nella terapia di prima linea e di seconda linea per il cancro della prostata avanzato\nRicerche preliminari hanno suggerito che lo shampoo di ketoconazolo possa essere utile negli uomini affetti da alopecia androgenetica. Il supporto a questo possibile utilizzo si basa su uno studio del 1998 che ha paragonato uno shampoo di ketoconazolo al 2% per la perdita di capelli a minoxidil 2% in soggetti di sesso maschile affetti da alopecia androgenetica. In un campione di 27 uomini la \"densit\u00e0 dei capelli e la dimensione e la proporzione dei follicoli in fase di crescita sono state migliorate quasi allo stesso modo sia dal regime di trattamento con ketoconazolo sia dal regime comprendente minoxidil\". Nello studio clinico gli uomini erano invitati a lavarsi i capelli con lo shampoo di ketoconazolo al 2% una volta ogni due/quattro giorni, lasciando lo shampoo sul cuoio capelluto per 3-5 minuti prima di risciacquare.\nNel settembre 2014 l'Agenzia Europea per i Medicinali (EMA) ha raccomandato che gli stati membri si attivino per il rilascio dell'autorizzazione all'immissione in commercio della molecola con indicazione \"nel trattamento della sindrome di Cushing\". I medici hanno utilizzato ketoconazolo per anni \"off-label\", ovvero al di fuori delle indicazioni autorizzate, nei soggetti affetti da Cushing. Nel luglio 2013 EMA raccomandava di sospendere l'autorizzazione al commercio di ketoconazolo per il trattamento per via orale delle infezioni funginee, a causa di una elevata tossicit\u00e0 epatica. Tuttavia nella sindrome di Cushing, l'agenzia europea ritiene che in questa condizione rara e potenzialmente pericolosa per la vita, i benefici del medicinale siano decisamente superiori ai suoi rischi.\nEffetti collaterali ed indesiderati.\nIl 26 luglio 2013 l'EMA raccomanda la sospensione della commercializzazione del farmaco per via orale poich\u00e9 \u00e8 emerso che il rischio di danno epatico \u00e8 maggiore dei benefici nel trattamento delle infezioni fungine.&lt;ref name=\"urlComunicato Stampa EMA sulla raccomandazione di sospensione delle autorizzazioni allimmissione in commercio di ketoconazolo per uso orale (26/07/2013) | AIFA Agenzia Italiana del Farmaco\"&gt;&lt;/ref&gt;\nIl farmaco pu\u00f2 determinare la comparsa di cefalea, vertigine, sonnolenza, bruciore agli occhi, fotofobia, nausea, vomito, diarrea e dolori addominali.&lt;br&gt;\nTra gli effetti avversi si segnalano inoltre trombocitopenia, alopecia, parestesia, orticaria, riduzione transitoria delle concentrazioni sieriche di testosterone.\n&lt;br&gt;\nIn rari casi si pu\u00f2 verificare la comparsa di epatotossicit\u00e0 ed epatite acuta, in genere prontamente reversibile con la sospensione del trattamento. Sono stati comunque segnalati casi di epatite fulminante.\nL'uso prolungato del prodotto pu\u00f2 dare luogo a fenomeni irritativi e di sensibilizzazione, con manifestazioni eritematose (rossore localizzato) e prurito. In questi casi il medico in genere tende a sospendere il trattamento.\nKetoconazolo \u00e8 scarsamente assorbito attraverso la cute, pertanto \u00e8 poco probabile che si verifichino effetti indesiderati sistemici a seguito dell'uso del farmaco. Ci\u00f2 nonostante il medico deve attentamente valutare il rapporto rischio/beneficio di un trattamento nei pazienti anziani, in coloro che soffrono di malattie e nei soggetti gi\u00e0 trattati in precedenza con griseofulvina (un farmaco utilizzato per il trattamento di infezioni micotiche).\nControindicazioni.\nIl farmaco \u00e8 controindicato in soggetti con ipersensibilit\u00e0 nota al principio attivo oppure ad uno qualsiasi degli eccipienti. \u00c8 inoltre controindicato in pazienti affetti da insufficienza epatica.\nInterazioni.\nFristamin\nAvvertenze.\nSe si sono utilizzati corticosteroidi topici \u00e8 bene lasciare passare due settimane prima di procedere al trattamento delle stesse aree con creme a base di ketoconazolo."}
{"id": "1580693", "revid": "438678", "url": "https://it.wikipedia.org/wiki?curid=1580693", "title": "Ragtime (film)", "text": "Ragtime \u00e8 un film del 1981 diretto da Milo\u0161 Forman. La sceneggiatura \u00e8 tratta dal romanzo omonimo di E.L. Doctorow.\nIl Ragtime, la cui traduzione si assomiglia a qualcosa come \"tempo a pezzi\" o \"tempo stracciato\" \u00e8 un genere di musica sincopata, considerato un antenato del jazz e dello swing, in voga in America alla fine dell'Ottocento e nel primo Novecento. Esprime nel caso del film, l'epoca spensierata, godereccia e miserabile, a seconda degli strati sociali, che caratterizz\u00f2 gli Stati Uniti negli anni precedenti la prima guerra mondiale.\nLa pellicola rappresenta il debutto cinematografico dell'attore Jeff Daniels.\nTrama.\nLa vicenda si svolge a New York tra il 1906 e il 1914.\nSullo sfondo di numerosi avvenimenti reali, tra cui la vita della ballerina Evelyn Nesbit e dell'omicidio del suo ex amante, il celebre architetto Stanford White, da parte del marito Harry Kendall Thaw, si sviluppa la storia di una famiglia bianca benestante di New Rochelle di cui non si dice il cognome e neppure i nomi di battesimo dei componenti, del neonato nero che viene trovato un giorno davanti alla casa di famiglia, della madre del neonato, Sarah, e di Coalhouse Walker, un pianista nero di ragtime che corteggia Sarah. Dopo che Sarah accetta la proposta di matrimonio di Coalhouse, succedono tragici eventi che sconvolgono la vita di tutti i personaggi.\nProduzione.\nIl film fu prodotto dalla Dino De Laurentiis Company e dalla Sunley Productions Ltd.\nDistribuzione.\nDistribuito dalla Paramount Pictures, il film usc\u00ec nelle sale cinematografiche USA il 20 novembre 1981."}
{"id": "1580701", "revid": "246675", "url": "https://it.wikipedia.org/wiki?curid=1580701", "title": "Kanetsugu Kodama", "text": ""}
{"id": "1580703", "revid": "438678", "url": "https://it.wikipedia.org/wiki?curid=1580703", "title": "Il principe della citt\u00e0", "text": "Il principe della citt\u00e0 (\"Prince of the City\") \u00e8 un film di Sidney Lumet del 1981.\nTrama.\nBasandosi su un romanzo-verit\u00e0 di Robert Daley, il film racconta la storia del detective della squadra narcotici Bob Leuci (nel film diventato Ciello). Leuci, apparentemente un onesto ed efficiente poliziotto, in realt\u00e0 \u00e8 corrotto. Incastrato da un procuratore che vuol far piazza pulita dei poliziotti propensi alle bustarelle, Ciello accetta di collaborare. Rivela i pasticci suoi e dei colleghi, ma il fatto gli mette contro, oltre alla mala (che lo vuole morto), anche met\u00e0 delle forze dell\u2019ordine."}
{"id": "1580704", "revid": "599013", "url": "https://it.wikipedia.org/wiki?curid=1580704", "title": "Phil Bardsley", "text": "Caratteristiche tecniche.\nRicopre il ruolo di terzino destro. Bravo a difendere, cosa che fa con aggressivit\u00e0, in fase offensiva a creare occasioni da rete per i compagni.\nCarriera.\nClub.\nCresciuto nel Manchester United, fu prestato al Anversa, quindi il 16 marzo 2006 al Burnley, sino al termine della stagione. All'inizio della stagione 2006\u20132007 fu prestato al Rangers per cui segn\u00f2 il primo gol il 9 settembre 2006, contro il Falkirk.\nIl 17 ottobre 2006, fu scritto che Bardsley rimase coinvolto in una lite con l'allenatore Paul Le Guen; in ogni caso non gioc\u00f2 pi\u00f9 per il Rangers e ritorn\u00f2 al Manchester United nel dicembre 2006.\nL'8 gennaio 2007 si un\u00ec in prestito all'Aston Villa giocando la sua prima partita di Premiership contro il Watford il 20 gennaio. Il 1\u00ba maggio 2007 fu annunciato che sarebbe tornato al Manchester United perch\u00e9 Martin O'Neill non voleva rendere permanente il trasferimento. Il 15 ottobre 2007 fu confermato che sarebbe stato prestato allo Sheffield United.\nDal 22 gennaio 2008 Bardsley \u00e8 stato ingaggiato dal Sunderland con un contratto di 3 anni e mezzo.\nNel maggio 2013 Bardsley venne messo fuori rosa dal nuovo allenatore dei \"Black Cats\" Paolo Di Canio per essersi fatto fotografare all'uscita di un casin\u00f2 mentre, disteso sul pavimento, era ricoperto da un mucchio di banconote da cinquanta sterline. Il 20 agosto dello stesso anno viene sospeso dal Sunderland per aver pubblicato sul suo profilo twitter un messaggio di scherno contro la societ\u00e0, sconfitta 1-0 all'esordio in campionato: nel post il calciatore aveva scritto \"Great opening day.\" La sospensione viene revocato il 4 settembre dopo essersi scusato per i suoi comportamenti. Con l'esonero di Di Canio viene reintegrato in rosa dal neo-tecnico Gus Poyet. Torna a giocare alla prima gara del nuovo tecnico nella sconfitta per 4-0 contro lo Swansea City, in cui \u00e8 protagonista in negativo insaccando nella sua porta l'autorete dell'1-0 degli avversari al 57'.\nA fine anno la squadra ottiene la salvezza e lui non rinnova il proprio contratto coi Black Cats accasandosi allo Stoke City con cui firma un triennale.\nNazionale.\nEssendo nato in Inghilterra da padre scozzese, ha scelto di rappresentare la Scozia. Ha debuttato con gli scozzesi l'8 ottobre 2010 nella sconfitta per 1-0 contro la Repubblica Ceca.\nDopo avere disputato 13 partite tra il 2010 e il 2014, non viene pi\u00f9 convocato negli anni a venire dalla selezione scozzese.\nStatistiche.\nPresenze e reti nei club.\n\"statistiche aggiornate al 2 novembre 2020.\""}
{"id": "1580709", "revid": "287204", "url": "https://it.wikipedia.org/wiki?curid=1580709", "title": "Contea di Adams (Washington)", "text": "La contea di Adams (in inglese Adams County) \u00e8 una contea dello Stato di Washington, negli Stati Uniti. La popolazione al censimento del 2000 era di 16.428 abitanti. Il capoluogo di contea \u00e8 Ritzville."}
{"id": "1580711", "revid": "287204", "url": "https://it.wikipedia.org/wiki?curid=1580711", "title": "Contea di Asotin", "text": "La contea di Asotin (in inglese Asotin County) \u00e8 una contea dello Stato di Washington, negli Stati Uniti. La popolazione al censimento del 2000 era di 20.551 abitanti. Il capoluogo di contea \u00e8 Asotin."}
{"id": "1580712", "revid": "164044", "url": "https://it.wikipedia.org/wiki?curid=1580712", "title": "Phillip Bardsley", "text": ""}
{"id": "1580713", "revid": "438678", "url": "https://it.wikipedia.org/wiki?curid=1580713", "title": "La nona configurazione", "text": "La nona configurazione (\"The Ninth Configuration\") \u00e8 un film del 1980 diretto da William Peter Blatty (pi\u00f9 noto come l'autore de \"L'esorcista\"). Il film vinse il premio Miglior Sceneggiatura ai Golden Globe 1981.\nTrama.\nNel 1970, sul finire della Guerra del Vietnam, i militari affetti da problemi mentali vengono internati in un castello. Tra i pazienti c'\u00e8 Billy Cutshaw, ex astronauta, ricoverato in seguito ad un apparente crollo mentale prima della partenza per una missione sulla Luna.\nAl castello giunge il colonnello Kane, ex membro di una unit\u00e0 speciale dei marines e psichiatra. Assistito dal colonnello Fell, Kane presta particolare attenzione a Cutshaw. Quando il colonnello chiede all'astronauta perch\u00e9 s'\u00e8 rifiutato di andare sulla Luna, Cutshaw si rifiuta di rispondere, e regala al colonnello una medaglietta di San Cristoforo.\nDopo un incontro con alcuni dei pazienti, Kane si addormenta nel suo ufficio. Durante la notte ha un incubo, e quando lo racconta a Fell questi gli spiega che, in realt\u00e0, si tratta dello stesso incubo riferito da un ex paziente, un soldato anch'egli di nome Kane che ha decapitato un ragazzo vietnamita con del fil di ferro. Anche Fell conosceva il vietnamita. Kane gli risponde dicendo che era suo fratello. Chiede poi a Fell se ha sentito parlare di un certo Vincent \"Killer\", un soldato responsabile della morte di decine di nemici. Il fratello di Kane, \"Killer Kane\", \u00e8 il soldato che gli ha raccontato la storia prima di morire.\nCutshaw comincia a sospettare che anche Kane sia pazzo: afferma che gli psichiatri spesso impazziscono, ed \u00e8 la professione con il pi\u00f9 alto tasso di suicidi.\nKane e Cutshaw discutono di Dio. Kane, che crede nell'esistenza di Dio, pensa che sia molto pi\u00f9 probabile che l'umanit\u00e0 sia stata creata, piuttosto che sia emersa dal caso. Cerca inoltre di sostenere che gli atti di puro sacrificio sono la prova della bont\u00e0 umana, atti che possono essere spiegati solo ipotizzando uno scopo divino. Cutshaw chiede a Kane di fargli un esempio concreto di pura abnegazione in seguito ad una sua esperienza personale, ma Kane non riesce. Cutshaw convince Kane a portarlo a messa, ma la funzione viene interrotta a seguito di alcune esplosioni. Kane scambia un chierichetto per un ragazzo vietnamita, ma \u00e8 solo un abbaglio. Tornati al castello, Cutshaw chiede a Kane, nel caso dovesse morire prima di lui, di mandargli un segno dell'esistenza di una vita dopo la morte. Kane gli promette che ci prover\u00e0.\nAl castello giunge un nuovo paziente. Kane lo riconosce immediatamente: si tratta di \"Killer Kane\", il soldato ritrovato inginocchiato a terra mentre borbottava di aver \"tagliato la testa di un ragazzo con del fil di ferro, ma il ragazzo continua a parlare\". Egli gli dice allora che devono andarsene, ma Kane crolla, privo di sensi.\nFell spiega al personale del castello che Kane \u00e8 davvero Vincent \"Killer\" Kane, vittima di un crollo nervoso in Vietnam. Fell, inoltre, \u00e8 in realt\u00e0 Hudson il fratello di Kane, nonch\u00e9 suo terapeuta e direttore dell'istituto. Kane si era convinto di non essere \"Killer\" Kane, ma di essere un dottore, come suo fratello. Inconsciamente sperava di guarire i pazienti ed espiare per le uccisioni commesse. Cos\u00ec \u00e8 tornato negli Stati Uniti, come suo fratello. Comprendendo lo stato mentale di Kane, gli psichiatri dell'esercito non hanno cercato di correggere i suoi deliri e l'hanno spedito all'ospedale di Fell.\nCutshaw fugge dal castello, ma una gang di motociclisti riconosce in lui l'astronauta che era scappato durante il lancio lunare. Lo aggrediscono, e una cameriera del locale telefona all'ospedale. Kane si precipita a salvare Cutshaw, arrivando a umiliarsi per sottrarlo alla furia dei motociclisti. Ma questi, disgustati dal comportamento da codardo di Kane, aggrediscono anche lui e provano a molestare sessualmente Cutshaw. Spinto oltre ogni limite, Kane cede e la sua personalit\u00e0 di killer ha il sopravvento, trucidando a mani nude i motociclisti.\nKane e Cutshaw rientrano al castello, ma poco dopo sopraggiunge la polizia: vuole arrestare Kane per il massacro dei motociclisti. In pieno delirio, Kane dice a Cutshaw che Dio dar\u00e0 loro la prova della bont\u00e0 umana. Poi chiede ancora a Cutshaw perch\u00e9 non volesse andare sulla luna. Cutshaw confessa di aver paura di allontanarsi da tutto e di rimanere solo. Cutshaw lascia solo Kane, che sfodera un coltello insanguinato. Cutshaw nota una macchia di sangue sulla sua scarpa e torna da Kane, ma lo ritrova morto: Kane s'\u00e8 sacrificato nel tentativo di fornire a Cutshaw un esempio concreto di bont\u00e0 umana.\nQualche tempo dopo, Cutshaw, apparentemente guarito, torna a visitare il castello, ormai abbandonato. Ritrova una nota scritta da Kane poco prima della sua morte e indirizzata a lui: Kane spera che la sua morte sia di aiuto a Cutshaw per recuperare la sanit\u00e0 mentale. Cutshaw torna alla sua auto e scopre una medaglia di San Cristoforo sul sedile.\nDa notare la partecipazione di Jason Miller nel ruolo del tenente Frankie Reno, un malato di mente che vorrebbe insegnare ai cani a recitare Shakespeare."}
{"id": "1580714", "revid": "287204", "url": "https://it.wikipedia.org/wiki?curid=1580714", "title": "Contea di Benton (Washington)", "text": "La contea di Benton (in inglese Benton County) \u00e8 una contea dello Stato di Washington, negli Stati Uniti. La popolazione al censimento del 2000 era di 142.475 abitanti. Il capoluogo di contea \u00e8 Prosser."}
{"id": "1580715", "revid": "287204", "url": "https://it.wikipedia.org/wiki?curid=1580715", "title": "Contea di Chelan", "text": "La contea di Chelan (in inglese Chelan County) \u00e8 una contea dello Stato di Washington, negli Stati Uniti. La popolazione al censimento del 2000 era di 66.616 abitanti. Il capoluogo di contea \u00e8 Wenatchee."}
{"id": "1580716", "revid": "74801", "url": "https://it.wikipedia.org/wiki?curid=1580716", "title": "Contea di Clallam", "text": "La contea di Clallam (in inglese Clallam County) \u00e8 una contea dello Stato di Washington, negli Stati Uniti. La popolazione al censimento del 2000 era di abitanti. Il capoluogo di contea \u00e8 Port Angeles."}
{"id": "1580717", "revid": "74801", "url": "https://it.wikipedia.org/wiki?curid=1580717", "title": "Contea di Clark (Washington)", "text": "La contea di Clark (in inglese Clark County) \u00e8 una contea dello Stato di Washington, negli Stati Uniti. La popolazione al censimento del 2000 era di abitanti. Il capoluogo di contea \u00e8 Vancouver."}
{"id": "1580719", "revid": "287204", "url": "https://it.wikipedia.org/wiki?curid=1580719", "title": "Contea di Columbia (Washington)", "text": "La contea di Columbia (in inglese Columbia County) \u00e8 una contea dello Stato di Washington, negli Stati Uniti. La popolazione al censimento del 2000 era di 4.064 abitanti. Il capoluogo di contea \u00e8 Dayton."}
{"id": "1580720", "revid": "287204", "url": "https://it.wikipedia.org/wiki?curid=1580720", "title": "Contea di Cowlitz", "text": "La contea di Cowlitz (in inglese Cowlitz County) \u00e8 una contea dello Stato di Washington, negli Stati Uniti. La popolazione al censimento del 2000 era di 92.948 abitanti. Il capoluogo di contea \u00e8 Kelso."}
{"id": "1580721", "revid": "1391549", "url": "https://it.wikipedia.org/wiki?curid=1580721", "title": "Contea di Douglas (Washington)", "text": "La contea di Douglas (in inglese Douglas County) \u00e8 una contea dello Stato di Washington, negli Stati Uniti. La popolazione al censimento del 2000 era di 32.603 abitanti. Il capoluogo di contea \u00e8 Waterville."}
{"id": "1580722", "revid": "287204", "url": "https://it.wikipedia.org/wiki?curid=1580722", "title": "Contea di Ferry", "text": "La contea di Ferry (in inglese Ferry County) \u00e8 una contea dello Stato di Washington, negli Stati Uniti. La popolazione al censimento del 2009 era di 7.520 abitanti. Il capoluogo di contea \u00e8 Republic."}
{"id": "1580723", "revid": "287204", "url": "https://it.wikipedia.org/wiki?curid=1580723", "title": "Contea di Garfield (Washington)", "text": "La contea di Garfield (in inglese Garfield County) \u00e8 una contea dello Stato di Washington, negli Stati Uniti. La popolazione al censimento del 2000 era di 2.397 abitanti. Il capoluogo di contea \u00e8 Pomeroy."}
{"id": "1580724", "revid": "287204", "url": "https://it.wikipedia.org/wiki?curid=1580724", "title": "Contea di Grant (Washington)", "text": "La contea di Grant (in inglese Grant County) \u00e8 una contea dello Stato di Washington, negli Stati Uniti. La popolazione al censimento del 2000 era di 74.698 abitanti. Il capoluogo di contea \u00e8 Ephrata."}
{"id": "1580725", "revid": "74801", "url": "https://it.wikipedia.org/wiki?curid=1580725", "title": "Contea di Grays Harbor", "text": "La contea di Grays Harbor (in inglese Grays Harbor County) \u00e8 una contea dello Stato di Washington, negli Stati Uniti. La popolazione al censimento del 2000 era di abitanti. Il capoluogo di contea \u00e8 Montesano."}
{"id": "1580726", "revid": "287204", "url": "https://it.wikipedia.org/wiki?curid=1580726", "title": "Contea di Island", "text": "La contea di Island (in inglese Island County) \u00e8 una contea dello Stato di Washington, negli Stati Uniti. La popolazione al censimento del 2000 era di 71.558 abitanti. Il capoluogo di contea \u00e8 Coupeville, mentre la citt\u00e0 pi\u00f9 vasta \u00e8 Oak Harbor.\nIl nome della contea riflette il fatto che \u00e8 composto interamente di isole. Contiene due isole maggiori, Whidbey e Camano e altre isole minori."}
{"id": "1580727", "revid": "287204", "url": "https://it.wikipedia.org/wiki?curid=1580727", "title": "Contea di Jefferson (Washington)", "text": "La contea di Jefferson (in inglese Jefferson County) \u00e8 una contea dello Stato di Washington, negli Stati Uniti. La popolazione al censimento del 2000 era di 25.953 abitanti. Il capoluogo di contea \u00e8 Port Townsend."}
{"id": "1580729", "revid": "235044", "url": "https://it.wikipedia.org/wiki?curid=1580729", "title": "Taipei101", "text": ""}
{"id": "1580730", "revid": "1391549", "url": "https://it.wikipedia.org/wiki?curid=1580730", "title": "Contea di King (Washington)", "text": "La contea di King (in inglese King County) \u00e8 una contea dello Stato di Washington, negli Stati Uniti. La popolazione al censimento del 2000 era di abitanti. Il capoluogo di contea \u00e8 Seattle."}
{"id": "1580731", "revid": "38120", "url": "https://it.wikipedia.org/wiki?curid=1580731", "title": "Contea di Kitsap", "text": "La contea di Kitsap (in inglese Kitsap County) \u00e8 una contea dello Stato di Washington, negli Stati Uniti. La popolazione al censimento del 2000 era di 231.969 abitanti. Il capoluogo di contea \u00e8 Port Orchard.\nVi si trova la Naval Base Kitsap, una grande base navale della U.S. Navy usata soprattutto come base di appoggio per sottomarini nucleari.\nAppare nel film del 2004 \"A testa alta\"."}
{"id": "1580732", "revid": "287204", "url": "https://it.wikipedia.org/wiki?curid=1580732", "title": "Contea di Kittitas", "text": "La contea di Kittitas (in inglese Kittitas County) \u00e8 una contea dello Stato di Washington, negli Stati Uniti. La popolazione al censimento del 2000 era di 33.362 abitanti. Il capoluogo di contea \u00e8 Ellensburg."}
{"id": "1580733", "revid": "438678", "url": "https://it.wikipedia.org/wiki?curid=1580733", "title": "Sabrina (film 1995)", "text": "Sabrina \u00e8 un film di Sydney Pollack del 1995, interpretato da Harrison Ford, Julia Ormond e Greg Kinnear, remake dell'omonimo film del 1954 di Billy Wilder, con Audrey Hepburn, Humphrey Bogart e William Holden.\nTrama.\nSabrina \u00e8 la figlia unica di Tom Fairchild, il fedele autista dei Larrabee di Long Island, titolari d'una grande multinazionale nel settore delle telecomunicazioni. La giovane ha sempre spiato le sontuose feste nel parco della villa dall'alto di un albero, e soprattutto David, il secondogenito, per il quale ha una vera infatuazione.\nIl destino la porta a Parigi, dove lavora per due anni per Vogue e il fotografo di moda Louis le fa da cortese chaperon. Ma la notizia che David si \u00e8 fidanzato con Elizabeth, la figlia di Patrick Tyson, altro magnate del settore, \u00e8 un colpo mortale ai suoi sogni.\nAl ritorno Sabrina, che si \u00e8 trasformata nel corso del soggiorno parigino in una donna elegante e raffinata, con il suo fascino seduce David, mettendo a repentaglio una fusione da un miliardo di dollari, per salvare la quale interviene il concreto e arido Linus, il figlio maggiore, che con la madre Maud si occupa di tutto. Questi, trattenendo a casa con sedativi David, porta Sabrina con il suo aereo su un'isola a fotografare lo chalet di famiglia con la scusa di venderlo e poi a cena. La giovane a poco a poco si interessa a lui, intenerita dalla sua solitudine.\nSuccessivamente Linus, d'accordo con la madre, intende condurre Sabrina a Parigi per poi piantarla con una generosa offerta: un appartamento e una rendita. Ma all'atto di realizzare il piano, pentito, svela tutto alla giovane che parte sola ed offesa. Intanto David rientra in se stesso e capisce che Elizabeth \u00e8 la sua donna e l'azienda il suo vero interesse.\nMentre Linus vorrebbe interrompere la fusione, David interviene prendendo le redini dell'azienda e mandando il fratello a raggiungere a Parigi Sabrina, avendo capito che Linus \u00e8 innamorato della giovane.\nIncassi e recensioni.\nIl film si rivel\u00f2 un flop al botteghino: per quanto dignitoso, l'incasso totale di 53 milioni di dollari era comunque molto inferiore alle aspettative dei produttori. A penalizzarlo fu l'ovvio paragone con la versione originale del 1954 col suo indimenticabile trio di protagonisti, Audrey Hepburn, Humphrey Bogart e William Holden.\nIl parere della critica fu discorde ma comunque tendente al positivo. Su Rotten Tomatoes La pellicola raggiunge, in base a 46 recensioni, un punteggio di 65/100."}
{"id": "1580734", "revid": "287204", "url": "https://it.wikipedia.org/wiki?curid=1580734", "title": "Contea di Klickitat", "text": "La contea di Klickitat (in inglese Klickitat County) \u00e8 una contea dello Stato di Washington, negli Stati Uniti. La popolazione al censimento del 2000 era di 19.161 abitanti. Il capoluogo di contea \u00e8 Goldendale."}
{"id": "1580736", "revid": "287204", "url": "https://it.wikipedia.org/wiki?curid=1580736", "title": "Contea di Lewis (Washington)", "text": "La contea di Lewis (in inglese Lewis County) \u00e8 una contea dello Stato di Washington, negli Stati Uniti. La popolazione al censimento del 2000 era di 68.600 abitanti. Il capoluogo di contea \u00e8 Chehalis."}
{"id": "1580737", "revid": "287204", "url": "https://it.wikipedia.org/wiki?curid=1580737", "title": "Contea di Lincoln (Washington)", "text": "La contea di Lincoln (in inglese Lincoln County) \u00e8 una contea dello Stato di Washington, negli Stati Uniti. La popolazione al censimento del 2000 era di 10.184 abitanti. Il capoluogo di contea \u00e8 Davenport."}
{"id": "1580739", "revid": "287204", "url": "https://it.wikipedia.org/wiki?curid=1580739", "title": "Contea di Mason (Washington)", "text": "La contea di Mason (in inglese Mason County) \u00e8 una contea dello Stato di Washington, negli Stati Uniti. La popolazione al censimento del 2000 era di 49.405 abitanti. Il capoluogo di contea \u00e8 Shelton."}
{"id": "1580740", "revid": "287204", "url": "https://it.wikipedia.org/wiki?curid=1580740", "title": "Contea di Okanogan", "text": "La contea di Okanogan (in inglese Okanogan County) \u00e8 una contea dello Stato di Washington, negli Stati Uniti. La popolazione al censimento del 2000 era di 39.564 abitanti. Il capoluogo di contea \u00e8 Okanogan."}
{"id": "1580741", "revid": "287204", "url": "https://it.wikipedia.org/wiki?curid=1580741", "title": "Contea di Pacific", "text": "La contea di Pacific (in inglese Pacific County) \u00e8 una contea dello Stato di Washington, negli Stati Uniti. La popolazione al censimento del 2000 era di 20.984 abitanti. Il capoluogo di contea \u00e8 South Bend."}
{"id": "1580742", "revid": "1793900", "url": "https://it.wikipedia.org/wiki?curid=1580742", "title": "Contea di Pend Oreille", "text": "La contea di Pend Oreille (in inglese Pend Oreille County) \u00e8 una contea dello Stato di Washington, negli Stati Uniti. La popolazione al censimento del 2000 era di 11.732 abitanti. Il capoluogo di contea \u00e8 Newport."}
{"id": "1580743", "revid": "2174463", "url": "https://it.wikipedia.org/wiki?curid=1580743", "title": "Contea di Pierce (Washington)", "text": "La contea di Pierce (in inglese Pierce County) \u00e8 una contea dello Stato di Washington, negli Stati Uniti. La popolazione al censimento del 2000 era di abitanti. Il capoluogo di contea \u00e8 Tacoma."}
{"id": "1580744", "revid": "6923", "url": "https://it.wikipedia.org/wiki?curid=1580744", "title": "Contea di San Juan (Washington)", "text": "La contea di San Juan (in inglese San Juan County) \u00e8 una contea degli Stati Uniti situata nel Mare Salish al confine nordoccidentale dello stato di Washington. La popolazione stimata nel 2020 era di 17492. Il capoluogo di contea ed unica citt\u00e0 riconosciuta \u00e8 Friday Harbor, situato sulla San Juan Island. La contea venne creata il 31 ottobre del 1873 dalla contea di Whatcom e prende il suo nome dalle San Juan Islands, la cui toponomastica deriva daJuan Vicente de G\u00fcemes Padilla Horcasitas y Aguayo, vicer\u00e9 della Nuova Spagna.\nNonostante le isole stesse non dispongano di autostrade, il sistema di traghetti che le collega alla terraferma viene indicato come parte del sistema autostradale dello stato.\nStoria.\nLe San Juan Islands furono soggette ad una disputa territoriale tra il Regno Unito e gli Stati Uniti tra il 1846 ed il 1872, che port\u00f2 alla Guerra del maiale del 1859.\nGeografia.\nSecondo l'Ufficio del censimento degli Stati Uniti d'America, la contea si estende per un'area totale di , di questi sono di terraferma mentre (cio\u00e8 il 72%) \u00e8 acqua. E' la contea pi\u00f9 piccola dello stato di Washington se si considera solo la terraferma, e la quarta se si considera l'intera area.\nLa contea di San Juan \u00e8 composta da un gruppo di oltre 400 isole e rocce con elevazione al di sopra dell'alta marea media. 134 di queste isole e rocce hanno un nome. La contea ha una costa frastagliata, rocciosa e molte montagne. Il punto pi\u00f9 alto della contea \u00e8 Monte Constitution su Orcas Island a sul livello del mare.\nPolitica.\nQuesta contea \u00e8 comparabile con la contea, notoriamente liberale, della Contea di King, ma non ha la stessa notoriet\u00e0 della King County poich\u00e9 la sua popolazione \u00e8 molto pi\u00f9 piccola, e quindi gli effetti sulle elezioni sono minori. L'unica area della contea in cui vinse George W. Bush nel 2004 fu il distretto di Decatur Island/Blakely Island, con appena 50 voti. Waldron Island vot\u00f2 per John Kerry con il 96.5% delle preferenze. Nel 2006, Maria Cantwell, la senatrice democratica che correva per le ri elezioni, vinse su tutti i distretti. Il corpo legislativo della contea, il San Juan County Council, venne creato nel 2006."}
{"id": "1580745", "revid": "287204", "url": "https://it.wikipedia.org/wiki?curid=1580745", "title": "Contea di Skagit", "text": "La contea di Skagit (in inglese Skagit County) \u00e8 una contea dello Stato di Washington, negli Stati Uniti. La popolazione al censimento del 2000 era di 102.979 abitanti. Il capoluogo di contea \u00e8 Mount Vernon."}
{"id": "1580747", "revid": "287204", "url": "https://it.wikipedia.org/wiki?curid=1580747", "title": "Contea di Skamania", "text": "La contea di Skamania (in inglese Skamania County) \u00e8 una contea dello Stato di Washington, negli Stati Uniti. \nIl capoluogo di contea \u00e8 Stevenson."}
{"id": "1580749", "revid": "599013", "url": "https://it.wikipedia.org/wiki?curid=1580749", "title": "Christopher Roy Sutton", "text": "Insieme a Bryan Gunn, Jeremy Goss, Robert Newman, Ruel Fox e Mark Bowen, \u00e8 primatista di presenze (6) con la maglia del Norwich City nelle competizioni calcistiche europee.\nNella stagione 1997-1998 \u00e8 stato capocannoniere, al pari di Dion Dublin e Michael Owen, della Premier League inglese.\nCarriera.\nClub.\nGli esordi al Norwich City.\nInizia la sua carriera al Norwich City nel ruolo di centrocampista centrale; nel 1991, per\u00f2, il suo allenatore Dave Stinger lo avanza cominciando a utilizzarlo come centravanti. Con il Norwich Sutton trascorre quindi gran parte della stagione 1992-1993 al primo posto nella classifica della neonata Premier League; chiuder\u00e0 al terzo posto finale.\nIn quattro stagioni ai \"Canaries\" totalizza 103 presenze e 35 reti. Nel luglio 1994 lascia la squadra diventando il giocatore pi\u00f9 pagato della storia del calcio inglese: il Blackburn Rovers sborsa infatti 5 milioni di sterline per accaparrarselo. In quegli anni fa anche il suo esordio nella nazionale giovanile inglese.\nLe stagioni al Blackburn Rovers.\nA Blackburn il suo compagno di reparto \u00e8 Alan Shearer. Alla prima stagione Sutton mette a segno 15 reti, che, sommate alle 34 messe a segno da Shearer, regalano alla squadra il primo titolo nazionale dal lontano 1914. L'anno dopo, per\u00f2, una serie di infortuni gli permettono di scendere in campo solo 13 volte, segnando una rete. Recupera la forma per gli anni seguenti, tanto da concludere il campionato 1997-1998 con 18 reti all'attivo, capocannoniere della Premier League insieme a Dion Dublin e Michael Owen.\nAl termine della stagione 1998-1999 il Blackburn, retrocesso, si trova costretto a cedere il suo miglior giocatore. Ad aggiudicarselo \u00e8 il Chelsea, che sborsa 10 milioni di sterline per assicurarsi le sue prestazioni. Il giocatore lascia quindi la squadra dopo 131 presenze e 50 reti.\nLa stagione al Chelsea.\nA Londra non vive un'annata positiva, non riuscendo ad adattarsi al gioco della squadra. In 28 presenze segna solo una rete, nella goleada per 5-0 contro il Manchester United. In estate la societ\u00e0 decide di privarsene e lo cede al , squadra scozzese, per 6 milioni di sterline.\nI trionfi al Celtic.\nCome a Blackburn, anche a Glasgow Sutton si trova affiancato da un famoso e prolifico attaccante, Henrik Larsson. Ciononostante, al debutto assoluto in Scottish Premier League contro il Dundee, va subito in rete; si ripete anche in un altro \"debutto\", nell\"'Old Firm Derby\", segnando due reti, la prima e ultima delle sei con cui il Celtic supera i cugini del Rangers per 6 a 2.\nAl Celtic colleziona diversi record, compreso quello del gol pi\u00f9 veloce messo a segno in un \"Old Firm\": 18 secondi per superare il Rangers nel 2002 ad Ibrox. Alla fine della stagione 2002-2003 si prende anche una squalifica di 4 giornate per aver accusato il Dunfermline di essersi arreso volontariamente ai Rangers.\nRimane a Glasgow fino al 2006, mettendo a referto 130 presenze e 63 gol e conquistando tre campionati nazionali, 2 Coppe di Scozia e due Coppe di Lega scozzese. Nel 2002-2003 raggiunge inoltre la finale di Coppa UEFA (poi persa per 3-2 col Porto) mentre nel 2004 ottiene il premio di Calciatore dell'anno della SPFA.\nFine carriera.\nChiude la carriera nella Midlands inglesi: prima al Birmingham City, con cui disputa 10 gare tra gennaio e giugno 2006, e poi all'Aston Villa (8 presenze e 1 rete nella stagione 2006-2007). All'et\u00e0 di 34 anni lascia il calcio giocato a causa di un problema agli occhi.\nNazionale.\nNel 1997 si guadagna la prima convocazione in nazionale. Verr\u00e0 lasciato fuori dalla selezione che andr\u00e0 in Francia a giocare il a seguito di un diverbio con l'allora CT Glenn Hoddle: relegato nella squadra B, Sutton, adirato, si rifiuta di scendere in campo; come conseguenza Hoddle eviter\u00e0 di convocarlo ancora in nazionale."}
{"id": "1580750", "revid": "1391549", "url": "https://it.wikipedia.org/wiki?curid=1580750", "title": "Contea di Snohomish", "text": "La contea di Snohomish, in inglese Snohomish County, \u00e8 una contea dello Stato di Washington, negli Stati Uniti. La popolazione al censimento del 2010 era di abitanti. Il capoluogo di contea \u00e8 Everett.\nAll'interno del territorio della contea \u00e8 presente il cono di cenere White Chuck Cinder Cone."}
{"id": "1580751", "revid": "2033070", "url": "https://it.wikipedia.org/wiki?curid=1580751", "title": "Contea di Spokane", "text": "La contea di Spokane (in inglese Spokane County) \u00e8 una contea dello Stato di Washington, negli Stati Uniti. La popolazione al censimento del 2010 era di abitanti. Il capoluogo di contea \u00e8 Spokane."}
{"id": "1580752", "revid": "767487", "url": "https://it.wikipedia.org/wiki?curid=1580752", "title": "Mi gioco la moglie... a Las Vegas", "text": "Mi gioco la moglie... a Las Vegas (\"Honeymoon in Vegas\") \u00e8 un film di Andrew Bergman del 1992, con protagonisti James Caan, Nicolas Cage e Sarah Jessica Parker.\nTrama.\nJack Singer, di professione detective, \u00e8 da tempo fidanzato con Betsy Nolan. Malgrado lei insista per sposarsi, lui temporeggia. Propone alla ragazza di andare a Las Vegas dove, essendo un ottimo pokerista, conta di vincere. A Las Vegas incontra Tommy Corman, un giocatore abilissimo. Singer perde una somma enorme, e l'avventuriero gli propone un patto: se Betsy, nella quale rivede la sua defunta moglie, trascorrer\u00e0 con lui il week-end, il debito verr\u00e0 annullato. Betsy accetta di partire in aereo con Tommy per un'isola delle Hawaii, dove lui possiede una splendida villa. Mentre Betsy inizia a cedere (Corman ha ormai cominciato a parlare di nozze, regalandole un anello), Tommy viene avvertito che Jack sta arrivando per riprendersi Betsy. Corman cerca di fermarlo e, mentre il giovane riesce a sbrigarsela, lascia credere alla ragazza che il fidanzato l'ha ceduta per pochi spiccioli. Umiliata, Betsy \u00e8 disposta a sposare Corman. Corman fa arrestare dalla polizia Singer, cui per\u00f2 un amico lontano con 500 dollari paga la cauzione. Pur di arrivare a Las Vegas (non ci sono voli per alcune ore), il detective sale a bordo di un aereo privato, su cui viaggia un gruppo di artisti-paracadutisti, gli Elvis Presley volanti, e partecipa al loro spettacolo, gettandosi al centro di Las Vegas, dove trova Betsy. Lei, venuta a conoscenza del raggiro di Tommy, decide di sposare il suo eterno fidanzato."}
{"id": "1580753", "revid": "287204", "url": "https://it.wikipedia.org/wiki?curid=1580753", "title": "Contea di Stevens (Washington)", "text": "La contea di Stevens (in inglese Stevens County) \u00e8 una contea dello Stato di Washington, negli Stati Uniti. La popolazione al censimento del 2000 era di 40.066 abitanti. Il capoluogo di contea \u00e8 Colville."}
{"id": "1580754", "revid": "287204", "url": "https://it.wikipedia.org/wiki?curid=1580754", "title": "Contea di Thurston (Washington)", "text": "La contea di Thurston (in inglese Thurston County) \u00e8 una contea dello Stato di Washington, negli Stati Uniti. La popolazione al censimento del 2000 era di abitanti. Il capoluogo di contea \u00e8 Olympia."}
{"id": "1580756", "revid": "287204", "url": "https://it.wikipedia.org/wiki?curid=1580756", "title": "Contea di Wahkiakum", "text": "La contea di Wahkiakum (in inglese Wahkiakum County) \u00e8 una contea dello Stato di Washington, negli Stati Uniti. La popolazione al censimento del 2000 era di 3.824 abitanti. Il capoluogo di contea \u00e8 Cathlamet."}
{"id": "1580757", "revid": "1005847", "url": "https://it.wikipedia.org/wiki?curid=1580757", "title": "Contea di Walla Walla", "text": "La contea di Walla Walla (in inglese Walla Walla County) \u00e8 una contea dello Stato di Washington, negli Stati Uniti. La popolazione al censimento del 2000 era di abitanti. Il capoluogo di contea \u00e8 Walla Walla."}
{"id": "1580758", "revid": "628767", "url": "https://it.wikipedia.org/wiki?curid=1580758", "title": "Contea di Whatcom", "text": "La contea di Whatcom (in inglese Whatcom County) \u00e8 una contea dello Stato di Washington, negli Stati Uniti. La popolazione al censimento del 2000 era di abitanti. Il capoluogo di contea \u00e8 Bellingham."}
{"id": "1580761", "revid": "74801", "url": "https://it.wikipedia.org/wiki?curid=1580761", "title": "Contea di Whitman", "text": "La contea di Whitman (in inglese Whitman County) \u00e8 una contea dello Stato di Washington, negli Stati Uniti. La popolazione a una stima del 2014 era di abitanti. Il capoluogo di contea \u00e8 Colfax.\nNella contea di Whitman risiede un'importante cittadina di nome Pullman, la quale possiede un'Universit\u00e0 Internazionale e una sua area metropolitana."}
{"id": "1580762", "revid": "1005847", "url": "https://it.wikipedia.org/wiki?curid=1580762", "title": "Regioni di Nunavut", "text": "La regione canadese del Nunavut \u00e8 suddivisa in 3 divisioni censuarie di Statistics Canada e altrettante regioni amministrative. Le divisioni statistiche hanno gli stessi nomi che avevano prima del 1999, quando il territorio della provincia era parte dei Territori del Nord-Ovest, sebbene i confini non siano pi\u00f9 gli stessi.\nLe divisioni regionali sono distinte dai vecchi Distretti dei Territori del Nord-Ovest che risalivano al 1876 e furono aboliti alla creazione di Nunavut, che comprende tutto il vecchio Distretto di Keewatin, la maggior parte del Distretto di Franklin e una piccola parte del Distretto di Mackenzie."}
{"id": "1580763", "revid": "219110", "url": "https://it.wikipedia.org/wiki?curid=1580763", "title": "Dot crawl", "text": "Dot crawl (o Cross-Luminance - Luminanza sovrapposta) \u00e8 il nome popolare per un difetto del colore dei segnali analogici standard, quando il segnale \u00e8 trasmesso come video composito. Si manifesta come una scacchiera animata che compare durante le transizioni di colore verticali. \u00c8 la conseguenza dell'intermodulazione o della diafonia tra le componenti di crominanza e luminanza del segnale, che sono multiplexati in modo imperfetto nel dominio della frequenza.\nIl Dot Crawl \u00e8 pi\u00f9 visibile quando la crominanza viene trasmessa con una elevata larghezza di banda, in modo che il suo spettro \u00e8 sovrapposto alla banda di frequenze usate dal segnale luminanza nel segnale video composito. Questo fa s\u00ec che i dettagli di crominanza ad alta frequenza vengano interpretati come dettagli di luminanza durante le transizioni di colore.\nUn altro simile problema \u00e8 la comparsa di rumore del colore nelle immagini molto dettagliate. Questo il risultato della sovrapposizione del segnale di luminanza ad alta frequenza, con il segnale di crominanza, il quale produce false colorazioni. Il Dot Crawl pu\u00f2 rendere assai difficile leggere del testo con poca spaziatura.\nDot Crawl \u00e8 stato per molto tempo riconosciuto come un problema da parte dei professionisti, sin dalla creazione del video composito, ma era gi\u00e0 noto dal pubblico in generale, dall'avvento dei Laserdisc.\nQuesto difetto pu\u00f2 essere notevolmente ridotto usando un buon filtro Comb nel ricevitore per separare il segnale di crominanza codificato dalla luminanza del segnale. Tuttavia, l'unica vera soluzione al Dot Crawl \u00e8 di non utilizzare il video composito, e di utilizzare S-Video o Component video."}
{"id": "1580764", "revid": "287204", "url": "https://it.wikipedia.org/wiki?curid=1580764", "title": "Contea di Yakima", "text": "La contea di Yakima (in inglese Yakima County) \u00e8 una contea dello Stato di Washington, negli Stati Uniti. La popolazione al censimento del 2000 era di 222.581 abitanti. Il capoluogo di contea \u00e8 Yakima."}
{"id": "1580765", "revid": "438678", "url": "https://it.wikipedia.org/wiki?curid=1580765", "title": "Un incantevole aprile", "text": "Un incantevole aprile (\"Enchanted April\") \u00e8 un film del 1992 diretto da Mike Newell.\nIl soggetto \u00e8 tratto dal romanzo omonimo di Elizabeth von Arnim del 1922, nel quale si racconta la vicenda di quattro signore londinesi che lasciano la loro piovosa citt\u00e0 per trascorrere un periodo di vacanza sulla Riviera di Levante.\nIl film, come l'omonimo romanzo di Elizabeth von Arnim, \u00e8 ambientato in Inghilterra e in Italia nel 1920.\nTrama.\nLa signora Arbuthnot e la signora Wilkins, che frequentano lo stesso club femminile ma non hanno mai scambiato una parola fra di loro, fanno reciproca conoscenza dopo aver letto entrambe su di un giornale un annuncio economico in cui si offriva in affitto un castello in Italia. Le due signore scoprono di essere accomunate dalla tristezza per aver contratto entrambe un matrimonio deludente e dal desiderio di trascorrere un periodo di riposo in una localit\u00e0 soleggiata e piena di fiori. Non essendo ricche, le due donne decidono di cercare altre compagne disposte a dividere le spese; con riluttanza accettano di portare con loro la signora Fisher, una signora anziana e sussiegosa, e Lady Caroline Dester, una giovane donna graziosa e brillante desiderosa di allontanarsi dalla soffocante societ\u00e0 mondana in cui \u00e8 immersa in Inghilterra.\nLa bellezza dell'ambiente italiano fa ritrovare ben presto gioia e serenit\u00e0 alle quattro donne. La signora Wilkins, che desidera condividere questa gioia col proprio marito, un prosaico uomo di affari, invita il consorte a raggiungerla. Lo stesso fa, sebbene con pi\u00f9 riluttanza, la signora Arbuthnot, una donna molto religiosa sposata a un uomo mondano, scrittore di romanzi erotici il quale in Inghilterra \u00e8 uno dei corteggiatori di Lady Caroline. Giunge dapprima il signor Wilkins il quale si inserisce con facilit\u00e0 nella comunit\u00e0 del castello e scopre di essere innamorato della moglie. Giunge anche George Briggs, il proprietario del castello, un suonatore di oboe timido e malaticcio. Briggs \u00e8 colpito inizialmente dalla signora Arbuthnot, che crede una vedova di guerra, e resta deluso quando poco dopo si presenta al castello anche il signor Arbuthnot. Costui resta inizialmente sconcertato dalla presenza sia della moglie che di Lady Caroline; ma quest'ultima, desiderosa di solitudine, lo toglie dall'imbarazzo mostrando di non conoscerlo. Anche i coniugi Arbuthnot ritrovano serenit\u00e0 e affetto reciproco. Un sentimento amoroso sembra nascere anche fra George Briggs e Lady Caroline. E amore per l'umanit\u00e0 e fiducia nell'avvenire sembrano nascere perfino nell'anziana ed egoista signora Fisher la quale, nel momento di andar via, pianta nel giardino del castello il proprio bastone di legno affinch\u00e9 fiorisca.\nProduzione.\nIl film \u00e8 stato girato nel Castello Brown di Portofino dove la romanziera trascorse un periodo di vacanza nel 1920; all'epoca il castello apparteneva a un proprietario inglese.\nCritica.\nNonostante il successo, il film diretto da Mike Newell \u00e8 stato ritenuto peggiore del romanzo da autorevoli critici quali Tullio Kezich\nAltre versioni.\nIl romanzo \"Un incantevole aprile\" (\"The enchanted april\") di Elizabeth von Arnim fu pubblicato nel 1923, e tradotto in italiano gi\u00e0 nel 1928 col titolo \"Incanto di aprile\"; il titolo \"Un incantevole aprile\" venne attribuito a una nuova traduzione italiana del 1993 dopo l'uscita del film.Ne era stato tratto un film (\"Enchanted april\") gi\u00e0 nel 1935, diretto da Harry Beaumont, protagonisti Ann Harding, Katharine Alexander e Frank Morgan. Dopo il film diretto da Newell (1992), nel 2003 fu rappresentata a Broadway una riduzione teatrale ad opera di Matthew Barber, mentre nel marzo 2010 \u00e8 stato rappresentato al Chelsea Studios di New York un musical, tratto sempre dal romanzo della Arnim, con musiche di Richard B. Evans e testi di Charles Leipart."}
{"id": "1580769", "revid": "1573940", "url": "https://it.wikipedia.org/wiki?curid=1580769", "title": "Regione di Kivalliq", "text": " \nLa regione di Kivalliq (Inuktitut: \u146d\u1559\u14ea\u14d5\u1585) \u00e8 una delle tre regioni amministrative di Nunavut. Consiste della porzione di continente a ovest della Baia di Hudson con l'isola di Southampton e l'isola di Coats. Il capoluogo \u00e8 Rankin Inlet (pop. 2.358).\nPrima del 1999 la regione esisteva con confini abbastanza simili come distretto di Keewatin.\nSociet\u00e0.\nEvoluzione demografica.\n\"Consimento 2006\""}
{"id": "1580771", "revid": "107750592", "url": "https://it.wikipedia.org/wiki?curid=1580771", "title": "Gremio dei falegnami", "text": "Il Gremio dei Falegnami (in sassarese \" Gremiu di li Masthri d'ascia\") \u00e8 la corporazione che riuniva i falegnami che praticavano il loro mestiere nella citt\u00e0 di Sassari e che si riunivano per praticare riti religiosi in comune.\nStoria.\nOrigini.\nLa Confraternita degli Angeli.\nAnticamente i Falegnami era riuniti (insieme ai Muratori e ai Piccapietre) sotto la protezione della Madonna degli Angeli.\nAll'interno della Confraternita nacquero presto dei dissapori dati dal fatto che i muratori, ritenuti i lavoratori pi\u00f9 prestigiosi della confraternita, sopraffacevano gli altri mestieri nella cariche di comando.\nI malumori non cessarono mai, ma momenti di tregua seguivano momenti di forti tensioni, verso il XIX secolo la situazione divenne insostenibile.\nFondazione del gremio.\nNell'800 la confraternita si divise dando origine a tre distinti gremi (dei quali solo il Gremio dei muratori aveva diritto a un candeliere).\nCome gi\u00e0 citato inizialmente al gremio non fu data la possibilit\u00e0 di partecipare alla Faradda perch\u00e9 non veniva considerato \"degno\" di parteciparvi.\nMa ben presto il declino della festa port\u00f2 il comune e la curia a ricorrere a misure \"estreme\", fra le quali l'avvicinamento dei Felegnami alla festa. Si segnala nel 1895 una rifondazione del gremio, segno evidente di una probabile estinzione qualche anno addietro.\nL'ammissione alla Faradda e gli ultimi decenni.\nL'ingresso alla Festha Manna.\nDopo il ritorno dei Sarti anche i Falegnami furono ammessi alla festa non solo per la ragione gi\u00e0 citata ma anche per la presenza certa di documenti che attestavano la loro presenza al momento del formulamento del voto (Insieme ai Muratori\nDal 1921 il Gremio partecipa alla grande processione con un Candeliere costruito dai Fratelli Clemente (Famosi mobilieri sassaresi di fama nazionale che facevano parte del gremio).\nIl gremio fu inoltre uno dei fondatori dell'Intergremio (1979).\nCandeliere.\nIl candeliere dei Falegnami \u00e8 un candeliere relativamente recente. Fu infatti costruito nel 1921. Viene restaurato poco prima della \"Faradda\" del 2013.\nBase.\nLa base del candeliere \u00e8 di colore bianco che \u00e8 colore predominante con bordature oro. Vi \u00e8 rappresentato lo stemma del comune di Sassari.\nFusto.\nIl fusto del candeliere, \u00e8 altres\u00ec bianco con bordature oro. Al contrario degli altri candelieri di Sassari non vi \u00e8 rappresentato uno dei patroni del gremio ma solo i simboli della maestranza non dipinti ma in rilievo. Vi ritroviamo: squadra, tenaglia, sega e martello\nCapitello.\nLa sommit\u00e0 del candeliere, anch'essa bianca riporta i patroni del gremio. sul lato frontale ritroviamo San Giuseppe patrono del gremio; sul retro la Sacra Famiglia compatrona. Durante la Faradda \u00e8 ornato con le bandierine rappresentanti gli obrieri delle precedenti edizioni della Faradda, se queste non sono bianche, sono di solito delle varianti dell'Azzurro o del Blu. il candeliere dei falegnami pesa 134 \u00a0kg senza stanghe e 164 \u00a0kg con stanghe.\nBandiera.\nLa bandiera del gremio \u00e8 di colore azzurro damascato. Su un lato vi \u00e8 l'immagine del patrono San Giuseppe, sull'altra quella della Sacra Famiglia compatrona del gremio.\nSi nota che come gli altri due gremi della confraria degli angeli, il colore della loro bandiera \u00e8 una tonalita di Azzurro, ma in passato la loro bandiera \u00e8 stata anche di colore bianco.\nFesta.\nLa festa grande del gremio si svolge il 10 e 11 maggio ed \u00e8 denominata Festa del voto.\nLa festa minore invece si svolge il 19 marzo."}
{"id": "1580772", "revid": "599013", "url": "https://it.wikipedia.org/wiki?curid=1580772", "title": "Petronio Probino", "text": ""}
{"id": "1580773", "revid": "27723", "url": "https://it.wikipedia.org/wiki?curid=1580773", "title": "Sette opere di misericordia", "text": ""}
{"id": "1580774", "revid": "27723", "url": "https://it.wikipedia.org/wiki?curid=1580774", "title": "Le sette opere di misericordia", "text": ""}
{"id": "1580775", "revid": "110157", "url": "https://it.wikipedia.org/wiki?curid=1580775", "title": "Non voglio sentire niente", "text": "Non voglio sentire niente \u00e8 un singolo di Filippo Malatesta pubblicato nel 1994."}
{"id": "1580776", "revid": "27723", "url": "https://it.wikipedia.org/wiki?curid=1580776", "title": "Le sette opere di Misericordia", "text": ""}
{"id": "1580777", "revid": "287204", "url": "https://it.wikipedia.org/wiki?curid=1580777", "title": "Microregione di Adamantina", "text": "Adamantina \u00e8 una microregione dello Stato di San Paolo in Brasile, appartenente alla mesoregione di Presidente Prudente.\nComuni.\nComprende 14 comuni:"}
{"id": "1580778", "revid": "76963", "url": "https://it.wikipedia.org/wiki?curid=1580778", "title": "Lou Taylor Pucci", "text": "Biografia.\nNato nel New Jersey, figlio di Linda Farver Pucci, modella ed ex Miss Union County, e del chitarrista Lou Pucci, musicista di gruppi come The Watch e Leap of Faith. Ha due fratelli, Adam Pucci, attore, e Zak Pucci, batterista. Ha frequentato la Christian Brothers Academy.\nIl suo debutto avviene nel 2002 nel film indipendente \"Personal Velocity\", ma si fa notare nel film del 2005 \"Thumbsucker - Il succhiapollice\", per il quale vince l'Orso d'Argento come miglior attore al Festival di Berlino e il premio della giuria al Sundance Film Festival, sempre nel 2005 partecipa a \"Kidnapped - Il rapimento\".\nDopo aver preso parte al videoclip \"Jesus of Suburbia\" dei Green Day, nel 2006 partecipa ai film \"Fast Food Nation\" di Richard Linklater e \"Southland Tales - Cos\u00ec finisce il mondo\" di Richard Kelly. Nel 2008 recita nei film \"Fanboys\" e \"The Informers - Vite oltre il limite\", quest'ultimo tratto da un romanzo di Bret Easton Ellis.\nNel 2019 \u00e8 uno fra i personaggi ricorrenti della nona stagione di \"American Horror Story\", intitolata \"1984\", nei panni del fantasma di un consigliere di nome Jonas.\nVita privata.\nNel luglio del 2010 l'attore ha subito un'aggressione da parte di quattro sconosciuti, che l'hanno picchiato selvaggiamente senza una precisa ragione. L'attore \u00e8 stato sottoposto a un intervento di chirurgia ricostruttiva al viso."}
{"id": "1580779", "revid": "599013", "url": "https://it.wikipedia.org/wiki?curid=1580779", "title": "Lee Hendrie", "text": ""}
{"id": "1580780", "revid": "1369234", "url": "https://it.wikipedia.org/wiki?curid=1580780", "title": "S\u00fcper Lig 2005-2006", "text": "L'edizione 2005-2006 della S\u00fcper Lig \u00e8 stata la 48\u00aa edizione della massima divisione turca e vide la vittoria finale del .\nCapocannoniere del torneo fu G\u00f6khan \u00dcnal (Kayserispor), con 25 reti."}
{"id": "1580781", "revid": "767487", "url": "https://it.wikipedia.org/wiki?curid=1580781", "title": "Penisola di Gyda", "text": "La penisola di Gyda (in russo \u0413\u044b\u0434\u0430\u043d\u0441\u043a\u0438\u0439 \u043f\u043e\u043b\u0443\u043e\u0441\u0442\u0440\u043e\u0432, \"Gydanskij poluostrov\") \u00e8 una tozza penisola situata nell'artico siberiano occidentale, compresa amministrativamente nel Kraj di Krasnojarsk e nel circondario autonomo Jamalo-Nenec.\n\u00c8 delimitata ad occidente e ad oriente dalle profonde insenature del golfo dell'Ob' e del golfo dello Enisej, che la separano rispettivamente dalla penisola Jamal e dalla penisola del Tajmyr; \u00e8 delimitata a sudovest dall'estuario del Taz che la divide dalla penisola di Taz, mentre si protende a nord nel mare di Kara. Misura circa 400 km di lunghezza e circa altrettanti di larghezza.\nIl territorio della penisola \u00e8 piatto, con vaste zone paludose; la linea di costa \u00e8 piatta e piuttosto indefinita, con una profonda rientranza corrispondente alla baia della Gyda. I maggiori corsi d'acqua sono la Gyda e lo Juribej.\nIl clima \u00e8 molto freddo, con temperature medie di gennaio (mese pi\u00f9 freddo) comprese fra i -26 \u00b0C e i -30\u00a0\u00b0C e medie di luglio variabili fra 4\u00a0\u00b0C e 11,5\u00a0\u00b0C; la vegetazione assolutamente prevalente \u00e8 la tundra artica, con sporadiche macchie di foresta di conifere nelle zone meno fredde. Similmente alle zone pi\u00f9 a meridione (bassopiano della Siberia Occidentale), la penisola di Gyda \u00e8 discretamente ricca di giacimenti di gas naturale.\nA causa del clima inclemente, il livello di popolamento \u00e8 molto basso, e in molte zone scende a zero; una significativa parte della popolazione \u00e8 costituita da Chanti e Nenec, gli originari abitatori di queste aree."}
{"id": "1580782", "revid": "3082", "url": "https://it.wikipedia.org/wiki?curid=1580782", "title": "Flavio Anicio Probino", "text": ""}
{"id": "1580786", "revid": "3082", "url": "https://it.wikipedia.org/wiki?curid=1580786", "title": "Flavio Varroniano", "text": ""}
{"id": "1580791", "revid": "131358", "url": "https://it.wikipedia.org/wiki?curid=1580791", "title": "Limerick 37", "text": ""}
{"id": "1580793", "revid": "3082", "url": "https://it.wikipedia.org/wiki?curid=1580793", "title": "Flavio Tauro Clementino Armonio Clementino", "text": ""}
{"id": "1580797", "revid": "74801", "url": "https://it.wikipedia.org/wiki?curid=1580797", "title": "William Astbury", "text": "Il suo lavoro sulla cheratina forn\u00ec dapprima le basi per la scoperta dell'alfa elica da parte di Linus Pauling. A partire dal 1937 i suoi studi si focalizzarono invece sul DNA, contribuendo notevolmente alla definizione della sua struttura.\nGli anni giovanili.\nQuarto figlio dei sette di William Edwin Astbury, vasaio che permise alla famiglia un buon tenore di vita, Bill avrebbe dovuto ereditare il mestiere del padre, ma vinse una borsa di studio alla Longton High School, dove i suoi interessi furono modellati dal preside e dal vicepreside, entrambi chimici. Vinta l'unica borsa di studio disponibile a livello locale, Astbury pot\u00e9 accedere al Jesus College di Cambridge.\nDopo due anni a Cambridge, i suoi studi si interruppero per la chiamata alle armi in occasione della prima guerra mondiale. La scarsa salute (in seguito ad una appendicectomia) evidenziata dalla visita militare permise al giovane di arruolarsi nei Royal Army Medical Corps di stanza a Cork, in Irlanda. Tornato a Cambridge, fin\u00ec l'ultimo anno con una specializzazione in fisica.\nDopo la laurea a Cambridge, Astbury si trasfer\u00ec allo University College di Londra nei laboratori di William Bragg e, nel 1923, al \"Davy-Faraday Laboratory\" alla Royal Institution di Londra. Tra gli studenti presenti in quel laboratorio figurano molti futuri eminenti scienziati come Kathleen Lonsdale e J. D. Bernal. Astbury mostr\u00f2 grande entusiasmo e pubblic\u00f2 articoli di \"cristallografia classica\", come la struttura dell'acido tartarico.\nStudi di diffrazione a raggi X sulle macromolecole biologiche.\nNel 1928 Astbury si spost\u00f2 all'universit\u00e0 di Leeds, dove inizi\u00f2 a studiare le propriet\u00e0 di sostanze fibrose come la cheratina ed il collagene con fondi di industrie tessili (la cheratina \u00e8 alla base della lana). Nei primi anni trenta Astbury mostr\u00f2 che, se stirati in modo significativo, i capelli e le fibre di lana mostrano cambiamenti drastici nella diffrazione. Questi dati suggerirono che le fibre non stirate potessero avere una struttura molecolare a spirale, con una caratteristica ripetizione di (). Astbury propose che:\nSebbene i suoi dettagli fossero errati, il modello di Astbury si rivel\u00f2 essenzialmente corretto e corrispondente a quello oggi comunemente accettato per la struttura secondaria delle proteine, che prevede la presenza di \u03b1-eliche e \u03b2-strands (secondo l'originale nomenclatura di Astbury), sviluppato da Linus Pauling e Robert Corey nel 1951.\nHans Neurath fu il primo ad evidenziare che i modelli di Astbury non fossero del tutto corretti, poich\u00e9 presupponevano che diversi atomi si trovassero contemporaneamente nella stessa posizione. I dati di Asbury e gli articoli di Neurath ispirarono Hugh Stott Taylor e Maurice Loyal Huggins che, nei primi anni quaranta, proposero modelli di cheratina molto simili a quelli attuali di \u03b1-elica.\nNel 1931 Astbury fu anche il primo a proporre che i legami idrogeno instaurati tra i gruppi ammidici presenti sullo scheletro delle proteine potessero stabilizzarne la struttura complessiva. Le sue idee furono ulteriormente sviluppate da diversi ricercatori, tra cui lo stesso Pauling.\nGli studi di Astbury, in ogni caso, si spostarono su altre proteine (come miosina, epidermina e fibrina), di cui egli fu in grado di evidenziare i \"pattern\" di diffrazione.\nNel 1937 lo svedese Torbjorn Oskar Caspersson invi\u00f2 ad Astbury campioni molto puri di DNA provenienti da timo di vitello. Il fatto che il DNA fosse in grado di generare un \"pattern\" di diffrazione sembrava indicare che possedesse una struttura regolare e che potesse essere possibile dedurla. Astbury evidenzi\u00f2 che la struttura del DNA si ripete ogni 2,7 nanometri e che le basi azotate si dispongono impilate a l'una dall'altra (il valore attualmente accettato \u00e8 di ). Ad un congresso del 1938 al Cold Spring Harbor, Astbury evidenzi\u00f2 come tale distanza fosse la stessa che si interpone tra gli amminoacidi nelle catene polipeptidiche.\nAstbury non fu in grado di proporre la struttura corretta del DNA a causa della rudimentalit\u00e0 dei suoi dati. In ogni caso, nel 1952 Pauling utilizz\u00f2 tali dati incompleti per proporre una struttura del DNA che si rivel\u00f2 scorretta. In ogni caso le evidenze messe in luce da Astbury ebbero certamente un'influenza sul lavoro di Maurice Wilkins e Rosalind Franklin, da cui Francis Crick e James Dewey Watson dedussero la struttura nel 1953."}
{"id": "1580799", "revid": "1369234", "url": "https://it.wikipedia.org/wiki?curid=1580799", "title": "S\u00fcper Lig 2006-2007", "text": "L'edizione 2006-2007 della S\u00fcper Lig \u00e8 stata la 49\u00aa edizione della massima divisione turca e vide la vittoria finale del ."}
{"id": "1580804", "revid": "287204", "url": "https://it.wikipedia.org/wiki?curid=1580804", "title": "Microregione di Dracena", "text": "Dracena \u00e8 una microregione dello Stato di San Paolo in Brasile, appartenente alla mesoregione di Presidente Prudente.\nComuni.\nComprende 10 comuni:"}
{"id": "1580805", "revid": "3082", "url": "https://it.wikipedia.org/wiki?curid=1580805", "title": "Flavio Messio Febo Severo", "text": ""}
{"id": "1580806", "revid": "3082", "url": "https://it.wikipedia.org/wiki?curid=1580806", "title": "Flavio Magno Felice", "text": ""}
{"id": "1580807", "revid": "3082", "url": "https://it.wikipedia.org/wiki?curid=1580807", "title": "Flavio Macrobio Longiniano", "text": ""}
{"id": "1580808", "revid": "110157", "url": "https://it.wikipedia.org/wiki?curid=1580808", "title": "Alla grande", "text": "Alla grande \u00e8 un singolo di Filippo Malatesta pubblicato nel 1997."}
{"id": "1580810", "revid": "3082", "url": "https://it.wikipedia.org/wiki?curid=1580810", "title": "Flavio Marciano", "text": ""}
{"id": "1580813", "revid": "287204", "url": "https://it.wikipedia.org/wiki?curid=1580813", "title": "Microregione di Presidente Prudente", "text": "Presidente Prudente \u00e8 una microregione dello Stato di San Paolo in Brasile, appartenente alla mesoregione di Presidente Prudente.\nComuni.\nComprende 30 comuni:"}
{"id": "1580816", "revid": "292162", "url": "https://it.wikipedia.org/wiki?curid=1580816", "title": "Giusto Monaco", "text": "Biografia.\nFiglio di un funzionario del ministero delle Finanze, costretto per il lavoro paterno a trasferirsi di continuo, frequent\u00f2 il ginnasio a Trapani e il liceo a Palermo. Dal 1933 al 1937 studi\u00f2 all'Universit\u00e0 di Pisa e alla Scuola Normale Superiore. Fu professore di latino e greco in un liceo di Sassari, dove ebbe come studente Francesco Cossiga, e a Livorno, dove suo allievo fu Carlo Azeglio Ciampi, per poi diventare professore ordinario di letteratura latina all'Universit\u00e0 di Palermo e presidente dell'INDA (Istituto nazionale del dramma antico) dal 1993 al 1994, dopo esserne stato dal 1973 commissario.\nPubblic\u00f2, fra l'altro, \"Charites\", antologia di lirici greci."}
{"id": "1580820", "revid": "110157", "url": "https://it.wikipedia.org/wiki?curid=1580820", "title": "Domani (Filippo Malatesta)", "text": "Domani \u00e8 un singolo di Filippo Malatesta pubblicato nel 1997."}
{"id": "1580821", "revid": "1374768", "url": "https://it.wikipedia.org/wiki?curid=1580821", "title": "Viktor Michajlovi\u010d Vasnecov", "text": "Noto per essere specializzato in soggetti di carattere storico e mitologico ed \u00e8 considerato una figura chiave del movimento neorusso.\nBiografia.\nInfanzia (1848-1858).\nViktor Vasnecov nacque nel lontano villaggio di Lop'jal, nel governatorato di Vjatka nel 1848.\nSuo padre Michail Vasil'evi\u010d Vasnecov, un pope, fu un buon educatore di inclinazione filosofica interessato alle scienze naturali, astronomia e pittura. Suo nonno fu un pittore di icone.\nAnche suo fratello Apollinarij divenne un famoso pittore, mentre l'altro fu un insegnante.\nRicordando in una lettera indirizzata a Vladimir Stasov la sua giovinezza, Vasnecov sottoline\u00f2 che \"aveva vissuto con i bambini di paese e che non gli piacevano tanto quanto avere un \"narodkin\" come amico\".\nVjatka (1858-1867).\nDall'et\u00e0 di dieci anni, Viktor studiava nel seminario di Vjatka (oggi Kirov), si spostava con la sua famiglia ogni estate nel ricco villaggio mercantile di Rjabovo. Durante gli anni del seminario lavor\u00f2 in un negozio di icone locale. In questo modo aiut\u00f2 Micha\u0142 Elwiro Andriolli, un artista polacco in esilio, nella realizzazione degli affreschi della cattedrale di Vjatka di Alexander Nevsky. \nConclusi gli studi al seminario, Viktor decise di spostarsi a San Pietroburgo per continuare a dedicarsi allo studio dell'arte. Vendette i suoi quadri \"Woman Harvester\" e \"Milk-maid\" (entrambi del 1867) per racimolare i soldi per il viaggio nella capitale russa.\nSan Pietroburgo (1867-1876).\nNell'agosto del 1867 Viktor entr\u00f2 nell'Accademia Russa di Belle Arti. Tre anni dopo la corrente dei Peredvi\u017eniki formata da pittori realisti si ribell\u00f2 contro l'Accademia.\nVasnecov divenne amico di Ivan Nikolaevi\u010d Kramskoj, leader di questo movimento, e trov\u00f2 in lui un riferimento come maestro, in questo modo divenne anche amico di Il'ja Efimovi\u010d Repin lo studente che lo seguiva. \nIronicamente Viktor, il cui nome \u00e8 associato a dipinti storici e mitologici, inizialmente evitava questo tipo di soggetti. Per la sua composizione \"Christ and Pontius Pilate Before the People\", l'Accademia lo premi\u00f2 con una piccola medaglia d'argento.\nNei primi anni '70 realizz\u00f2 una serie di incisioni dipinte sulla vita contemporanea. Due di esse (\"Provincial Bookseller\" del 1870 e \"A Boy with a Bottle of Vodka\" del 1872) vinsero una medaglia di bronzo all'esposizione universale del 1874 di Londra. \nIn quel periodo cominci\u00f2 cos\u00ec a produrre della pittura di genere, alcune opere come \"Peasant Singers\" (1873) e \"Moving House\" (1876) furono caldamente accolte dai gruppi democratici della societ\u00e0 russa.\nParigi (1876-1877).\nNel 1876 Repin invit\u00f2 Vasnecov a unirsi alla colonia Peredvi\u017eniki a Parigi. Mentre viveva in Francia, Viktor studi\u00f2 le pitture classiche e contemporanee, da quelle accademiche a quelle impressioniste. In quel periodo dipinse \"Acrobats\" (1877), realizz\u00f2 stampe, ed espose alcuni dei suoi lavori al Salon. Qualcosa a Parigi lo ispir\u00f2 per i suoi soggetti fantastici e inizi\u00f2 a lavorare a \"Ivan Tsarevich Riding a Grey Wolf\" e \"The Firebird\". Vasnecov fu preso a come modello per Sadko nel celebrato dipinto di Repin \"Sadko in the Underwater Kingdom\". Nel 1877 ritorn\u00f2 a Mosca. \nMosca (1877-1884).\nAlla fine degli anni settanta Vasnecov si incentr\u00f2 sull'illustrazione di fiabe russe e \"byliny\", eseguite in alcune delle sue opere pi\u00f9 famose: \"Knight at the Crossroads\" (1878), \"Prince Igor's Battlefield\" (1878), \"Three tsarevnas of the Underground Kingdom\" (1879-1881), \"The Magic Carpet\" (1880) e \"Alionushka\" (1881).\nQuesti lavori non furono apprezzati a quel tempo e alcuni critici radicali lo accusarono di voler minare i principi di realismo propri del Peredvi\u017eniki. Anche alcuni eminenti eruditi come Pavel Michajlovi\u010d Tret'jakov rifiutarono di comprare questi lavori. Vasnecov torn\u00f2 in auge negli anni 80, quando riprese a dipingere soggetti di carattere religioso e dipinse una serie di icone per la chiesa di Abramtsevo del suo patrono Savva Mamontov.\nKiev (1884-1889).\nNegli anni tra il 1884 e 1889 Vasnecov dipinse degli affreschi commissionati per la Cattedrale di San Vladimiro a Kiev, collaborando con Michail Nesterov. Fu un lavoro provocatorio che andava in contrasto con la tradizione dei dipinti religiosi russi ed occidentali. L'influente critico d'arte Vladimir Stasov etichett\u00f2 l'opera come un gioco sacrilego nei confronti dei sentimenti della popolazione russa. Invece un altro famoso critico, Dmitrij Filosofov, giudic\u00f2 questi affreschi come \"il primo ponte sopra il precipizio di duecento che separa le diverse classi della societ\u00e0 russa\". \nMentre viveva a Kiev, Vasnecov fece amicizia con Michail Vrubel' il quale fu cos\u00ec coinvolto nella realizzazione delle decorazioni della cattedrale. Mentre lavoravano assieme, al giovane artista fu data da Vasnecov una grande quantit\u00e0 di insegnamenti. Sempre a Kiev Vasnecov concluse \"Ivan Tsarevich Riding a Grey Wolf\" e cominci\u00f2 il suo pi\u00f9 famoso dipinto, i \"Bogatyr\".\nNel 1885 il pittore fece un viaggio in Italia. Negli stessi anni lavor\u00f2 sui disegni per palcoscenico e su i costumi per l'opera \"The Snow Maiden\" di Nikolaj Rimskij-Korsakov.\nGli ultimi anni (1890-1926).\nLe seguenti due decadi furono le pi\u00f9 produttive tra quelle di Vasnecov, ma la maggior parte dei suoi dipinti furono percepiti come di secondaria importanza. Sempre pi\u00f9 Vasnecov si dedic\u00f2 ad altri media. Nel 1897 collabor\u00f2 con suo fratello Apollinarij per il \"design\" teatrale di un'altra opera teatrale di Rimskij-Korsakov, \"Sadko\", e negli anni '10 gli fu commissionato di realizzare una nuova uniforme per i soldati russi, e il cosiddetto bogatyrka il copricapo dell'esercito russo.\nAl cambio di secolo, Vasnecov elabor\u00f2 il tratto distintivo in stile fiabesco per l'architettura neorussa. Il suo primo acclamato progetto fu per la chiesa di Abramcevo (1882), realizzato insieme a Vasilij Polenov. Nel 1894, progett\u00f2 la sua casa di Mosca, il padiglione russo dell'esposizione universale nel 1898 e infine nel 1904 progett\u00f2 la pi\u00f9 famosa opera in stile fiabesco: la Galleria Tret'jakov. Tra il 1906 e 1911, Vasnecov lavor\u00f2 al disegno del mosaico per la Cattedrale di Alexander Nevsky a Varsavia. \nNel 1912 Vasnecov ricevette un titolo nobiliare dallo zar Nicola II.\nAppena prima della rivoluzione russa Vasnecov divenne reggente della Galleria Tret'jakov. Destin\u00f2 una parte del suo guadagno al Museo storico di stato, in questo modo una buona parte della collezione del museo \u00e8 stata acquistato con i soldi di Vasnecov. Dopo la rivoluzione d'ottobre difese dalla rimozione alcuni dipinti religiosi (dei quali i pi\u00f9 noti sono di Aleksandr Ivanov) dalla chiesa per la Galleria Tret'jakov.\nCuriosit\u00e0.\nL'asteroide 3586 Vasnetsov, scoperto dall'astronoma Lyudmila Zhuravlyova nel 1978 \u00e8 stato cos\u00ec battezzato in onore di due fratelli Viktor e Apollinarij Vasnecov."}
{"id": "1580825", "revid": "237256", "url": "https://it.wikipedia.org/wiki?curid=1580825", "title": "Aleksandr Mikhajlovi\u010d Prokhorov", "text": ""}
{"id": "1580833", "revid": "1573940", "url": "https://it.wikipedia.org/wiki?curid=1580833", "title": "Sedasta ferox", "text": "Sedasta ferox \u00e8 un ragno appartenente alla famiglia Araneidae.\n\u00c8 l'unica specie nota del genere Sedasta.\nDistribuzione.\nLa specie \u00e8 stata rinvenuta in Africa occidentale.\nTassonomia.\nL'attribuzione della sottofamiglia di appartenenza \u00e8 alquanto dubbia, tanto da far ritenere il genere quale incertae sedis.\nIl genere inoltre \u00e8 stato trasferito dalla famiglia Theridiidae , a quella degli Araneidae da un lavoro di Ledoux del 1985.\nConsiderato un \"theridiidae\" in uno studio dell'aracnologo Brignoli (1986c) \"contra\" un precedente lavoro di Levi &amp; Levi del 1962, per alcune peculiarit\u00e0 potrebbe anche appartenere alla famiglia Tetragnathidae .\nDal 1986 non sono stati esaminati altri esemplari, n\u00e9 sono state descritte sottospecie al 2014."}
{"id": "1580836", "revid": "1573940", "url": "https://it.wikipedia.org/wiki?curid=1580836", "title": "Wai Ka-Fai", "text": "Alla fine degli anni '90, fond\u00f2 insieme a Johnnie To la Milkyway Image, casa di produzione che rinnov\u00f2 profondamente temi e motivi del cinema noir di Hong Kong. Tra le sue regie in collaborazione con To, sono da segnalare \"Needing You...\" (2000), \"Running On Karma\" (2003) e \"Mad Detective\" (2007), mentre tra i film da lui diretti da solo si ricordano \"Fantasia\" e \"The Shopaholics\"."}
{"id": "1580841", "revid": "6340", "url": "https://it.wikipedia.org/wiki?curid=1580841", "title": "1 Guerra Mondiale", "text": ""}
{"id": "1580844", "revid": "1767810", "url": "https://it.wikipedia.org/wiki?curid=1580844", "title": "United Buddy Bears", "text": "I Buddy B\u00e4r, \"Orso Buddy\", sono opere scultoree di 2\u00a0m che raffigurano orsi a grandezza naturale, ciascuno decorato da un artista diverso.\nTra il 2001 e il 2002 ne sono stati collocati circa trecento per le strade e le piazze di Berlino, molti dei quali sono stati poi messi all'asta per devolvere il ricavato a favore di organizzazioni per la tutela dell'infanzia.\nUna simile operazione, che vedeva protagoniste le mucche, era stata promossa gi\u00e0 nel 1998 a Zurigo, nel 1999 a Chicago, e nel 2000 a New York City.\nGli \"United Buddy Bears\".\nLo sviluppo dell'iniziativa originaria ha portato alla realizzazione degli United Buddy Bears. L'idea e la filosofia alla base di tale progetto, nato con l'intento di avvicinare i popoli, non sono paragonabili alle esposizioni di sculture zoomorfe dislocate qua e l\u00e0 sul suolo pubblico e ben rappresentate in numerose citt\u00e0 in tutto il mondo.\nGli \"United Buddy Bears\" sono un'opera organica di portata internazionale realizzata da artisti di oltre 145 Paesi. Gli orsi \"artistici\", tutti alti 2\u00a0m, si tengono per mano e lanciano un messaggio di vita comune nel rispetto reciproco.\nLa missione di questi \"United Buddy Bears\" consiste nel promuovere la tolleranza e la comprensione tra i popoli, le culture e le religioni. Ogni orso degli \"United Buddy Bears\" rappresenta un Paese riconosciuto dalle Nazioni Unite e costituisce un'opera unica realizzata da un artista per la propria terra. I differenti stili degli artisti internazionali si fondono in una commistione gioiosa a formare un'unica opera organica. Gli iniziatori del progetto sono Eva e Klaus Herlitz.\nGli \"United Buddy Bears\" in tourn\u00e9e mondiale.\nA tutt'oggi gli \"United Buddy Bears\" sono stati esposti in cinque continenti in occasione di 30 mostre visitate da oltre 40 milioni di persone. A titolo esemplificativo, le mostre si sono tenute nel: 2002/2003 a Berlino, 2004 a Kitzb\u00fchel, Hong Kong e Istanbul, 2005 a Tokio e Seul, 2006 a Sydney, Berlino e Vienna, 2007 a Cairo e Gerusalemme, 2008 a Varsavia, Stoccarda e Pyongyang, 2009 a Buenos Aires e Montevideo. 2010 a Berlino - Stazione di Berlin Hauptbahnhof, Astana e Helsinki, 2011 a Sofia, Berlino e Kuala Lumpur, 2012 a Nuova Delhi, San Pietroburgo e Parigi, 2013 a Ekaterinburg, 2014 a Rio de Janeiro, 2015 a L'Avana e Santiago del Cile, 2016 a Penang, 2017 a Berlino, 2018 a Riga, 2019 a Citt\u00e0 del Guatemala, 2020/2022 a Tierpark Berlin.\nPer il 2022 i 2023 sono previste mostre a Madrid, Roma e Los Angeles.\nSulla scorta della massima: \"Dobbiamo conoscerci meglio, cos\u00ec potremmo comprenderci meglio, avere maggiore fiducia e vivere meglio gli uni accanto agli altri\", gli ideatori del progetto, Eva e il Dr. Klaus Herlitz, intendono dare spunti di riflessione sulla vita insieme nel rispetto reciproco. Per questo motivo tutti gli orsi si tengono simbolicamente per mano in un'unione fortemente significativa e spesso sono disposti a formare un grande circolo, denominato dagli organizzatori anche \"The Art of Tolerance\".\nDi citt\u00e0 in citt\u00e0 l'ordine degli orsi nel circolo non \u00e8 sempre uguale: la sequenza delle opere esposte \u00e8 data dall'ordine alfabetico adottato nella lingua del Paese ospitante.\nLe esposizioni sono state inaugurate perlopi\u00f9 sotto l'egida degli ambasciatori dell'UNICEF, quali tra gli altri Sir Peter Ustinov, Jackie Chan, Ken Done, Christiane H\u00f6rbiger, Mia Farrow e dei sindaci delle citt\u00e0 ospitanti.\nLa mostra di Tokio nel 2005 \u00e8 stata inaugurata dal Presidente della Repubblica federale tedesca Horst K\u00f6hler e dal Premier giapponese Junichiro Koizumi.\nLe scelta degli artisti.\nDi norma gli artisti sono stati scelti dai rispettivi ambasciatori, ovvero dal Ministero della cultura del proprio Paese. A partire dal 2002 la maggior parte di loro si \u00e8 recata a Berlino dove, in un \"ampio atelier\", ha potuto realizzare un orso per il proprio Paese e secondo il proprio stile creativo.\nChi visita le esposizioni potr\u00e0 fare un vero e proprio viaggio intorno al mondo seguendo le molteplici creazioni che riecheggiano la terra natia dell'artista. Grazie ai diversi orsi si possono scoprire cultura, storia, uomini, paesaggi, economia, musica: uno stimolo per la curiosit\u00e0 dell'osservatore a conoscere i Paesi rappresentati.\nLa rilevanza politica delle singole esposizioni.\nIn Corea l'orso ha anche un particolare carico simbolico ed \u00e8 assurto a madre originaria del mito della creazione. Per questo motivo il governo locale si \u00e8 attivato per inviare due artisti a Berlino nel 2005 affinch\u00e9 potessero realizzare un orso per la Corea del Nord, Paese non ancora rappresentato nel circolo degli\n\"United Buddy Bears\". Nell'autunno del 2005 la Corea del Nord e del Sud si trovavano per la prima volta affiancate a Seul tenendosi pacificamente per mano.\nIn occasione della mostra in piazza Safra, accanto al complesso municipale di Gerusalemme, si \u00e8 potuta ammirare per la prima volta anche la Palestina nel circolo accanto a tutti gli altri Paesi e al pari di essi. Lo United Buddy Bear israeliano si trovava tra gli orsi di Iran e Iraq.\nI mini \"United Buddy Bears\".\nMolti artisti internazionali hanno realizzato per il proprio Paese anche un piccolo United Buddy Bear di 1\u00a0m di altezza. Anche questo circolo di mini United Buddy Bears viene presentato in tutto il mondo in un'esposizione\nitinerante, spesso al coperto in ampie gallerie e saloni, p. es. nel Sony-Center di Berlino o all'aeroporto di Francoforte.\nUn aiuto per i bambini bisognosi.\nLe attivit\u00e0 che fanno capo agli \"United Buddy Bears\" e l'aiuto in favore dei bambini bisognosi sono diventati due elementi inscindibili. Grazie alle offerte e al ricavato delle vendite all'asta degli \"United Buddy Bears\" sono stati raccolti finora (dati aggiornati alla fine del 2017) oltre 2,5 milioni di euro per l'UNICEF e per diverse organizzazioni locali che operano in favore dell'infanzia.\nGrazie all'intervento di Jackie Chan che, tra l'altro, dal 2003 \u00e8 ambasciatore dell'UNICEF, \u00e8 stato possibile donare a tre organizzazioni per la tutela dei bambini assegni per un valore complessivo di \u20ac 447.000 raccolti in occasione dell'inaugurazione della mostra ad Hong Kong nel 2004.\nSpesso singoli \"United Buddy Bears\" vengono venduti all'asta devolvendo gli incassi all'UNICEF: ci\u00f2 accade quando per il Paese in questione \u00e8 stato realizzato un nuovo Buddy Bear. Tra l'altro, questo ricambio continuo fa s\u00ec che ogni esposizione sia diversa dalle altre."}
{"id": "1580846", "revid": "1573940", "url": "https://it.wikipedia.org/wiki?curid=1580846", "title": "Contea di Coryell (Texas)", "text": ""}
{"id": "1580849", "revid": "1573940", "url": "https://it.wikipedia.org/wiki?curid=1580849", "title": "Contea di Cottle (Texas)", "text": ""}
{"id": "1580852", "revid": "1573940", "url": "https://it.wikipedia.org/wiki?curid=1580852", "title": "Contea di Crane (Texas)", "text": ""}
{"id": "1580855", "revid": "1573940", "url": "https://it.wikipedia.org/wiki?curid=1580855", "title": "Contea di Crosby (Texas)", "text": ""}
{"id": "1580856", "revid": "110157", "url": "https://it.wikipedia.org/wiki?curid=1580856", "title": "Il re delle tre (singolo)", "text": "Il re delle tre \u00e8 un singolo di Filippo Malatesta pubblicato nel 1997."}
{"id": "1580857", "revid": "62748", "url": "https://it.wikipedia.org/wiki?curid=1580857", "title": "Organizzazione della Commissione europea", "text": "La Commissione europea \u00e8 organizzata in 53 direzioni generali, servizi e agenzie esecutive.\nDirezioni generali.\nLe Direzioni generali (DG) sono i dipartimenti tematici in cui \u00e8 strutturata la Commissione europea. Ogni direzione si occupa di uno specifico settore politico ed \u00e8 guidato da un Commissario europeo, che sceglie un direttore generale di sua fiducia. Il direttore generale \u00e8 scelto direttamente dal commissario ed opera in totale autonomia nell'ambito dei poteri gestionali, fermo restando al commissario il solo potere politico e l'indirizzo generale. Al loro interno le direzioni generali sono articolate in direzioni, unit\u00e0 e settori. La maggior parte degli uffici amministrativi della Commissione ha sede a Bruxelles e a Lussemburgo.\nAgenzie esecutive.\nLa Commissione europea ha 6 agenzie esecutive.\nServizi.\nI 16 servizi si occupano di questioni amministrative pi\u00f9 generali o questioni tecniche specifiche. Numerosi servizi sono comuni a pi\u00f9 istituzioni. Alcuni servizi sono retti da un commissario preposto ad una DG, altri dal Segretariato generale della Commissione."}
{"id": "1580858", "revid": "1573940", "url": "https://it.wikipedia.org/wiki?curid=1580858", "title": "Contea di Culberson (Texas)", "text": ""}
{"id": "1580859", "revid": "1573940", "url": "https://it.wikipedia.org/wiki?curid=1580859", "title": "Contea di Dallam (Texas)", "text": ""}
{"id": "1580860", "revid": "1573940", "url": "https://it.wikipedia.org/wiki?curid=1580860", "title": "Contea di Deaf Smith (Texas)", "text": ""}
{"id": "1580862", "revid": "1573940", "url": "https://it.wikipedia.org/wiki?curid=1580862", "title": "Contea di Denton (Texas)", "text": ""}
{"id": "1580863", "revid": "1573940", "url": "https://it.wikipedia.org/wiki?curid=1580863", "title": "Contea di Dickens (Texas)", "text": ""}
{"id": "1580864", "revid": "1573940", "url": "https://it.wikipedia.org/wiki?curid=1580864", "title": "Contea di Dimmit (Texas)", "text": ""}
{"id": "1580865", "revid": "1573940", "url": "https://it.wikipedia.org/wiki?curid=1580865", "title": "Contea di Donley (Texas)", "text": ""}
{"id": "1580866", "revid": "1573940", "url": "https://it.wikipedia.org/wiki?curid=1580866", "title": "Contea di Eastland (Texas)", "text": ""}
{"id": "1580867", "revid": "1573940", "url": "https://it.wikipedia.org/wiki?curid=1580867", "title": "Contea di Ector (Texas)", "text": ""}
{"id": "1580868", "revid": "1573940", "url": "https://it.wikipedia.org/wiki?curid=1580868", "title": "Contea di Erath (Texas)", "text": ""}
{"id": "1580869", "revid": "1573940", "url": "https://it.wikipedia.org/wiki?curid=1580869", "title": "Contea di Falls (Texas)", "text": ""}
{"id": "1580870", "revid": "1573940", "url": "https://it.wikipedia.org/wiki?curid=1580870", "title": "Contea di Fisher (Texas)", "text": ""}
{"id": "1580871", "revid": "1573940", "url": "https://it.wikipedia.org/wiki?curid=1580871", "title": "Contea di Foard (Texas)", "text": ""}
{"id": "1580872", "revid": "1573940", "url": "https://it.wikipedia.org/wiki?curid=1580872", "title": "Singa (zoologia)", "text": "Singa \u00e8 un genere di ragni appartenente alla famiglia Araneidae.\nEtimologia.\nIl nome probabilmente deriva dall'indonesiano \"singa\", che significa leone, anche se non \u00e8 chiaro il motivo.\nDistribuzione.\nLe 27 specie oggi note di questo genere sono state rinvenute in Europa, Asia, Africa e America settentrionale.\nIn Italia questo genere \u00e8 rappresentato da cinque specie, di cui quattro alquanto diffuse sul territorio nazionale:\nTassonomia.\nA dicembre 2011, si compone di 27 specie e 2 sottospecie:\nSpecie trasferite.\nLa separazione del genere Hypsosinga e una certa variabilit\u00e0 nei caratteri distintivi di questo genere hanno reso cospicuo il numero di specie trasferite:"}
{"id": "1580877", "revid": "80339", "url": "https://it.wikipedia.org/wiki?curid=1580877", "title": "Viktor Vasnetsov", "text": ""}
{"id": "1580878", "revid": "436907", "url": "https://it.wikipedia.org/wiki?curid=1580878", "title": "Young Modern", "text": "Young Modern \u00e8 il quinto album musicale del gruppo Silverchair, pubblicato il 31 marzo 2007.\nDebutta direttamente al numero 1 della classifica australiana, e al numero 8 di quella neo-zelandese, e vale al gruppo il record del \"maggior numero di album consecutivi al primo posto in Australia, surclassando quello precedente dei Midnight Oil (4 album consecutivi al primo posto in classifica). Young Modern riceve 4 award agli ARIA music award (i premi della musica Australiana), compreso \"album dell'anno\" e \"Singolo dell'anno\" con \"Straight Lines\".\nL'album vede di nuovo alla produzione Nick Launay e Daniel Johns, e ancora Van Dyke Parks si occupa della composizione degli arrangiamenti per le orchestrazioni di \"If You Keep Losing Sleep\" \"All Across The World\" e dello splendido trittico \"Those Thieving Birds Pt.1/Strange Behaviour/Those Thieving Birds Pt.2\" eseguiti dalla Czech Philharmonic Orchestra di Praga.\nPer evitare pressioni esterne l'album \u00e8 per la prima volta quasi interamente prodotto dal gruppo stesso. Il titolo \"young Modern\" deriva da un nick dato da Parks a Daniel durante la lavorazione di \"Diorama\".\nIl disco.\nLa versione download dell'album su iTunes contiene una Bonus track, \"\"English Garden\".\nL'album \u00e8 uscito anche in versione LP con una tiratura veramente limitata di sole 400 copie, su richiesta dei fans, ed \u00e8 inoltre disponibile in versione Limited con DVD contenente \"The Making Of Young Modern\" e il video di \"Straight Lines\"\""}
{"id": "1580879", "revid": "124123", "url": "https://it.wikipedia.org/wiki?curid=1580879", "title": "Yukihiro Shibutani", "text": ""}
{"id": "1580880", "revid": "1573940", "url": "https://it.wikipedia.org/wiki?curid=1580880", "title": "Contea di Fort Bend (Texas)", "text": ""}
{"id": "1580881", "revid": "236698", "url": "https://it.wikipedia.org/wiki?curid=1580881", "title": "Holy Cross Cemetery, Thornhill", "text": ""}
{"id": "1580882", "revid": "1573940", "url": "https://it.wikipedia.org/wiki?curid=1580882", "title": "Contea di Freestone (Texas)", "text": ""}
{"id": "1580883", "revid": "1573940", "url": "https://it.wikipedia.org/wiki?curid=1580883", "title": "Contea di Frio (Texas)", "text": ""}
{"id": "1580889", "revid": "74801", "url": "https://it.wikipedia.org/wiki?curid=1580889", "title": "Elephantulus", "text": "Elephantulus (Thomas e Schwann, 1906) \u00e8 un genere di mammiferi della famiglia dei Macroscelididae.\nSistematica.\nComprende le seguenti specie:\nDescrizione.\nQuesto genere contiene le specie pi\u00f9 piccole di toporagno elefante: la lunghezza del corpo, testa inclusa, pu\u00f2 variare da 9 a , quella della coda tra 8 e e il peso tra 25 e . Il colore del dorso varia dal giallo-grigio al bruno-rossastro, mentre il lato ventrale \u00e8 pi\u00f9 chiaro, biancastro o grigio chiaro. lI muso \u00e8 lungo e mobile come negli altri generi della famiglia. Caratteristiche di questo genere sono le orecchie relativamente lunghe.\nBiologia.\nLa dieta consiste quasi esclusivamente di insetti e in particolare di formiche e termiti. Sono animali territoriali, che marcano il territorio con le secrezioni di apposite ghiandole. Vivono usualmente in coppia, ma in qualche caso sono stati osservati gruppi costituiti di pi\u00f9 famiglie. L'attivit\u00e0 \u00e8 diurna. \nNon scavano tane, ma usano quelle di altri animali, in genere roditori.\nLa maturit\u00e0 sessuale \u00e8 raggiunta in 50 giorni. L'aspettativa di vita in natura si pensa non superi i due anni, mentre in cattivit\u00e0 \u00e8 stata osservata una longevit\u00e0 di quasi nove anni.\nDistribuzione e habitat.\nNove delle 10 specie vivono nell'Africa meridionale ed orientale. \"Elephantulus rozeti\" \u00e8 la sola specie nordafricana. Gli habitat variano dalla steppa alla savana, alle zone semidesertiche. Il terreno roccioso \u00e8 preferito."}
{"id": "1580895", "revid": "287204", "url": "https://it.wikipedia.org/wiki?curid=1580895", "title": "Melis di Ardagh", "text": "Fu il fondatore della Diocesi di Ardagh, nella contea di Longford, in Irlanda.\nBiografia.\nCome molti santi antichi, non si ha una biografia dettagliata. Si pensa sia figlio di Conis e Darerca, sorella di San Patrizio, che accompagn\u00f2 il fratello in Irlanda per iniziare la sua opera di evangelizzazione. Mel divenne missionario molto giovane e San Patrizio gli affid\u00f2 una chiesa che costru\u00ec ad Ardagh, in seguito Mel vi costru\u00ec un monastero. Divenne poi sacerdote e venne consacrato vescovo di Ardagh. Fu anche il vescovo che mise il velo a Santa Brigida.\n\u00c8 patrono di Ardagh e della sua diocesi, e in sua memoria venne dato il suo nome alla cattedrale di Longford e alla principale scuola diocesana di Longford\nSi dice che fosse molto generoso e dava sempre quanto poteva ai poveri tenendo per s\u00e9 il minimo indispensabile. Mel viveva con sua zia Lupait, e si diffuse un pettegolezzo secondo il quale ci sarebbe stato un rapporto tra i due, tanto che lo stesso Patrizio si mise ad indagare, ma Mel e sua zia erano molto pii ed entrambi pregarono per ricevere un miracolo: una leggenda dice che quando Patrizio and\u00f2 a parlare con Mel riguardo alla vicenda, Mel stava arando e dal terreno salt\u00f2 fuori un pesce vivo; mentre Lupait per provare la sua innocenza ha trasportato carbone ardente senza bruciare n\u00e9 lei n\u00e9 i suoi vestiti. Patrizio rimase cos\u00ec soddisfatto e non dubito pi\u00f9 di suo nipote."}
{"id": "1580896", "revid": "73843", "url": "https://it.wikipedia.org/wiki?curid=1580896", "title": "Sassuolo Volley", "text": "Il Sassuolo Volley \u00e8 stata una societ\u00e0 pallavolistica femminile italiana con sede a Sassuolo.\nStoria.\nIl Sassuolo Volley viene fondato nel 2005 per volere del presidente Claudio Giovanardi: a seguito della rinuncia di alcune squadre, il neonato club viene ripescato in Serie A2, disputando la sua prima stagione nell'annata 2005-06, sfiorando la promozione in Serie A1 con l'uscita in semifinale nei play-off; questa arriva tuttavia nella stagione successiva, quando, dopo il terzo posto in \"regular season\", vince i play-off battendo nella serie finale la Virtus Roma: nella stessa annata vince il primo trofeo della sua storia, ossia la Coppa Italia di Serie A2.\nNella stagione 2007-08 debutta in Serie A1, conducendo un campionato di met\u00e0 classifica, cos\u00ec come avviene nell'annata successiva, qualificandosi per i play-off scudetto, eliminata entrambe le volte ai quarti di finale: la societ\u00e0 di Sassuolo esce ai quarti anche alle due partecipazioni alla Coppa Italia. Al termine della stagione 2008-09, il presidente, dopo aver tentato di iscrivere la squadra alla Serie B1, annuncia il ritiro del club dall'attivit\u00e0 agonistica a causa di problemi economici."}
{"id": "1580899", "revid": "1573940", "url": "https://it.wikipedia.org/wiki?curid=1580899", "title": "Contea di Gaines (Texas)", "text": ""}
{"id": "1580900", "revid": "1573940", "url": "https://it.wikipedia.org/wiki?curid=1580900", "title": "Contea di Galveston (Texas)", "text": ""}
{"id": "1580902", "revid": "1573940", "url": "https://it.wikipedia.org/wiki?curid=1580902", "title": "Contea di Garza (Texas)", "text": ""}
{"id": "1580904", "revid": "1573940", "url": "https://it.wikipedia.org/wiki?curid=1580904", "title": "Contea di Gillespie (Texas)", "text": ""}
{"id": "1580905", "revid": "1573940", "url": "https://it.wikipedia.org/wiki?curid=1580905", "title": "Contea di Glasscock (Texas)", "text": ""}
{"id": "1580906", "revid": "1573940", "url": "https://it.wikipedia.org/wiki?curid=1580906", "title": "Contea di Goliad (Texas)", "text": ""}
{"id": "1580908", "revid": "767487", "url": "https://it.wikipedia.org/wiki?curid=1580908", "title": "Caos calmo (film)", "text": "Caos calmo \u00e8 un film del 2008 diretto da Antonello Grimaldi e interpretato da Nanni Moretti, tratto dall'omonimo romanzo di Sandro Veronesi, premio Strega nel 2006. Il film \u00e8 stato in gara al Festival di Berlino 2008.\nTrama.\nPietro Paladini, per uno strano scherzo del destino, rimane vedovo proprio nel momento in cui sta salvando la vita a una sconosciuta. Vivendo interiormente una sorta di \"caos calmo\", Pietro elabora una personale forma di lutto che lo porta a isolarsi dal mondo mettendo in \"stand by\" la propria vita: una mattina, davanti alla scuola, promette alla figlia che d'ora in avanti la aspetter\u00e0 fuori fino alla fine delle lezioni. Seduto su una panchina scoprir\u00e0 il mondo da un punto di vista diverso, ricevendo le visite di molti personaggi accorsi sia per consolarlo, straniti dalla sua inconsueta calma, sia per confidargli i loro problemi, che Pietro ascolta per lo pi\u00f9 senza dire alcunch\u00e9 di utile. Ma saranno proprio questi personaggi in perenne crisi (tra cui il fratello, la cognata, i colleghi, la sconosciuta che ha salvato) uniti alle nuove conoscenze avute in questo paradossale \"auto-isolamento\" (un bambino Down, il proprietario del chiosco della piazza, una ragazza che porta ogni mattino a passeggio un San Bernardo) a smuovere Pietro verso la svolta e a ricominciare a vivere.\nColonna sonora.\nLe musiche sono scritte da Paolo Buonvino, mentre la colonna sonora comprende brani di Radiohead, Stars, Rufus Wainwright ed il brano \"L'amore trasparente\", scritto appositamente per il film da Ivano Fossati. Il brano vince il David di Donatello per la migliore canzone originale.\nPeriodo di riprese.\nIl film \u00e8 stato girato tra maggio e luglio 2007.\nAccoglienza.\nL'incasso del film \u00e8 stato di \u20ac 5.376.000."}
{"id": "1580909", "revid": "1573940", "url": "https://it.wikipedia.org/wiki?curid=1580909", "title": "Contea di Gonzales (Texas)", "text": ""}
{"id": "1580910", "revid": "1573940", "url": "https://it.wikipedia.org/wiki?curid=1580910", "title": "Contea di Gregg (Texas)", "text": ""}
{"id": "1580911", "revid": "1573940", "url": "https://it.wikipedia.org/wiki?curid=1580911", "title": "Contea di Grimes (Texas)", "text": ""}
{"id": "1580912", "revid": "1573940", "url": "https://it.wikipedia.org/wiki?curid=1580912", "title": "Contea di Hansford (Texas)", "text": ""}
{"id": "1580913", "revid": "1573940", "url": "https://it.wikipedia.org/wiki?curid=1580913", "title": "Contea di Hartley (Texas)", "text": ""}
{"id": "1580914", "revid": "1573940", "url": "https://it.wikipedia.org/wiki?curid=1580914", "title": "Contea di Hays (Texas)", "text": ""}
{"id": "1580915", "revid": "1573940", "url": "https://it.wikipedia.org/wiki?curid=1580915", "title": "Contea di Hemphill (Texas)", "text": ""}
{"id": "1580916", "revid": "1573940", "url": "https://it.wikipedia.org/wiki?curid=1580916", "title": "Contea di Hockley (Texas)", "text": ""}
{"id": "1580917", "revid": "1573940", "url": "https://it.wikipedia.org/wiki?curid=1580917", "title": "Contea di Hood (Texas)", "text": ""}
{"id": "1580919", "revid": "1573940", "url": "https://it.wikipedia.org/wiki?curid=1580919", "title": "Contea di Hudspeth (Texas)", "text": ""}
{"id": "1580920", "revid": "1573940", "url": "https://it.wikipedia.org/wiki?curid=1580920", "title": "Contea di Hunt (Texas)", "text": ""}
{"id": "1580923", "revid": "1573940", "url": "https://it.wikipedia.org/wiki?curid=1580923", "title": "Contea di Irion (Texas)", "text": ""}
{"id": "1580924", "revid": "1573940", "url": "https://it.wikipedia.org/wiki?curid=1580924", "title": "Singafrotypa", "text": "Singafrotypa \u00e8 un genere di ragni appartenente alla famiglia Araneidae.\nEtimologia.\nIl nome deriva, per la prima parte, dal genere affine Singa ; poi dall'infisso \"-afro-\", che ne indica l'origine africana delle specie fin qui descritte e infine, per l'ultima parte, deriva dal greco , \"typos\", cio\u00e8 \"modello, esemplare, esempio\".\nOriginariamente l'aracnologo Eug\u00e8ne Simon impose il nome \"Singotypa\" al genere per l'apparente somiglianza all'addome cilindrico, posteriormente rotondo, con gli appartenenti al genere Singa. Fu proprio Pierre Benoit, nel 1962, constatando l'origine esclusivamente africana delle specie, a dare il nome definitivo.\nDistribuzione.\nLe quattro specie oggi note di questo genere sono state rinvenute in Africa centrale e meridionale: la specie dall'areale pi\u00f9 vasto \u00e8 la \"S. acanthopus\" reperita in Costa d'Avorio, in Congo e sull'isola di Bioko, nel golfo di Guinea.\nTassonomia.\nPur non essendovi completo accordo fra gli studiosi del settore, un recente lavoro del 2012 attribuisce questo genere alla trib\u00f9 dei Mangorini , per le affinit\u00e0 con il genere Larinioides .\nPer la determinazione delle caratteristiche di questo genere sono prese in considerazione le analisi svolte sugli esemplari tipo \"Singotypa acanthopus\" , dall'aracnologo Benoit in un suo lavoro (1962b).\nIl genere \u00e8 stato trasferito dalla famiglia Tetragnathidae , a seguito di uno studio degli aracnologi Kuntner &amp; Hormiga del 2002.\nDal 2012 non sono stati esaminati esemplari di questo genere.\nA maggio 2014, si compone di quattro specie:"}
{"id": "1580926", "revid": "1573940", "url": "https://it.wikipedia.org/wiki?curid=1580926", "title": "Contea di Jack (Texas)", "text": ""}
{"id": "1580928", "revid": "57342", "url": "https://it.wikipedia.org/wiki?curid=1580928", "title": "DesktopBSD", "text": "DesktopBSD \u00e8 un Sistema Operativo Open Source, libero e gratuito, di tipo Unix, orientato verso l'utente desktop, basato su FreeBSD. L'obiettivo \u00e8 di creare un sistema operativo \"user friendly\", pur mantenendo tutta la potenza e versatilit\u00e0 di FreeBSD, fornendo una serie di \"plus\" come l'installazione grafica automatica e l'utilizzo out-of-the-box di tutte le applicazioni ed i dispositivi che solitamente l'utente \"desktop\" predilige, la preconfigurazione del sistema con ad esempio il supporto della mobilit\u00e0 e la facilit\u00e0 di accesso e condivisione di un collegamento internet anche wifi, il tutto radicato sul substrato del famoso sistema server-oriented Unix-like BSD. Ha una completa compatibilit\u00e0 binaria con FreeBSD ed al momento intende mantenerla. \u00c8 quindi una evoluzione user-oriented del sistema operativo \"padre\", FreeBSD. \u00c8 disponibile in una ventina di lingue, compreso l'italiano."}
{"id": "1580929", "revid": "1573940", "url": "https://it.wikipedia.org/wiki?curid=1580929", "title": "Contea di Jim Hogg (Texas)", "text": ""}
{"id": "1580930", "revid": "1573940", "url": "https://it.wikipedia.org/wiki?curid=1580930", "title": "Contea di Jim Wells (Texas)", "text": ""}
{"id": "1580931", "revid": "1573940", "url": "https://it.wikipedia.org/wiki?curid=1580931", "title": "Contea di Karnes (Texas)", "text": ""}
{"id": "1580932", "revid": "1573940", "url": "https://it.wikipedia.org/wiki?curid=1580932", "title": "Contea di Kaufman (Texas)", "text": ""}
{"id": "1580933", "revid": "1305772", "url": "https://it.wikipedia.org/wiki?curid=1580933", "title": "Forest Lawn Cemetery", "text": "Ci sono molti cimiteri chiamati Forest Lawn:"}
{"id": "1580934", "revid": "1573940", "url": "https://it.wikipedia.org/wiki?curid=1580934", "title": "Contea di Kenedy (Texas)", "text": ""}
{"id": "1580936", "revid": "1573940", "url": "https://it.wikipedia.org/wiki?curid=1580936", "title": "Contea di Kerr (Texas)", "text": ""}
{"id": "1580937", "revid": "1573940", "url": "https://it.wikipedia.org/wiki?curid=1580937", "title": "Contea di Kimble (Texas)", "text": ""}
{"id": "1580938", "revid": "1573940", "url": "https://it.wikipedia.org/wiki?curid=1580938", "title": "Contea di Kinney (Texas)", "text": ""}
{"id": "1580939", "revid": "1573940", "url": "https://it.wikipedia.org/wiki?curid=1580939", "title": "Contea di Kleberg (Texas)", "text": ""}
{"id": "1580940", "revid": "1573940", "url": "https://it.wikipedia.org/wiki?curid=1580940", "title": "Contea di Lamb (Texas)", "text": ""}
{"id": "1580941", "revid": "1573940", "url": "https://it.wikipedia.org/wiki?curid=1580941", "title": "Contea di Lampasas (Texas)", "text": ""}
{"id": "1580942", "revid": "1573940", "url": "https://it.wikipedia.org/wiki?curid=1580942", "title": "Contea di Lavaca (Texas)", "text": ""}
{"id": "1580944", "revid": "237256", "url": "https://it.wikipedia.org/wiki?curid=1580944", "title": "Alexandr Kaleri", "text": ""}
{"id": "1580945", "revid": "1543377", "url": "https://it.wikipedia.org/wiki?curid=1580945", "title": "Irrlicht (album)", "text": "Irrlicht (\"fuoco fatuo\" in lingua tedesca) \u00e8 il primo album in studio del compositore tedesco Klaus Schulze, pubblicato nel 1972.\nDefinito una \"sinfonia quadrifonica per orchestra e macchine elettroniche\", L'album \u00e8 considerato uno dei capolavori della musica cosmica tedesca, nonch\u00e9 uno dei capitoli pi\u00f9 importanti della sua discografia.\nNel 2006 \u00e8 stato rimasterizzato con l'aggiunta di una traccia bonus.\nIl disco.\nAlbum probabilmente ispirato al cosmo,\n\"Irrlicht\" venne suonato con apparecchiature elettroniche, organo, chitarra e percussioni, e presenta uno stile musicale ispirato a quello di compositori quali, Wagner, Wendy Carlos, Terry Riley, Karlheinz Stockhausen, La Monte Young e Ravi Shankar.\n\"Irrlicht\" \u00e8 suddiviso in tre movimenti (dal tedesco \"satz\") intitolati rispettivamente \"Ebene\" (\"normale\"), \"Gewitter\" (\"temporale\") ed \"Exil Sils Maria\" (\"l'esilio a Sils Maria\", forse un riferimento a Friedrich Nietzsche).\nIl primo brano, \"Ebene\", inizia con un sottofondo elettronico sinistro accompagnato da suoni di violini riecheggianti. Successivamente emerge un organo che, dopo aver risuonato sul medesimo sottofondo elettronico con un'andatura lenta, accelera considerevolmente il suo incedere.\nI due brani seguenti, ovvero \"Gewitter\" e \"Exil Sils Maria\", sono entrambi pi\u00f9 astratti e caratterizzati dalla presenza di suoni distorti che emergono inaspettatamente.\nTracce.\nTutte le tracce sono state composte da Klaus Schulze."}
{"id": "1580946", "revid": "237256", "url": "https://it.wikipedia.org/wiki?curid=1580946", "title": "Aleksandr Kaleri", "text": ""}
{"id": "1580947", "revid": "339392", "url": "https://it.wikipedia.org/wiki?curid=1580947", "title": "Gualdo Calcio", "text": ""}
{"id": "1580948", "revid": "123317368", "url": "https://it.wikipedia.org/wiki?curid=1580948", "title": "Marco Rigoni", "text": "Caratteristiche tecniche.\nDi ruolo centrocampista, era un ottimo battitore di calci di rigore. Sapeva dare imprevedibilit\u00e0 alla squadra ed era bravo inserirsi in fase offensiva.\nCarriera.\nGiocatore.\nClub.\nGli inizi tra Padova e Juventus.\nCresciuto nel vivaio del , formazione della sua citt\u00e0, all'et\u00e0 di 17 anni approda nel settore giovanile della . Saltuariamente aggregato per la stagione 1997-1998 alla prima squadra di Marcello Lippi, con i bianconeri fa il suo esordio tra i professionisti l'11 marzo 1998 a Roma, subentrando a Di Livio nei minuti finali della semifinale di ritorno della Coppa Italia sul campo della (2-2).\nNell'annata 1998-1999, in cui continua a far la spola tra giovanili e prima squadra, debutta in Serie A il 17 gennaio 1999 nella trasferta contro il (1-1), sostituendo Amoruso sul finire di partita. Nel prosieguo di stagione gioca altri due spezzoni di gara contro l', nel doppio spareggio di fine campionato per l'accesso alla Coppa UEFA; trova maggiore spazio in Coppa Italia dove mette a referto 5 presenze, tra cui il \"retour match\" degli ottavi di finale, ancora a Venezia contro i lagunari (2-2), giocato da titolare.\nTriestina, Ternana e Pescara.\nNel 2001 scende in Serie B, passando il prestito semestrale al . Dopo un breve ritorno alla Juventus, l'anno seguente passa un nuovo semestre, sempre in prestito e sempre in cadetteria, al . La sua carriera in B \u00e8 tuttavia legata in particolare a due club: la dove gioca dal 2002 al 2006, allenato tra gli altri da Attilio Tesser, e la con la quale si divide dal 2006 al 2009, in due diverse fasi, tra B e Prima Divisione.\nIn mezzo, nella stagione 2006-2007 viene ingaggiato dal , sempre in serie cadetta, affrontando un tormentato campionato in cui la squadra viene pilotata da tre allenatori diversi. Nella disastrosa prima parte di stagione, guidati prima da Davide Ballardini e poi da Aldo Ammazzalorso, i biancazzurri non riescono a conquistare una vittoria stagnando all'ultimo posto della classifica; Rigoni deve attendere l'arrivo in panchina di Luigi De Rosa, con cui disputa il periodo pi\u00f9 positivo di quell'annata tribolata, per rilanciarsi e tornare a giocare con continuit\u00e0. Nell'ultima parte della stagione il centrocampista fa tuttavia i conti coi gravi problemi societari che affliggono il club pescarese, che portano la societ\u00e0 a un passo dal fallimento e la squadra a mancare la salvezza.\nNell'estate 2007 ritorna a Terni, dove rimane per le successive due stagioni.\nNovara.\nNell'estate 2009 la Ternana cede Rigoni in compartecipazione al . Successivamente, il 27 giugno 2010 resta definitivamente in Piemonte, in Serie B, poich\u00e9 la societ\u00e0 gaudenziana ne ottiene alle buste l'intero cartellino.\nIl primo gol stagionale lo realizza il 25 settembre in occasione della 6\u00aa giornata contro il : oltre al gol contro i toscani va in rete per altre tre volte nel giro di un mese. Dal 22 ottobre rimane a secco di marcature fino al 5 giugno 2011, giorno della semifinale di ritorno dei play-off, quando un suo tiro al volo da fuori area al 90' ha permesso ai novaresi di pareggiare in extremis la sfida contro la e qualificarsi cos\u00ec in finale play-off grazie al risultato acquisito.\nIl 12 giugno 2011 segna il gol del 2-0 contro il Padova nella finale di ritorno dei play-off, ipotecando il ritorno del Novara in Serie A dopo 55 anni. Debutta con i gaudenziani in Serie A il successivo 17 settembre, nella partita contro il persa per (2-1).\nIl 20 settembre segna i suoi primi gol in massima categoria, di cui uno su rigore, nella doppietta che sancisce la prestigiosa vittoria sull' (3-1). Alla penultima giornata di campionato, nella sfida contro il , segna la sua prima tripletta in A che sancisce la vittoria per 3-0 sui romagnoli. A fine stagione sar\u00e0 il centrocampista pi\u00f9 prolifico del campionato, con 11 gol all'attivo.\nChievo, Genoa e ritorno a Novara.\nIl 23 luglio 2012 passa al , con la formula del prestito con diritto di riscatto. Debutta in Coppa Italia il 18 agosto nella vittoriosa sfida contro l' (4-0), valevole per il terzo turno. Debutta in campionato il 2 settembre nella sfida contro il , subentrando nella parte finale dell'incontro a Luciano. Segna il primo gol contro il il 30 settembre, nella sfida terminata 4-1 per i siciliani, direttamente su calcio d'angolo. Tuttavia al Chievo Rigoni delude, tanto che con l'avvicendamento tra Domenico Di Carlo ed Eugenio Corini finisce ai margini della rosa, indi per cui il 31 gennaio 2013 passa al con la formula del prestito. Il successivo 3 febbraio fa il suo esordio in rossobl\u00f9, segnando al 5' di recupero il gol che vale la vittoria dei liguri contro la (3-2).\nAl termine del campionato 2012-2013, scaduto il prestito genoano, ritorna a Novara in Serie B. Al termine del campionato cadetto 2013-2014 lascia il calcio giocato.\nNazionale.\nHa giocato con le nazionali Under-15, Under-17 e Under-18, giocando in totale 12 partite su 14 convocazioni e segnando un solo gol: 3 gare senza reti con l'U-15, 3 gare con un gol con l'U-17, e 6 gare ancora senza reti per l'U-18.\nDirigente.\nIl 16 luglio 2014 entra a far parte dello staff dell'area marketing e comunicazione del come \"brand manager\". Il 22 settembre 2021 diventa direttore tecnico della .\nStatistiche.\nPresenze e reti nei club.\n\"Statistiche aggiornate al 1\u00ba luglio 2014.\""}
{"id": "1580951", "revid": "580197", "url": "https://it.wikipedia.org/wiki?curid=1580951", "title": "Volley 2002 Forl\u00ec", "text": "Il Volley 2002 Forl\u00ec \u00e8 stata una societ\u00e0 pallavolistica femminile italiana con sede a Forl\u00ec.\nStoria.\nL'Icot Volley viene fondato a Forlimpopoli nel 1992 ed inizia la propria attivit\u00e0 dal campionato di Serie C2: nel giro di tre stagioni la societ\u00e0 ottiene tre promozioni consecutive che la portano a giocare in Serie C1, in Serie B2 e poi in Serie B1; al termine della stagione 1997-98 viene promossa in Serie A2.\nNella stagione 1998-99 fa il suo esordio nella pallavolo professionistica, disputando il campionato cadetto: dopo due annate di risultati mediocri, nella stagione 2000-01, periodo in cui la societ\u00e0 sposta la propria sede a Forl\u00ec, sfiora la promozione, arrivando fino alla serie finale dei play-off; il traguardo \u00e8 solo rimandato alla stagione 2000-01, quando vince il campionato ed ottiene il passaggio alla Serie A1: si aggiudica nella stessa annata anche la Coppa Italia di Serie A2.\nL'esordio in Serie A1 coincide anche con un cambiamento a livello societario che porta alla nuova denominazione di Volley 2002 Forl\u00ec: le prime tre annate nel massimo campionato italiano vedono il club posizionarsi costantemente a met\u00e0 classifica durante la \"regular season\", per poi uscire sempre ai quarti di finale durante i play-off scudetto, mentre in Coppa Italia l'avvenuta termina nelle prime fasi della competizione. Dopo una stagione 2005-06 anonima, in quella successiva la squadra \u00e8 ultima in classifica, retrocedendo in Serie A2; tuttavia l'acquisto del titolo sportivo dal Volley Club Padova, permette al Volley 2002 Forl\u00ec di disputare nuovamente la Serie A1 per la stagione 2007-08, anche se i risultati sono deficitarii e chiude nuovamente all'ultimo posto in classifica con una nuova retrocessione.\nL'avventura nella serie cadetta vede stazionare il club sempre nelle zone basse della classifica, fino a giungere alla stagione 2011-12 quando il penultimo posto in classifica lo condanna alla retrocessione in Serie B1; l'acquisto del titolo sportivo dall'Asystel Volley permette per\u00f2 di disputare la Serie A1 2012-13: a questo evento fa seguito anche un nuovo cambio denominazione in Volley 2002 Forl\u00ec Bologna e lo spostamento del campo di gioco nel capoluogo emiliano. La squadra riesce a salvarsi grazie al ritiro a campionato in corso di due formazioni e nell'annata 2013-14, ritorna alla vecchia denominazione di Volley 2002 Forl\u00ec, cos\u00ec come al vecchio campo di gioco: questa \u00e8 per\u00f2 segnata da una nuova retrocessione in Serie A2 a causa dell'ultimo posto in classifica; tuttavia, a causa dell'esclusione pochi giorni prima dell'inizio del campionato della Pallavolo Ornavasso, il club di Forl\u00ec viene ripescato per disputare la Serie A1 2014-15, ma anche in questo caso chiude al penultimo posto in classifica, retrocedendo nuovamente nella serie cadetta.\nRiparte quindi nella stagione 2015-16 dalla Serie A2, aggiudicandosi per la seconda volta la Coppa Italia di categoria e ottenendo anche la promozione in Serie A1 grazie alla vittoria della \"regular season\" di campionato: tuttavia la societ\u00e0 rinuncia alla partecipazione e termina ogni tipo di attivit\u00e0."}
{"id": "1580953", "revid": "237256", "url": "https://it.wikipedia.org/wiki?curid=1580953", "title": "Konstantin Kozeyev", "text": ""}
{"id": "1580959", "revid": "237256", "url": "https://it.wikipedia.org/wiki?curid=1580959", "title": "Konstantin Kozeev", "text": ""}
{"id": "1580965", "revid": "236698", "url": "https://it.wikipedia.org/wiki?curid=1580965", "title": "The Dakota", "text": ""}
{"id": "1580966", "revid": "1873017", "url": "https://it.wikipedia.org/wiki?curid=1580966", "title": "Vincenzo Figuccio", "text": "Biografia.\nNato a Milano \u00e8 cresciuto a Cologno Monzese, dove ha incominciato la pratica del karate a soli 5 anni, come gioco, poi diventata la sua professione.\n\u00c8 cintura nera 6\u00ba Dan e insegna il karate nella palestra Fijkam di Monza.\nAppartiene al Centro Sportivo Carabinieri con il grado di appuntato scelto, e attualmente Laureato in Scienze motorie, sport e salute alla Universit\u00e0 Statale di Milano, specializzato in psicologia dello sport."}
{"id": "1580967", "revid": "149726", "url": "https://it.wikipedia.org/wiki?curid=1580967", "title": "Suor Mary Bernard", "text": ""}
{"id": "1580968", "revid": "237256", "url": "https://it.wikipedia.org/wiki?curid=1580968", "title": "Sergei Konstantinovi\u010d Krikalev", "text": ""}
{"id": "1580969", "revid": "3115", "url": "https://it.wikipedia.org/wiki?curid=1580969", "title": "Contrabbando tra Ala e la Lessinia", "text": "Il contrabbando tra Ala e la Lessinia \u00e8 un fenomeno sociale sviluppatosi nei territori di Ala (comune oggi situato nella provincia di Trento, ad una quindicina di chilometri a sud di Rovereto) e della Lessinia a partire dal XVIII secolo.\nDurante il periodo in cui i territori di Ala e della Lessinia si trovarono a svolgere il ruolo di confine tra l'impero austriaco ed il Regno napoleonico d'Italia prima, e tra l'impero austro-ungarico ed il Regno d'Italia poi, nelle valli del luogo si svilupp\u00f2 un fiorente traffico illecito transfrontaliero, che diede vita ad una vera e propria mitologia, ancor oggi presente nei toponimi, nelle leggende e nelle tradizioni locali. Col Trattato di Saint-Germain i due centri vennero, infine, a trovarsi nella medesima entit\u00e0 statuale, perdendo il loro status di territori di confine.\nLe premesse storico-geografiche.\nDurante il XVIII secolo, nel periodo di occupazione austriaca del nord Italia, lungo l'altopiano della Lessinia, passava la linea di confine tra l'Impero asburgico (Contea del Tirolo) e la Repubblica di Venezia.\nLe lotte per il confine.\nIl confine era stato soggetto a tumultuosi sconvolgimenti sin dal 1405, quando Verona era passata sotto il controllo di Venezia, seguita pochi anni dopo dai territori di Ala, Avio e Brentonico (ceduti per volont\u00e0 testamentaria del conte di Castelbarco) e, in seguito, dai feudi di Lizzana, dal castello di Rovereto e da Mori, quest'ultima nel 1439.\nCon la sconfitta nella battaglia di Calliano del 1487 l'Imperatore Massimiliano d'Austria riusc\u00ec a riconquistare il territorio di Rovereto e dei Quattro Vicariati, che in seguito furono restituiti da suo nipote Carlo V e dal figlio di questi Ferdinando al principe vescovo di Trento, che vantava su di essi antichi diritti.\nLa pace e l'apertura del sentiero di Val Fredda.\nAgli inizi del Settecento, nel periodo in cui stava per prendere avvio la guerra di successione spagnola, il Tirolo venne a trovarsi tra il fronte della Baviera a nord e i francesi, che da meridione premevano per riunirsi agli alleati. Il principe Eugenio di Savoia, condottiero al servizio dell'Austria, risal\u00ec da Ala la Val Fredda con un intero esercito, per poi scendere per Fosse (oggi frazione di Sant'Anna d'Alfaedo). Congiuntosi con due reggimenti saliti da Peri (oggi frazione di Dolc\u00e8), riusc\u00ec a evitare lo sfondamento dei francesi.\nIl sentiero, che venne poi praticato da altri eserciti, rappresentava una via alternativa a quelle pi\u00f9 note, e ben presto divenne noto tra i contrabbandieri.\nCon la pace di Aquisgrana del 1748, si conclusero le guerre di successione. La Repubblica di Venezia, che si era mantenuta neutrale in tutte le contese, era ora nella necessit\u00e0 di definire i confini con la Casa d'Austria. La Serenissima venne sollecitata a questo passo dalle relazioni e dagli ammonimenti dei suoi ambasciatori, che segnalavano continui abusi che in molti punti del confine venivano messi in atto con risultati dannosi.\nIl trattato di Rovereto.\nL'Austria, indebolita dagli scontri, era nelle condizioni di dover accettare compromessi: graziata dalla neutralit\u00e0 veneta, avrebbe dovuto fornire concessioni per ricambiare il favore ed evitare nuove ostilit\u00e0.\nNel 1750, a Rovereto si costitu\u00ec il Congresso per ragioni di confine, dove inviati plenipotenziari dei due stati avrebbero dovuto raggiungere un accordo sulle questioni territoriali e gettare le basi per una lunga amicizia. \nI rappresentanti dell'Austria (Paride di Wolckenstein e Giuseppe Ignazio de Hormayr) e quelli di Venezia (Pietro Correr e il cavalier Francesco Morosini) coinvolsero i rappresentanti delle comunit\u00e0 di confine, svolsero sopralluoghi e giunsero infine a un documento condiviso, il trattato di Rovereto del 5 settembre 1753.\nL'invasione francese e l'inizio del contrabbando.\nNel 1754, il nuovo confine divise dunque i Vicariati trentini di propriet\u00e0 austriaca, dall'Alto Veronese, appartenente a Venezia. La condizione rimase stabile fino al 1798, quando la caduta della Repubblica di Venezia per mano di Napoleone Bonaparte rimise in discussione le relazioni di vicinato austriache.\nI dazi doganali francesi sottoponevano le popolazioni a privazioni, quando oltre il confine austriaco le condizioni erano decisamente migliori: tra i montanari della Lessinia emersero due fenomeni sociali, l'emigrazione e il contrabbando, quest'ultimo agevolato dai territori boscosi e montuosi della zona.\nNel 1815, il Veronese, come il resto del Veneto, venne acquisito dall'Austria, creandosi in tal modo una condizione completamente nuova: il contrabbando non aveva pi\u00f9 ragion d'essere e cos\u00ec rimase fino al 1866, quando invece, con l'annessione del Veneto al Regno d'Italia, il contrabbando torn\u00f2 a essere una delle fonti di sostentamento primarie di larghe fasce della popolazione, aggravato dalla svolta protezionistica del regno.\nL'unificazione.\nNel 1915, lo scoppio della prima guerra mondiale ebbe l'effetto di spingere le popolazioni a rimuovere i simboli asburgici dai cippi di confine, ma non ebbe effetti sulla posizione del confine stesso. Con il 1918 e la fine delle ostilit\u00e0, il Trentino e l'Alto Adige furono annessi all'Italia.\nIl confine non fu tuttavia dismesso e rimase come divisione amministrativa tra le regioni del Veneto e del Trentino-Alto Adige. La suddivisione amministrativa fu ulteriormente rinforzata nel settembre 1943, quando con l'armistizio di Cassibile l'Italia cedette le armi e capitol\u00f2.\nIl Trentino-Alto Adige venne dichiarato dalla Germania zona di operazioni delle Prealpi e di fatto incorporato nel Grande Reich fino al 1945. Con la caduta tedesca, i territori furono resi all'Italia, e il confine riprese la sua funzione amministrativa, questa volta tra la regione del Veneto, quella a statuto speciale del Trentino-Alto Adige, nonch\u00e9 tra le provincie di Verona e Trento.\nIl contrabbando tra Ala e la Lessinia.\nLe premesse al fenomeno.\nA causa delle vicende storiche, il Tirolo meridionale si trov\u00f2 pi\u00f9 volte ad essere una terra di confine e, in quanto tale, soggetta a contatti e scambi fra le popolazioni.\nDell'importanza dei confini e del loro controllo si era resa conto a suo tempo anche la Repubblica veneziana nel Settecento, che aveva abilitato un ingegnere per la redazione delle mappe, assai importanti per dirimere questioni di confine.\nNel 1702 Venezia diede incarico al perito Gasparo Bisognato di disegnare \"li confini tutti di questo Serenissimo Dominio con lo Stato Austriaco e indicare nello stesso disegno li siti tutti dove debbano fissarsi li custodi e caselli\". Uno di questi passaggi era proprio lo sbocco della Val Bona.\nLa morfologia del territorio, con valli che scendevano nella Vallagarina, passi impervi e passaggi scoscesi, agevolava lo sviluppo di attivit\u00e0 clandestine.\nCon la svolta protezionistica del Regno d'Italia e la rinnovata politica doganale, i prodotti stranieri che arrivavano in Italia dallo stato austriaco venivano sottoposti a pesanti dazi e tasse, alle quali la maggior parte della popolazione non riusciva a far fronte a causa di una diffusa povert\u00e0 presente in tutto il paese.\nIl contrabbando.\nL'attivit\u00e0 di contrabbando transfrontaliero era dunque diffusa e praticata da una rilevante fascia degli abitanti dei luoghi. Si trattava di un'attivit\u00e0 faticosa e rischiosa, ma redditizia.\nPer dare un'idea della diffusione del fenomeno, bisogna ricordare come, quando la conclusione del primo conflitto mondiale e l'accorpamento dei due territori portarono alla sparizione del confine, molti paesi rimasero spopolati per via del trasferimento degli abitanti dovuto alla scomparsa della fonte di reddito primaria.\nIl divieto di coltivazione del tabacco nello stato Veneto promosse l'espansione del contrabbando dal territorio austriaco.\nAla divenne un modesto centro di produzione, ma svilupp\u00f2 un'intera industria di raccolta e lavorazione dei tabacchi, affiancata dalla fiorente attivit\u00e0 di centro di esportazione illegale.\nLa coltivazione del tabacco.\nNella Val Lagarina la coltivazione del tabacco si era sviluppata affiancata a quella del gelso sin dalla met\u00e0 del Seicento. Alla met\u00e0 del Settecento venivano prodotte oltre 36.000 libbre (16.329 chilogrammi) secche di tabacco oltre il consumo interno, per un valore di 4.800 fiorini.\nCon il 1829 la coltivazione del tabacco divenne un monopolio di stato e nel 1852 in Val Lagarina se ne coltivavano 12 milioni piante, tanto che nel 1855 inizi\u00f2 l'attivit\u00e0 della manifattura di Borgo Sacco, che impiegava 1.000 operai. L'attivit\u00e0 prosper\u00f2, e la manodopera sal\u00ec a 2000 unit\u00e0 nel 1912, in gran parte originaria di Ala. \nNel XVIII secolo le pi\u00f9 rinomate industrie del tabacco in Ala erano quelle delle famiglie Marchiori, Scarpetta, Brasavola, Baldassari, Burri e Marchesini: queste industrie dopo le guerre napoleoniche subirono duramente le pesanti tasse del governo bavarese e poi di quello austriaco.\nL'economia della Val Lagarina ne risult\u00f2 danneggiata, e il contrabbando trov\u00f2 nuova linfa vitale nel commercio con il Veronese, soprattutto dopo il 1866 quando il Veneto pass\u00f2 al Regno italico, mentre la Lessinia alense e il Baldo aviense divennero i nuovi confini tra l'Impero austro-ungarico e l'Italia.\nI sentieri documentati.\nI contrabbandieri durante la notte percorrevano con i muli caricati i sentieri delle valli trasportando tabacco, salgemma e pani di zucchero che venivano spesso scambiati con cereali, scarsi nella Vallagarina per le limitate coltivazioni. I percorsi e le valli battute dai contrabbandieri andarono via via acquisendo il toponimi, dapprima non ufficiali e poi documentati, delle famiglie e dei contrabbandieri che erano noti per operarvi.\nTra i sentieri, alcuni sono ben documentati.\nPasso di Rocca Pia.\nIl sentiero del passo di Rocca Pia (1248 metri s.l.m.) conduceva da Borghetto, in Val Lagarina, verso il passo di Pealdetta passando sul lato ovest dei Corno d'Aquilio. Da l\u00ec poi permetteva di giungere a malga Pealda. Il dislivello complessivo era di oltre mille metri.\nValle dei Falconi.\nIl sentiero della Valle dei Falconi, nei pressi dell'attuale Passo Fittanze (circa 1400 metri s.l.m.), risaliva l'omonima valle, immettendosi quindi nella Val Fredda e passando nelle vicinanze della localit\u00e0 Sega di Ala, facendo capo anche all'Osteria Boldiera (oggi albergo alpino).\nPodesteria.\nIl sentiero che transitava a nord di Podesteria raggiungeva i 1600 metri s.l.m., ed era il pi\u00f9 elevato in quota tra quelli battuti dai contrabbandieri locali. Si immetteva nel Trentino attraverso la Val Bona; molto probabilmente era utilizzato anche il sentiero che passava attraverso la valle parallela, la Val Matta, cos\u00ec chiamata perch\u00e9 difficile da percorrere rispetto a quella vicina che risultava invece pi\u00f9 agevole (da cui il nome \"bona\").\nPasso Pertica.\nIl sentiero di Passo Pertica (oltre i 1500 metri s.l.m.) si dirigeva verso nord scendendo nella Valle dei Ronchi. A questo passo si poteva accedere salendo da Giazza provenendo dalla val d'Illasi e passando per il rifugio Revolto, vicino al quale passava il confine dove vi era una piccola caserma della guardia di finanza. In alternativa, si poteva percorrere la Via Vicentina o \"Vesentina\", proveniente da Durlo, in provincia di Vicenza, la quale attraversando la contrada Pagani di Campofontana, proseguiva per Malga Laghetto, Malga Fraselle, saliva sul Monte Zevola, continuando fino ad attraversare il Passo Tre Croci e Campobrun. Questa via, forse gi\u00e0 utilizzata come strada militare in epoca romana era chiamata \"Gassa\", ossia strada di interesse militare e commerciale, dai Longobardi, e toccava tre province: Vicenza, Verona e Trento.\nLa tacita collaborazione.\nPoich\u00e9 il contrabbando era una conseguenza delle difficili condizioni economiche, bench\u00e9 fosse ufficialmente illegale era in realt\u00e0 spesso tacitamente consentito dalla Guardia di Finanza del versante tirolese, la quale chiudeva un occhio, perlustrando le zone dove non sarebbero passati i carichi di merce.\nLa Val Bona.\nUna delle vie pi\u00f9 usate per il contrabbando di varie merci e di alimentari era il vecchio tracciato della Val Bona, che era stato per secoli un accesso privilegiato all'altopiano dei Lessini; un altro punto di passo noto era il confine della Sega.\nLa val Bona si sviluppa parallela alla valle dei Ronchi in cui confluisce alla Bocca di Ala, tra il Foppiano a ovest e la costa val Bona a est, incisa dall'omonimo torrente che nasce sui Lessini.\nLe vie del contrabbando.\nFinch\u00e9 la strada che saliva alla Sega era poco pi\u00f9 di un tratturo il percorso della Val Bona fu utilizzato per far salire gli animali del territorio alense sui pascoli della Lessinia centrale. \nCon l'emergere del fenomeno, divenne la pi\u00f9 usata dai contrabbandieri che con i muli caricati o con le merci sulle spalle, nel cuore della notte, in colonna percorrevano la Valle impiegando cinque ore per salire verso l'edificio della Veceta nei mesi da maggio a ottobre. \nAnche nel periodo invernale se era possibile il contrabbando continuava, perch\u00e9 le cattive condizioni meteorologiche rendevano difficile individuare i portatori.\nI punti di ristoro.\nUomini e animali potevano accedere a un solo ristoro alla localit\u00e0 delle Nevi, dove c'era una sorgente d'acqua, e su un piccolo pianoro protetto da faggi secolari dove vi erano alcuni casolari che fungevano da osteria e magazzini. \nL'attivit\u00e0 di tale struttura, appartenente al comune di Ala, non era stata formalmente definita, cio\u00e8 era priva di un regolare riconoscimento e permesso ufficiale per le funzioni che gli affittuari svolgevano. Oltre a ristoro fungeva da magazzino di scambio, poich\u00e9 qui convenivano i contrabbandieri provenienti dal versante veronese, che puntavano al confine cercando di evitare i finanzieri della piccola caserma. \nBench\u00e9 i motivi per lo sviluppo del contrabbando fossero consistenti fin dal 1866, cio\u00e8 quando il confine con l'Austria passava sul crinale dell'altopiano della Lessinia, scendendo fino alla zona di Revolto, non si trovano molti documenti in cui sia menzionato il casolare della Veceta. \nIl documento pi\u00f9 antico che \u00e8 reperibile ad oggi presso la Biblioteca Civica di Ala riguarda l'asta e il relativo contratto di affitto stipulato presso il comune di Ala da Isacco Zomer e Valentino Mattei.\nIl casolare della Veceta.\nAlcune ipotesi sulla toponomastica della Vec\u00e8ta di Val Bona.\nLa localit\u00e0 della Veceta (\"vecchietta\") ha nel corso degli anni del contrabbando acquisito un valore mitico o favolistico, arrivando a generare leggende legate alla figura della vecchia. \nTra queste, le pi\u00f9 affermate sono quelle che citano una voce di una donna anziana che incoraggiava i contrabbandieri lungo la faticosa salita nella valle boscosa, o quella che indica nella sorgente il frutto delle lacrime di una vecchina che abitava i boschi ed era rimasta sepolta sotto una cascata. Il nome viene anche fatto risalire alla figura (non comprovata) di una vecchietta che avrebbe gestito l'osteria.\nUn'ipotesi pi\u00f9 solida, stante la difficolt\u00e0 nel risalire all'origine del toponimo data la sua antichit\u00e0, \u00e8 che il nome derivi dal nome della Valle delle Vecce, che si dirama dalla Val Bona nella sua parte iniziale. Inoltre, \"veccia\" (gen. Vicia) \u00e8 anche il nome di alcune specie della famiglia delle Leguminose (=Fabaceae) coltivate come foraggere.\nPosizione e attuali condizioni.\nPer raggiungere il casolare della Vec\u00e8ta si pu\u00f2 risalire la Val Bona da Ala oppure partire in vicinanza della Podesteria, scendere alle malghe delle Scorteghere di Cima e imboccare la strada che immette nella Val Bona, poi seguire il sentiero segnato con il numero 113 e scendere nel bosco fino alla quota di 1250 m sotto il monte Aguz. Il sentiero scende a tratti ripido e tortuoso, fino ad un gradone roccioso dove vi \u00e8 uno stretto e allungato tratto quasi pianeggiante tra grandi faggi, in cui addossata alla roccia si trova quanto rimane della struttura dell'edificio principale.\nOggi dell'edificio restano solo i muri perimetrali con un'altezza variabile da 1 a 2 metri, un vano di ingresso, e all'interno si riconosce la divisione in almeno due locali: alla destra un piccolo locale dove era presente il focolare e alla sinistra un locale pi\u00f9 grande dove veniva ospitata la gente di passaggio. Davanti ai resti dell'edificio si riconoscono appena le tracce del basamento di altre due piccole strutture, forse dei piccoli depositi. Il sentiero attualmente passa attraverso questi due resti, ma non si pu\u00f2 escludere che un tempo girasse da un'altra parte e che l'insieme dei basamenti costituisse un sistema unico di almeno due edifici.\nIl Casolare della Veceta nei documenti della Biblioteca Comunale.\nIl primo documento che certifica la presenza dell'edificio e di un'attivit\u00e0 commerciale nel casolare \u00e8 costituito dal \"capitolato d'asta per l'affitto quinquennale del casolare detto della \u201cV\u00e8ceta\u201d del Comune di Ala\". Il documento fornisce le informazioni e le condizioni a cui veniva concessa l'affidamento dell'immobile per il periodo 1885-1890, ed era stato preparato per il bando d'asta che si teneva l'anno precedente, il 1884, primo atto di una complessa serie di operazioni burocratiche interne tra i diversi livelli di potere e tra i concorrenti e il comune. \nIl piccolo casolare, situato in una posizione cos\u00ec scomoda, aveva dunque valore notevole. Probabilmente questo canone era indice dell'importanza strategica della Vec\u00e8ta e dell'elevato volume di traffico che era prodotto dal movimento delle merci di contrabbando.\nL'edificio in passato.\nDalla relazione di stima del casolare fatta il 20 settembre 1885 dai geometri Romolo Scomazzoni e Luigi Dalla Laita si pu\u00f2 ricavare la consistenza delle strutture allora esistenti. All'epoca gli edifici stimati erano tre, e non uno solo come appare oggi dai ruderi rimasti.\nC'era un casolare usato come stalla delle dimensioni di 3 metri per 3,80, pensato per far riposare gli animali da soma che salivano. Gi\u00e0 allora si trovava in cattivo stato poich\u00e9 mancava del tetto, ed i muri minacciavano di cadere.\nVi era poi un secondo casolare annesso, usato come ripostiglio, la cui muratura era in discreto stato e misurava internamente 6 metri per 4 ed era alto 2,20 metri. Il pavimento, il soffitto ed il tetto erano era formato da assi di legno in larice e abete, ed era dotato di porta e di tre finestre.\nVi era infine un terzo casolare utilizzato come bottega delle dimensioni di 5 metri per 5 con una porta principale e due finestre con inferriate, pi\u00f9 una seconda porta che portava nel casolare vicino. \nDalla descrizione sappiamo che c'erano un camino e un focolaio con cappa di larice, che il pavimento era ricoperto di assi d'abete e che anche i muri erano ricoperti di tavole per limitare gli effetti dell'umidit\u00e0.\nLa storia di T\u00f6nle.\nIl contrabbando \u00e8 sempre stato uno degli elementi che hanno caratterizzato la zona del confine Trentino-Veneto. Su questo tema autori come Mario Rigoni Stern hanno basato le loro storie, una di queste \u00e8 la \"Storia di T\u00f6nle\".\nPubblicato nel 1978, l'opera prende spunto dall'esperienza autobiografica dell'autore. \nAl centro del racconto sono le montagne dell'altopiano d'Asiago, mondo della memoria e della natura che impronta tutta l'opera dell'autore. \nIl romanzo racconta di T\u00f6nle Bintarn, un contadino veneto, pastore e contrabbandiere, che si trova coinvolto nei grandi eventi storici della prima guerra mondiale. Dopo aver ferito una guardia della Finanza durante un'operazione di contrabbando, ed \u00e8 costretto a fuggire. Nella sua fuga il contadino rimane legato alle proprie origini e ai suoi luoghi, e il ricordo gli consente di sopravvivere alla durezza della guerra e della prigionia.\nI cippi di confine.\nLa linea confinaria territoriale fra la Casa d'Austria e la Repubblica di Venezia, sul Monte Baldo e la Lessinia, definita con il Trattato\" di Rovereto, fu contrassegnata sul terreno durante l'autunno del 1754, sulla base di quanto stabilito, in linea generale, dallo stesso Trattato.\nIl Trattato aveva deciso che il Confine Territoriale doveva \"Stabilirsi a norma de' Possessi privati, tali quali in ora ritrovansi, riconosciuti concordemente dalle Parti, ed indicati in adesso alla Commissione\". Assumevano cos\u00ec importanza fondamentale i confini fra possessi privati Veneti e Trentini, che esistevano in gran parte dei terreni interessati. \nSeppur in qualche punto contestati, erano per lo pi\u00f9 sufficientemente definiti dalle secolari controversie fra le comunit\u00e0 di Ala, Avio e Brentonico da una parte, ed i proprietari Veneti dall'altra. Questi ultimi, eminenti casate o congregazioni religiose, seppero difendere sempre efficacemente le loro propriet\u00e0.\nTecnica e condizioni delle pietre.\nI cippi confinari furono realizzati in marmo rosso ammonitico veronese. Si tratta di una pietra dura, costituita da calcari rossastri, rosati o bianchi, a seconda dei tratti. Di questi cippi, quelli infissi in Val Lagarina furono estratti in una cava presso Rovereto e lavorati a Crosano (Brentonico) dai maestri lapicidi Sandri e Milian, mentre quelli sulla Lessinia furono estratti e lavorati in loco. \nLe pietre sono infisse nel terreno con una tecnica primitiva, senza cemento, per cui molti sono stati inclinati semplicemente dalla mole dei bovini delle mandrie di passaggio.\nAlcuni appaiono tranciati di netto, probabilmente danneggiati dai traini d'artiglieria nel 1915/1916. \nDopo l'infissione originale, i termini subirono interventi per modificare le scritte, dovute alle variazioni istituzionali degli Stati confinanti, oppure addirittura rimpiazzi per demolizioni o sparizioni, con tipi diversi e con scritte rispecchianti lo status del momento. \nSui termini territoriali principali e intermedi, dopo il 1815, vennero scolpite in piccoli incavi, le scritte: \"R. Lombardo Veneto\" da una parte e \"Provincia del Tirolo\" dall'altra; sui lati pi\u00f9 corti vennero scolpiti il numero progressivo e l'anno, che erano stati in parte obliterati per aggiungere le nuove scritte.\nOltre ai termini in pietra nei punti in cui era impossibile il trasporto, come il versante della Val Lagarina, la linea confinaria \u00e8 stata definita con delle croci incise sulla roccia. Ne sono un esempio i termini 111, 112, 113 ed altri non numerati."}
{"id": "1580970", "revid": "295049", "url": "https://it.wikipedia.org/wiki?curid=1580970", "title": "Pietro Bernini", "text": "Ha operato a Napoli e poi a Roma nel XVII secolo.\nBiografia.\nPietro Bernini nacque a Sesto Fiorentino, nel Ducato di Firenze (oggi in Toscana), il 5 maggio 1562, figlio del ciabattino Lorenzo Bernini e di Camilla Boccapianola. Venne indirizzato alla scultura a Firenze, nella bottega di Ridolfo Sirigatti; prosegu\u00ec poi i propri studi apprendendo l'arte dal Cavalier d'Arpino, a Roma, in un ambiente saturo di manierismo. Nella sua giovinezza, insomma, Bernini acquis\u00ec solide conoscenze artistiche, tanto che il Baglione ci riferisce che nella sua giovent\u00f9 il Bernini avrebbe trascorso un'estate a Caprarola per affrescare palazzo Farnese insieme ad Antonio Tempesta e altri pittori.\nNel 1584 Bernini si rec\u00f2 a Napoli, dove realizz\u00f2 la statua di San Giovanni Battista per la chiesa di San Giovanni in Carbonara, una \"Madonna della Neve\" e una \"Santa Caterina d'Alessandria\" per la chiesa di Terranova Sappo Minulio), e un'altra statua oggi custodita nel museo di Palermo. Al di l\u00e0 delle prime esperienze artistiche partenopee, non ancora adeguatamente studiate, a Napoli il Bernini s'invagh\u00ec di una fanciulla a tal punto di farla sua sposa: il suo nome era Angelica Galante.\nFu proprio con la Galante che nel 1594 Bernini fece ritorno a Firenze, dove intervenne nella facciata di Santa Trinit\u00e0 insieme a Giovanni Battista Caccini. Quello fiorentino, tuttavia, fu un soggiorno assai breve, tanto che nel 1596 Bernini si rec\u00f2 nuovamente a Napoli, dove conobbe anni di grande fervore artistico. Nella citt\u00e0 partenopea il vicer\u00e9 gli commission\u00f2 la realizzazione di sculture per la certosa di San Martino; scolp\u00ec, inoltre, i santi \"Pietro e Paolo\" per il Duomo, la \"Sicurezza\" e la \"Carit\u00e0\" per la facciata della cappella del Monte di Piet\u00e0, e infine un \"San Matteo con l'angelo\" per la chiesa del Ges\u00f9 Nuovo. Si accost\u00f2, in aggiunta, alla cerchia di Michelangelo Naccherino, seguace del Giambologna, con il quale si ciment\u00f2 principalmente nella decorazione di fontane: si segnalano, in tal senso, le statue della fontana del Gigante a Santa Lucia e i quattro mostri marini collocati ai lati della fontana del Nettuno, all'epoca ubicata nell'Arsenale del Porto (ma oggi collocata dinanzi palazzo San Giacomo). Sempre al soggiorno partenopeo appartengono i santi \"Stefano\" e \"Lorenzo\", scolpiti per la cripta del duomo di Amalfi, un \"Profeta\" per la chiesa di San Giovanni dei Fiorentini, e l'impresa decorativa della cappella Ruffo ai Gerolamini. Il 7 dicembre 1598, proprio a Napoli, nacque inoltre il figlio Gian Lorenzo, destinato a divenire uno dei maggiori protagonisti dell'arte barocca.\nRitornato a Roma nel 1605-1606 insieme ad Angelica e al piccolo Gian Lorenzo, Bernini partecip\u00f2 subito alla realizzazione di opere di grande respiro: a Santa Maria Maggiore scolp\u00ec le \"Cariatidi\", l\"'Incoronazione di Clemente VIII\" (nella cappella Paolina) e il rilievo dell'Assunta (per la sacrestia nuova), mentre per Sant'Andrea della Valle esegu\u00ec un \"San Giovanni Battista\" seduto. Altre realizzazioni di questi anni sono la \"Sapienza\" e la \"Religione\" (per il monumento al cardinale Bellarmino nella chiesa del Ges\u00f9, oggi distrutto; 1622-23); l'\"Annunciazione\" per la chiesa di San Bruno a Bordeaux (1622 circa); la \"Fede\" e la \"Prudenza\" per il monumento Dolfin della chiesa veneziana di San Michele in Isola.\nDopo la nomina ad architetto dell'Acqua Vergine nel 1623, Bernini si ciment\u00f2 nella costruzione di varie fontane a Roma, tra le quali quella pi\u00f9 famosa \u00e8 la fontana della Barcaccia a piazza di Spagna, realizzata con l'aiuto del figlio. Negli ultimi anni di carriera, infine, collabor\u00f2 con Gian Lorenzo in diverse imprese, specie in quella del baldacchino di San Pietro.\nPietro Bernini, infine, mor\u00ec a Roma il 29 agosto 1629.\nStile scultoreo.\nPer l'analisi dello stile scultoreo, rimandiamo al commento di Howard Hibbard:"}
{"id": "1580973", "revid": "237256", "url": "https://it.wikipedia.org/wiki?curid=1580973", "title": "Sergey Krikalyov", "text": ""}
{"id": "1580983", "revid": "320578", "url": "https://it.wikipedia.org/wiki?curid=1580983", "title": "Galani", "text": ""}
{"id": "1580988", "revid": "599013", "url": "https://it.wikipedia.org/wiki?curid=1580988", "title": "V\u00e1clav Drobn\u00fd", "text": "\u00c8 deceduto a 32 anni, il 28 dicembre 2012, a seguito delle ferite riportate dopo essersi schiantato contro un albero con una slitta, mentre si trovava in vacanza a \u0160pindler\u016fv Ml\u00fdn.\nCarriera.\nClub.\nComincia la carriera professionistica nel Chmel Bl\u0161any, squadra ceca in cui rimarr\u00e0 fino al 2002 collezionando 78 presenze e una rete in campionato.\nNel 2002 si trasferisce allo Strasburgo dove gioca da titolare.\nNel 2004 \u00e8 ceduto in prestito agli inglesi dell'Aston Villa squadra di Birmingham. Non gioca neanche una partita da titolare e l'Aston Villa conclude il campionato al 10\u00ba posto.\nPassa quindi ai cechi dello Sparta Praga. Qui non gioca una partita e lo Sparta perde il campionato da campione in carica. In Coppa perde prima della finale.\nViene ceduto in prestito a gennaio allo Jablonec 97 dove gioca da titolare senza segnare, chiudendo la stagione ai bianco-verdi al centro classifica.\nTorna nel 2006 allo Sparta Praga e vi rimane fino al 2007 quando viene acquistato dai tedeschi dall'. Nel 2006 la squadra praghense vince il campionato e la coppa conquistando il \"double\". Ai granati giocher\u00e0 15 incontri segnando un gol.\nAll'Augusta gioca una parte di stagione da titolare collezionando 15 partite di 2. Fu\u00dfball-Bundesliga e siglando una rete.\nViene acquistato nel mercato di riparazione dalla squadra slovacca dello Spartak Trnava dove sfiora la Coppa di Slovacchia (persa 1-0 contro l'Artmedia Petr\u017ealka). Gioca 15 incontri segnando un gol, prima di tornare a gennaio in patria al Bohemians Praga nel 2010.\nNazionale.\n\u00c8 stato capitano della Nazionale ceca Under-21 Campione d'Europa nel 2002."}
{"id": "1580991", "revid": "287204", "url": "https://it.wikipedia.org/wiki?curid=1580991", "title": "Humenne", "text": ""}
{"id": "1580992", "revid": "240363", "url": "https://it.wikipedia.org/wiki?curid=1580992", "title": "Freenode.net", "text": ""}
{"id": "1580993", "revid": "767487", "url": "https://it.wikipedia.org/wiki?curid=1580993", "title": "Dinorfine", "text": "Le dinorfine sono dei peptidi oppioidi endogeni che derivano dalla prodinorfina il cui taglio proteolitico produce la \u03b1-neoendorfina, la \u03b2-neoendorfina, la dinorfina A e la dinorfina B. Questa famiglia di peptidi endogeni \u00e8 quella che mostra la maggiore affinit\u00e0 di legame per i recettori \u03ba e la minore per i recettori \u03bc e i \u03b4."}
{"id": "1580996", "revid": "237256", "url": "https://it.wikipedia.org/wiki?curid=1580996", "title": "Yuri Lonchakov", "text": ""}
{"id": "1580997", "revid": "237256", "url": "https://it.wikipedia.org/wiki?curid=1580997", "title": "Jurij Loncakov", "text": ""}
{"id": "1580999", "revid": "767487", "url": "https://it.wikipedia.org/wiki?curid=1580999", "title": "Il cacciatore di squali", "text": "Il cacciatore di squali \u00e8 un film del 1979, diretto da Enzo G. Castellari.\nTrama.\nMike Di Donato, un italo-americano dal passato misterioso, conduce una vita solitaria in un'anonima isola dei mari tropicali con Juanita, una donna del posto. Conosciuto dalla gente del villaggio come \"Il cacciatore di squali\" a causa della sua insolita politica di autosostentamento, la caccia dei pericolosissimi predatori marini, da cui la compagna ricava oggetti di piccolo artigianato per il mercato locale.Tutto apparentemente normale, fino a quando compaiono gli uomini di una non ben identificata \"organizzazione\" alla ricerca di un irraggiungibile bottino di cento milioni di dollari. Mike sarebbe l'unico in grado di recuperarlo, ma non \u00e8 assolutamente intenzionato a collaborare.\nProduzione.\nIl film \u00e8 stato girato nell'isola di Cozumel vicino alla costa del Messico.\nDistribuzione.\nIl film \u00e8 stato distribuito nei cinema italiani il 24 dicembre 1979.\nHomevideo.\nIl film non ha mai avuto una distribuzione in Italia, n\u00e9 in VHS n\u00e9 in DVD. La VHS usc\u00ec nei primi anni '80 all'estero in due edizioni con audio italiano destinate al mercato locale delle comunit\u00e0 immigrate, in Svizzera per la CBC e negli USA per la IVP. Il dvd del film \u00e8 stato distribuito invece, sempre negli USA, solo all'interno di un cofanetto di venti film chiamato \"Grindhouse Experience, Vol. 2\" uscito nel 2007. Il film \u00e8 presentato col titolo \"The Shark Hunter\"."}
{"id": "1581003", "revid": "599013", "url": "https://it.wikipedia.org/wiki?curid=1581003", "title": "Francesco De Francesco (calciatore)", "text": "Carriera.\nClub.\nInizia la sua carriera nell\"Armando Picchi\", piccola societ\u00e0 sportiva di Tortora, suo paese di origine. Nel 1989, dopo un provino a Milanello, entra a far parte delle giovanili del . A livello giovanile la carriera \u00e8 ricca di soddisfazioni: con i rossoneri De Francesco si laurea campione d'Italia nelle categorie Giovanissimi, Allievi e Primavera e diventa uno dei punti di forza delle nazionali \"under\". Nella stagione 1994-1995 entra a far parte del gruppo della prima squadra allenata da Fabio Capello. Disputa con i rossoneri due partite di Coppa Italia contro e , vincendo una Supercoppa Italiana contro la Sampdoria.\nLa stagione successiva, a 17 anni, viene mandato a far esperienza in C1 con il . Disputa una buona stagione con 22 presenze e sette gol, ma interrotta da un grave infortunio al ginocchio che gli preclude il passaggio al in Serie B. Nel 1996-1997, dopo alcune brevi apparizioni in Coppa Italia, il lo cede nuovamente in prestito al . In questa stagione riceve anche il riconoscimento di miglior giocatore Under-20 del torneo. Per il campionato di Serie A 1997-1998 passa al di Cesare Prandelli e debutta in Serie A non ancora ventenne il 13 settembre 1997 contro l'Udinese (1-2). Con i salentini colleziona 19 presenze in campionato e segna un gol in Coppa Italia.\nSi trasferisce quindi alla , neo-vincitrice del campionato cadetto. Le incomprensioni con l'allenatore Delio Rossi lo relegano fuori dal terreno di gioco e nel mercato di gennaio viene ceduto in prestito al in B dove realizza 4 gol in 13 partite. Nel 1999 fa ritorno a Salerno, ma anche in questa occasione i rapporti con la societ\u00e0 non sono dei migliori e si trasferisce nuovamente a Cosenza. Nel 2002 passa al Treviso in C1, prima di far ritorno tra i cadetti dove veste la gloriosa maglia del Genoa. I liguri per\u00f2 retrocedono in serie C e De Francesco viene ceduto al , allenato da Eugenio Fascetti. Il Como retrocede in C e a causa di gravi problemi societari i giocatori vengono svincolati. Dopo alcuni mesi di stop De Francesco si accasa alla in C1 per poi far ritorno ancora in B con la con cui rimedia un'altra retrocessione.\nNella stagione 2006-2007 torna a vestire per la terza volta la maglia del Cosenza in Serie D, ma un infortunio lo tiene fuori praticamente per tutta la stagione riuscendo a collezionare poche presenze.\nNazionale.\nDal 1992 al 1996 veste le maglie delle nazionali italiane Under-15, Under-16, Under-17 e Under-18, per un totale di 25 presenze e 14 gol in 25 convocazioni.\nViene convocato per la prima volta nel giugno del 1992 per la prestigiosa partita tra Inghilterra-Italia, nello storico stadio di Wembley, schierato nell\"undici\" titolare a fianco del romanista Francesco Totti. L'8 maggio 1993 la nazionale Under-16 di Sergio Vatta perde 1-0 contro la Polonia la finale del campionato europeo di categoria, con De Francesco in campo dal primo minuto.\nDurante l'esperienza a Lecce entra nel giro dell'Under-21 di Marco Tardelli, senza tuttavia riuscire a esordirvi."}
{"id": "1581012", "revid": "174925", "url": "https://it.wikipedia.org/wiki?curid=1581012", "title": "Monoammina ossidasi", "text": ""}
{"id": "1581022", "revid": "122246", "url": "https://it.wikipedia.org/wiki?curid=1581022", "title": "UYBA Volley", "text": "La UYBA Volley \u00e8 una societ\u00e0 pallavolistica femminile italiana con sede a Busto Arsizio: milita nel campionato di Serie A1.\nStoria.\nLa Futura Volley Busto Arsizio \u00e8 stata fondata nel 1998 previo acquisto del titolo sportivo dell'Unione Sportiva Cistellum Volley di Cislago; ha disputato il suo primo campionato nella stagione 1998-99, in Serie A2, ottenendo, grazie al secondo posto finale in classifica, la promozione in Serie A1. Il primo campionato in massima divisione per\u00f2 si conclude con la penultima posizione in classifica, condannando la squadra ad una pronta retrocessione in serie cadetta.\nDalla stagione 2000-01, per sette annate consecutive, il club disputa il campionato di Serie A2, classificandosi sempre nelle zone di met\u00e0 classifica, sfiorando la promozione solo nella stagione 2005-06, quando viene sconfitta in finale play-off promozione dal Jogging Volley Altamura e centrandola poi nella stagione successiva grazie al primo posto finale.\nIn Serie A1 la squadra ottiene discreti risultati e grazie al quarto posto della stagione 2008-09 si qualifica per la prima volta ad una competizione europea, ossia alla Coppa CEV 2009-10: proprio questo torneo segner\u00e0 la prima vittoria di un trofeo per il club bustocco, grazie al successo in finale contro la Stella Rossa di Belgrado. Tuttavia \u00e8 la stagione 2011-12 che segna l'ascesa della Futura Volley, la quale, dopo la vittoria della Coppa Italia e la chiusura al primo posto in campionato al termine della \"regular season\", vince il suo primo scudetto ed ottiene in secondo trionfo in Coppa CEV, battendo in finale il Galatasaray. La stagione 2012-13 si apre con la prima affermazione nella Supercoppa italiana, seguita poi dal terzo posto in Champions League, nella prima partecipazione del club nella massima competizione europea, dove raggiunge la finale nell'edizione 2014-15, sconfitta dall'Eczac\u0131ba\u015f\u0131 Spor Kul\u00fcb\u00fc. Raggiunge la finale anche nell'edizione 2016-17 della Coppa CEV, persa contro la \u017denskij volejbol'nyj klub Dinamo-Kazan'. Nell'estate 2017 la societ\u00e0 muta la propria denominazione in UYBA Volley.\nNella stagione 2018-19 la formazione bustocca conquista la terza Coppa CEV."}
{"id": "1581024", "revid": "339392", "url": "https://it.wikipedia.org/wiki?curid=1581024", "title": "Gennady Padalka", "text": ""}
{"id": "1581025", "revid": "287204", "url": "https://it.wikipedia.org/wiki?curid=1581025", "title": "Mirtazapina", "text": "La mirtazapina (Remeron) \u00e8 un farmaco antidepressivo di seconda generazione appartenente alla classe farmacologica dei NaSSA (Noradrenergic and Specific Serotoninergic Antidepressant) utilizzato nel trattamento della depressione maggiore, dei disturbi d'ansia specie se misti ad insonnia (per via delle sue propriet\u00e0 sedative) e nei disturbi alimentari come anoressia e bulimia (per via delle sue propriet\u00e0 antiemetiche e appetito stimolanti).\n\u00c8 stato approvato dalla Food and Drug Administration (FDA) nel 1996 ed \u00e8 strettamente correlato al farmaco antidepressivo mianserina.\nIndicazioni e posologia.\nIn Label\n\"Episodi di depressione maggiore\"\nOff-label\nClinica.\nLa mirtazapina \u00e8 un composto ben tollerato, particolarmente utile nelle forme caratterizzate da insonnia e nei pazienti che hanno mostrato effetti collaterali non tollerabili con altri farmaci. Mostra un'efficacia comparabile agli antidepressivi triciclici amitriptilina, doxiepina e clorimipramina; inoltre sembra essere pi\u00f9 efficace di trazodone e fluoxetina (un antidepressivo SSRI).\nIn una meta-analisi di studio pubblicata nel 2009, la mirtazapina si \u00e8 dimostrata superiore agli SSRI, agli SNRI, alla reboxetina (un NRI) e al bupropione (un NDRI) nel trattamento della depressione maggiore mostrando un simile profilo di tollerabilit\u00e0. In uno studio \u00e8 emerso che i pazienti trattati con mirtazapina hanno il 74% di probabilit\u00e0 in pi\u00f9 di sperimentare la riduzione dei sintomi depressivi rispetto a quelli trattati con un SSRI nel corso delle prime 2 settimane. Secondo una revisione di studi la mirtazapina \u00e8 lievemente pi\u00f9 tollerabile degli SSRI ed ha un minore tasso di sospensione della terapia per via degli effetti collaterali.\nIn uno studio aperto per la valutazione della mirtazapina nel trattamento dell'ansia, \u00e8 risultato che il 79,5% dei pazienti ha sperimentato un effetto ansiolitico, di cui il 36,4% una piena risoluzione dei sintomi di ansia. In uno studio \u00e8 stata inoltre utilizzata per ridurre i sintomi di insonnia e nausea nei pazienti trattati con chemioterapia.\nL'inizio degli effetti antidepressivi ed ansiolitici \u00e8 generalmente pi\u00f9 rapido rispetto ad altre classi di antidepressivi (come SSRI\\SNRI) e si ha all'incirca dopo la prima settimana di trattamento mentre l'effetto massimo si instaura generalmente dopo la seconda settimana. La Mirtazapina ha uno scarso effetto sulla funzione sessuale, per cui pu\u00f2 essere preferito in quei pazienti in cui tali effetti collaterali causati da altri antidepressivi risultano intollerabili. Inoltre, per l'azione antagonista sui 5-HT3 pu\u00f2 essere utile nei soggetti con disturbi gastrici (nausea e vomito).\nAlcuni studi ne hanno dimostrato efficacia nel trattamento dei sintomi psicotici (nel corso del trattamento del Parkinson per via dei suoi effetti antagonistici sul recettore 5-HT2A in analogia a basse dosi di alcuni antipsicotici) e dei sintomi negativi della schizofrenia. Possiede un modesto effetto sugli enzimi citocromiali P450.\nMirtazapina pu\u00f2 essere combinato, nel caso di depressioni resistenti al trattamento, con antidepressivi SSRI, SNRI, o TCA con relativa sicurezza. Specie negli USA \u00e8 diffusa l'associazione con la venlafaxina che prende il nome di \u201cCalifornia Rocket Fuel\u201d e che sembra procurare un tasso di remissione dalla depressione del 75%.\nPer via dei suoi effetti sedativi, mirtazapina pu\u00f2 essere usata nel trattamento dell'insonnia essendosi infatti dimostrata in grado di migliorare la durata delle fasi di sonno profondo, anticipare l'inizio del sonno e di migliorarne la continuit\u00e0 diminuendo il numero di risvegli notturni. A differenza di altri antidepressivi (come SSRI o MAOI) diminuisce solo lievemente la durata del sonno REM.\nL'azione sui recettori oppioidi sembra essere la responsabile del suo effetto contro il dolore cronico e pu\u00f2 rappresentare perci\u00f2 un rimedio alternativo agli analgesici nei pazienti con questa patologia.\nPosologia.\nDose ottimale 30 mg la sera\nLa dose ottimale va individuata con incrementi graduali della posologia.\nEffetti collaterali.\nL'effetto collaterale pi\u00f9 pronunciato \u00e8 la sedazione che \u00e8 molto marcata all'inizio del trattamento, per poi migliorare dopo 7-10 giorni. Possono verificarsi effetti gastrointestinali che tendono a migliorare nel corso delle prime due settimane di trattamento. Ha anche uno spiccato effetto oressizzante. Possono aversi xerostomia, stipsi, affaticamento, vertigini, e ipotensione ortostatica, aumento di colesterolo e trigliceridi; molto raramente possono aversi fenomeni di agranulocitosi e neutropenia che impongono la sospensione del trattamento.\nCome altri antidepressivi possono verificarsi effetti collaterali da sospensione (anche se in misura minore rispetto ad altri farmaci antidepressivi come gli SSRI\\SNRI) che possono consistere in un peggioramento di ansia e depressione, insonnia, diminuzione dell'appetito e disturbi gastrointestinali, per cui se ne consiglia una sospensione graduale, anche nel corso di diverse settimane.\nIl farmaco \u00e8 relativamente sicuro in overdose, non mostrando effetti cardiotossici a differenza dei triciclici.\nFarmacologia.\nFarmacodinamica.\nLa farmacodinamica della mirtazapina \u00e8 molto complessa ma i suoi effetti antidepressivi ed ansiolitici sono principalmente dovuti al potenziamento della trasmissione noradrenergica, serotoninergica e al contemporaneo antagonismo ad alcuni recettori serotoninergici, mentre i sedativi all'antagonismo al recettore istaminergico H1. Viene venduto come miscela racemica dei composti (S)-(+) e (R)-(-) che possiedono dei profili di affinit\u00e0 leggermente differenti e nel complesso contribuiscono al profilo farmacodinamico del farmaco.\nMirtazapina si comporta come antagonista\\agonista inverso sui seguenti recettori\nPer questi sui particolari profili di affinit\u00e0 recettoriale, la mirtazapina ha una efficacia antidepressiva ed ansiolitica spesso superiore ad altri classi di antidepressivi, essendo uno dei pochi antidepressivi in grado di aumentare la trasmissione di serotonina, noradrenalina e dopamina senza interagire per\u00f2 con i meccanismi di reuptake. Tale effetto \u00e8 infatti dovuto all'antagonismo ai recettori alfa-adrenergici che si comportano da autorecettori (mediano cio\u00e8 il rilascio di serotonina e noradrenalina attraverso un meccanismo di regolazione detto di feedback negativo) che comporta un aumento del rilascio di questi dai terminali sinaptici. Per questo la mirtazapina \u00e8 stata definita a volte un \"agonista indiretto\" dei recettori 5-HT1A la cui attivazione \u00e8 responsabile dell'azione di molti composti ad azione antidepressiva. Inoltre l'antagonismo ad alcuni sotto tipi di recettori va a diminuire gli effetti collaterali di molti antidepressivi serotoninergici (come ad esempio quelli di tipo gastrointestinali e sulla sfera sessuale, tipici degli SSRI\\SNRI) e ad aumentarne l'efficacia nel trattamento di depressione ed ansia.\nFarmacocinetica.\nL'enantiomero (\"S\")-(+) ha una emivita di 9.9\u00b13 ore mentre l'enantiomero (\"R\")-(\u2013) ha una emivita di 18\u00b12.5 ore.\nChimica.\nLa mirtazapina ha una struttura chimica costituita da 4 cicli, parzialmente correlata a quella degli antidepressivi triciclici (TCA). Per questo, insieme alla mianserina (differiscono solamente per il fatto che la mirtazapina \u00e8 un derivato pirido-benzoazepinico, mentre la mianserina \u00e8 una dibenzoazepina), vengono generalmente chiamati anche antidepressivi tetraciclici. Il farmaco \u00e8 in realt\u00e0 una miscela racemica dei due enantiomeri che hanno una leggera diversa attivit\u00e0 farmacologica."}
{"id": "1581026", "revid": "4106", "url": "https://it.wikipedia.org/wiki?curid=1581026", "title": "August Bebel", "text": "Biografia.\nNacque a Deutz, sobborgo di Colonia; operaio tornitore, si dedic\u00f2 fin da giovane all'attivit\u00e0 politica e fond\u00f2 nel 1867 con Wilhelm Liebknecht il \"S\u00e4chsische Volkspartei\" (Partito Popolare della Sassonia), e nel 1869 il SDAP (\"Sozialdemokratische Arbeiterpartei\"), il Partito Socialdemocratico dei Lavoratori.\nNel 1875 al congresso di Gotha il SDAP si un\u00ec con l'ADAV (\"Allgemeiner Deutscher Arbeiterverein\"), Associazione Generale dei Lavoratori Tedeschi, per formare il SAPD (\"Sozialistische Arbeiterpartei Deutschlands\"), Partito dei Lavoratori Socialisti Tedeschi, che venne rinominato SPD nel 1890.\nDopo essere stati eletti al Reichstag nel 1867, i due fondatori della socialdemocrazia tedesca, Bebel e Liebknecht, si astennero dal votare la prima richiesta di crediti di guerra in occasione della Guerra franco-prussiana ed in seguito votarono contro. Per questi fatti nel 1872 Bebel fu sottoposto a processo per attivit\u00e0 politica sovversiva, il cosiddetto \"Leipziger Hochverratsprozess\", e condannato a due anni di \"Festungshaft\" (la reclusione in una fortezza, una condanna considerata meno disonorevole della normale prigionia), che scont\u00f2 nella Fortezza di K\u00f6nigstein. Negli anni di prigionia si dedic\u00f2 a studi intensi ed approfond\u00ec la storia delle nazioni islamiche, come testimonia il suo testo \"Die mohammedanisch-arabische Kulturperiode\" del 1884.\nNel 1893, in occasione del Congresso della social- democrazia tedesca, prese un'importante posizione contro l'antisemitismo, fenomeno crescente in Germania alla fine del 1800. Attraverso la pubblicazione del suo rapporto \"La social-democrazia e l'antisemitismo\" rese la lotta all'odio contro gli ebrei un tema importante dei programmi del movimento operaio. Bebel port\u00f2 in auge un caustico giudizio sull'antisemitismo che circolava all'epoca tra i socialisti: \u00abl'antisemitismo \u00e8 il socialismo degli imbecilli\u00bb.\nAlla morte di Liebknecht nel 1900 divenne con Paul Singer presidente della SPD. Fra i suoi scritti si ricordano \"Die Frau und der Sozialismus\" (La donna e il socialismo, 1883) e il suo libro di memorie \"Aus meinem Leben\" (Dalla mia vita, 1910-14). Mor\u00ec nel 1913 durante la visita ad un sanatorio in Svizzera e fu sepolto a Zurigo."}
{"id": "1581042", "revid": "287204", "url": "https://it.wikipedia.org/wiki?curid=1581042", "title": "Peter Whittingham", "text": "Biografia.\n\u00c8 morto il 19 marzo 2020 all'ospedale di Cardiff, dove era ricoverato dal 7 dello stesso mese, a seguito di un colpo al cranio rimediato in una caduta in un pub della citt\u00e0.\nStatistiche.\nPresenze e reti nei club.\n\"Statistiche aggiornate al 26 dicembre 2016.\""}
{"id": "1581043", "revid": "767487", "url": "https://it.wikipedia.org/wiki?curid=1581043", "title": "Ivone Chinello", "text": "Deputato e senatore del PCI.\nBiografia.\nPartigiano.\nDurante la Resistenza, con il nome di battaglia \"Cesco\" ader\u00ec al PCI, sub\u00ec un arresto e un periodo di detenzione nel carcere di S. Maria Maggiore a Venezia. Il 12 marzo 1945 fu uno dei 18 membri del gruppo della brigata \u00abFrancesco Biancotto\u00bb guidati da Giuseppe Turcato (detto \"Marco\") che irruppe nel teatro Goldoni gremito di tedeschi e fascisti durante una rappresentazione di Pirandello.\nPolitico.\nFu segretario della Federazione di Venezia del PCI negli anni sessanta.\nNel 1968 fu eletto nelle liste del PCI prima deputato nella V legislatura e nel 1972 senatore nella VI legislatura .\nStorico.\nFu un eminente storico dello sviluppo di Porto Marghera. Di seguito sono indicati alcuni testi. Scrisse nell'arco di un cinquantennio di attivit\u00e0 innumerevoli articoli per le principali riviste e giornali politici."}
{"id": "1581046", "revid": "2166030", "url": "https://it.wikipedia.org/wiki?curid=1581046", "title": "Baldovino III di Fiandra", "text": "Origine.\nEra il figlio maschio primogenito, ma ben presto anche l'unico in vita, del terzo conte di Fiandra, Conte di Boulogne, conte d'Artois e Abate laico di San Bertino, Arnolfo I e di Adele (915 - 960), la figlia femmina primogenita del conte di Vermandois, di Meaux, di Soissons e di Madrie e di Vexin, signore di Peronne, Senlis e San Quintino e futuro conte di Troyes, Erberto II (880 \u2013 943) (discendente del re d'Italia, Bernardo, nipote di Carlo Magno) e di Adele (ca. 895- ca. 931), l'unica figlia del marchese di Neustria e futuro re di Francia, Roberto I, e di Adele del Maine, come \u00e8 indicato nelle \"Europ\u00e4ische Stammtafeln\"., vol II, cap. 10 (non consultate). La \"Genealogiae Comitum Flandriae\" precisa che Adele era nipote di due re dei Franchi occidentali, Oddone e Roberto I, mentre la \"Chronica Albrici Monachi Trium Fontium\", citandoli nell'anno 920, conferma la parentela tra Erberto II e Roberto I.Arnolfo I di Fiandra era il figlio primogenito del secondo conte di Fiandra, conte di Artois e Abate laico di San Bertino, Baldovino II e di Elfrida, una delle figlie del re del regno anglosassone meridionale del Wessex, Alfredo il Grande (venerato come santo dalla Chiesa cattolica) e di sua moglie, Ealhswith, figlia di \u00c6thelred detto Mucil (il Grande oppure il duca), che era il priore magistrato dei Gaini (una trib\u00f9 della Mercia) e di sua moglie, la nobile, Eadburga.\nBiografia.\nNel documento n\u00b0 76, del 938, del \"Cartulaire de l'abbaye de Saint-Bertin\" Baldovino viene citato come figlio del conte Arnolfo I e della di lui moglie, Adela.\nNel documento n\u00b0 18 delle \"Chartes et documents de l'abbaye de Saint Pierre au Mont Blandin \u00e0 Gand\", di una donazione fatta, l'8 luglio 942, al monastero stesso, Baldovino \u00e8 citato assieme al padre, il conte Arnolfo I.\nIl documento n\u00b0 22 delle \"Chartes et documents de l'abbaye de Saint Pierre au Mont Blandin \u00e0 Gand\", ci documenta una donazione fatta in memoria del nonno, Baldovino II, della nonna, Elfrida, e del fratello, Egberto, l'8 settembre 954, unitamente al padre, Arnolfo e alla madre, Adele.\nBaldovino partecip\u00f2 alle guerre contro i Normanni a fianco dell'esercito francese come vassallo del Re di Francia Lotario IV, come testimonia il cronista Flodoardo (\u00ab\"Bellorum tumultus agitantur...; item in Francia inter Balduinum filium Arnulfi et Rotgarium quondam Erluini ob castrum Ambianense\"\u00bb.\nBaldovino fu associato al trono nel 958, a Gand, divenendo cos\u00ec Conte delle Fiandre e d' Artois.Durante il suo breve regno promosse la nascita dell'industria della lavorazione della lana, settore che fu la base della ricchezza e della importanza di Fiandra nei secoli a venire e fece fortificare Bergues.Sempre durante il suo regno, tra il 958 ed il 961 Baldovino si impegn\u00f2 in prima persona per mettere pace tra il monastero di San Pietro di Gand e la citt\u00e0 di Douchy, come \u00e8 riportato nel documento n\u00b0 26 delle \"Chartes et documents de l'abbaye de Saint Pierre au Mont Blandin \u00e0 Gand\", scritto in francese.\nBaldovino, secondo gli \"Annales Egmundani\", mor\u00ec prematuramente, nel 962, lo stesso anno di sua sorella Liutgarda, secondo gli \"Annales Blandinienses\". Baldovino si era ammalato alla fine del 961 e mor\u00ec, il 1\u00ba gennaio 962, nell'abbazia di San Bertino, dove fu sepolto, come \u00e8 descritto nel \"Folcwini Gesta Abbatum S. Bertini Sithiensium\" (\u00ab\"Post hoc autem adveniente nativitatis Christi die, prefatus comes Baldwinus morbo quem medici variolam vocant cepit egrotare tristemque nobis festum sua reddidit incommoditate. Die autem Kalendarum Ianuariarum, quo celebrantur octavae nativitatis dominicae, quod lacrimosum est etiam dicere, cursum presentis finivit vitae... Sepultus est autem in hoc ipso monasterio, in medio beati patris Bertini requietionis templo anno nativitatis Christi 961, indictione 4, regnante Hlothario rege anno 8\"\u00bb).\nDopo la morte di Baldovino, il padre Arnolfo I riprese il governo delle contee in prima persona e, per garantire la successione al proprio nipote, Arnolfo II, di pochi mesi di vita, nel 962 cedette al re dei Franchi occidentali, Lotario IV, l'Ostravent, il Ponthieu, Amiens e la contea d'Artois (quest'ultima per\u00f2 rimase unita alla contea di Fiandra) e, a quanto pare gli cedette anche la contea rimanendone solo l'usufruttuario. Quando nel 964, Arnolfo I mor\u00ec, Lotario IV invase le Fiandre e l'Artois, occupando Arras, Douai e Saint-Amand, raggiunse il fiume Lys. Allora i Fiamminghi reagirono ed elessero loro conte il nipote di Arnolfo I, Arnolfo II. Le contee di Fiandra e d'Artois, con l'Abbazia di San Bertino andarono Arnolfo II, sotto la reggenza dello zio, Baldovino, detto Baldzo (?- 973), che, nel documento n\u00b0 39 del 29 ottobre 965 viene citato col titolo di conte. Baldzo era figlio illegittimo di Adalolfo, fratello di Arnolfo I, che, secondo la \"Genealogiae Comitum Flandriae\", alla morte di Adalolfo, era stato adottato dallo zio. La contea di Boulogne invece era andata al figlio legittimo di Adalolfo, Arnolfo II di Boulogne.\nMatrimonio e discendenza.\nTra il 951 e il 959 (nel 961) Baldovino aveva sposato Matilde di Sassonia (circa 942 - 25 maggio 1008), figlia di Ermanno Billung, duca di Sassonia, come \u00e8 descritto nel \"Folcwini Gesta Abbatum S. Bertini Sithiensium\" (\u00ab... Baldwinus, juventutis flore honestissimus, cum coniuge nuperrime desponsata nomine Mathilda, Saxonici generis...\u00bb) e dalla quale, come \u00e8 descritto nella \"Genealogiae Comitum Flandriae, De Arnulfo Comite\" ebbe un figlio (\u00abQui Balduinus ex Mathilde filium genuit Arnolfum minorem, et immatura morte praeventus morbo variolorum periit\u00bb).\nDa un'amante di cui non si conoscono n\u00e9 il nome n\u00e9 gli ascendenti , Baldovino ebbe un figlio:"}
{"id": "1581050", "revid": "287204", "url": "https://it.wikipedia.org/wiki?curid=1581050", "title": "NGC 6210", "text": "NGC 6210 \u00e8 una nebulosa planetaria visibile nella costellazione di Ercole.\nSi osserva circa 4 gradi a NE della stella ; pu\u00f2 essere osservata solo con un telescopio da almeno 150mm di apertura. La sua forma \u00e8 notevolmente asimmetrica ed insolita. Dista dal Sole 4700 anni-luce."}
{"id": "1581053", "revid": "599013", "url": "https://it.wikipedia.org/wiki?curid=1581053", "title": "Riccardo Scimeca", "text": ""}
{"id": "1581055", "revid": "237256", "url": "https://it.wikipedia.org/wiki?curid=1581055", "title": "Aleksandr Pole\u0161uk", "text": ""}
{"id": "1581056", "revid": "56620", "url": "https://it.wikipedia.org/wiki?curid=1581056", "title": "Ugo Bernardo Maret", "text": ""}
{"id": "1581059", "revid": "1543377", "url": "https://it.wikipedia.org/wiki?curid=1581059", "title": "Halite Client", "text": "Halite BitTorrent Client \u00e8 un client BitTorrent Open Source scritto da E\u00f3in O'Callaghan in C++ basato sulla libreria libtorrent di Rasterbar Software. Il nome dell'applicazione viene dal minerale Halite.\nIl programma fa anche pesante utilizzo della libreria Boost.\nHalite \u00e8 in sviluppo; sta guadagnando crescente interesse come client BitTorrent per Windows alternativo, dopo che \u03bcTorrent \u00e8 stato acquisito da BitTorrent Inc."}
{"id": "1581062", "revid": "1543377", "url": "https://it.wikipedia.org/wiki?curid=1581062", "title": "Flumazenil", "text": "Il flumazenil (in fase di sperimentazione anche noto con la sigla Ro 15-1788) \u00e8 un antagonista competitivo delle molecole che si legano al sito delle benzodiazepine sul recettore GABA di tipo A. Non \u00e8 dotato di attivit\u00e0 intrinseca sul recettore ma ha solo la capacit\u00e0 di competere con le altre molecole per il legame al sito nell'interfaccia tra le subunit\u00e0 \u03b1 e \u03b3. In caso di dipendenza da benzodiazepine la sua somministrazione pu\u00f2 essere causa dell'insorgenza di crisi d'astinenza. In Italia il farmaco \u00e8 venduto dalla societ\u00e0 farmaceutica Roche con il nome commerciale di Anexate nella forma farmaceutica di fiale, da 0,5\u00a0mg ed 1\u00a0mg, contenenti una soluzione iniettabile per uso endovenoso. Da tempo \u00e8 inoltre disponibile come medicinale equivalente.\nFarmacodinamica.\nFlumazenil \u00e8 un'imidazobenzodiazepina, che blocca per inibizione competitiva l'effetto sedativo centrale delle sostanze che agiscono attraverso il recettore delle benzodiazepine. Studi clinici effettuati su volontari sani hanno dimostrato che il farmaco somministrato per via endovenosa antagonizza i diversi effetti prodotti dagli agonisti benzodiazepinici ed in particolare la sedazione, l'amnesia, le alterazioni psicomotorie e la depressione respiratoria.\nA seguito di somministrazione endovenosa del farmaco l'effetto ipnotico e sedativo delle benzodiazepine regredisce con grande rapidit\u00e0 nel giro di 1-2 minuti. Talvolta l'effetto sedativo pu\u00f2 riapparire nelle ore successive, in particolare se il farmaco agonista era dotato di una lunga durata d'azione.\nFarmacocinetica.\nA seguito di somministrazione per via orale il farmaco viene assorbito rapidamente dal tratto gastrointestinale. Il picco di concentrazione ematica viene raggiunto tra 20 e 90 minuti dopo l'assunzione. La biodisponibilit\u00e0 \u00e8 per\u00f2 cos\u00ec bassa (16% circa) che le preparazioni orali sono state abbandonate a favore delle preparazioni iniettabili.\nDopo somministrazione per via endovenosa flumazenil si lega per circa il 50% alle proteine plasmatiche, ed in particolare all'albumina.\nIl farmaco viene metabolizzato a livello epatico. I metaboliti sono risultati inattivi sia come agonisti che come antagonisti sul recettore delle benzodiazepine.\nFlumazenil viene eliminato pressoch\u00e9 totalmente (nella misura del 99% circa) per via renale.\nUsi clinici.\nFlumazenil \u00e8 di beneficio nei soggetti che diventano eccessivamente assopiti dopo assunzione di benzodiazepine assunte sia per procedure diagnostiche che terapeutiche, oppure volontariamente a scopo autolesivo.\nIl farmaco \u00e8 stato utilizzato:\nIl farmaco si \u00e8 dimostrato efficace anche nei soggetti in sovradosaggio di farmaci induttori del sonno non derivati dalla benzodiazepine, e particolarmente zopiclone e zolpidem.\nEffetti collaterali ed indesiderati.\nIn taluni pazienti la somministrazione endovenosa della sostanza pu\u00f2 determinare la comparsa di nausea e/o vomito.\nRaramente l'iniezione troppo rapida del farmaco pu\u00f2 comportare la comparsa di stato d'ansia, agitazione, palpitazioni e cardiopalmo, cefalea, pianto incontrollabile, vertigine, fobie.\nIn soggetti epilettici trattati per lungo tempo con benzodiazepine l'utilizzo di flumazenil pu\u00f2 comportare la comparsa di convulsioni.\nIn soggetti trattati per sovradosaggio da pi\u00f9 farmaci, in particolare in caso di overdose da antidepressivi triciclici, l'antagonizzazione dell'attivit\u00e0 delle benzodiazepine ottenuta grazie alla infusione di flumazenil pu\u00f2 far emergere alcuni effetti avversi, ed in particolare convulsioni ed alterazioni del ritmo cardiaco.\nControindicazioni.\nIl farmaco \u00e8 controindicato nei soggetti con ipersensibilit\u00e0 nota al principio attivo oppure ad uno degli eccipienti.\n\u00c8 inoltre controindicato nei soggetti in terapia con benzodiazepine per il trattamento di una condizione virtualmente fatale per la sopravvivenza del paziente (ad esempio lo stato di male epilettico oppure l'ipertensione endocranica).\nDosi terapeutiche.\nFlumazenil pu\u00f2 essere utilizzato per via endovenosa da un medico clinico esperto. \u00c8 possibile diluire il farmaco in soluzione glucosata al 5% oppure in soluzione fisiologica e ricorrere alla sua infusione endovenosa.\nIn caso di utilizzo in bolo si consiglia di iniziare con una dose di 0,2-0,3\u00a0mg somministrati endovena lentamente, nel giro di 15-30 secondi. Qualora entro un minuto il paziente non dia segni di ripresa di coscienza pu\u00f2 essere iniettata una seconda dose di 0,1\u00a0mg e, se necessario, dosi successive di 0,1\u00a0mg ogni minuto fino a raggiungere una dose totale di 2\u00a0mg.\nIn quei soggetti che, dopo un'iniziale ripresa, tornano a presentare sonnolenza e tendenza all'assopimento, \u00e8 possibile iniettare una fiala da 0,5\u00a0mg in perfusione endovenosa della durata di circa un'ora. La velocit\u00e0 della perfusione naturalmente potr\u00e0 essere aggiustata sulla base della risposta individuale."}
{"id": "1581063", "revid": "237256", "url": "https://it.wikipedia.org/wiki?curid=1581063", "title": "Aleksandr Polescuk", "text": ""}
{"id": "1581064", "revid": "983767", "url": "https://it.wikipedia.org/wiki?curid=1581064", "title": "Pugno chiuso", "text": "Il pugno chiuso, o pugno alzato, \u00e8 un saluto spesso utilizzato da militanti e simpatizzanti politici e sociali di area comunista e socialista, rivendicativo ed antisistema. In genere il saluto a pugno, con il braccio alzato sinistro o destro che sia, \u00e8 considerato come espressione e manifestazione di solidariet\u00e0, di forza o di sfida. Da notare che il saluto a pugno pu\u00f2 essere denominato in modo diverso a seconda dei gruppi o movimenti che lo usano: tra i comunisti e i socialisti \u00e8 a volte chiamato \"saluto rosso\". Durante la guerra civile spagnola (1936-1939) ed il periodo del Fronte Popolare francese era noto come \"saluto antifascista\" ed eseguito con il pugno destro.\nOrigini e significato.\nIn principio il pugno \u00e8 un simbolo di unit\u00e0 e di solidariet\u00e0, rappresentato dalle dita deboli che si uniscono per creare qualcosa di potente. Le dita sono state interpretate anche come rappresentazione delle divisioni nel movimento operaio che, una volta superate con lo studio e la lotta, creano tutte insieme uno strumento forte e potente come un pugno. Il simbolo del pugno serrato destro viene adottato per la prima volta dal \"Rotfrontk\u00e4mpferbund\" (Lega dei soldati rossi di prima linea) tra il 1923 e il 1924.\nI membri di tale organizzazione iniziarono a salutarsi portando il pugno, in contrapposizione al saluto dei nazisti (braccio e mano destra distesi) piegando il braccio - destro - in modo che la mano chiusa a pugno fosse all'altezza del petto, come per portare un vero pugno. Il pugno chiuso diventa il simbolo stesso del \"Rotfrontk\u00e4mpferbund\". Gi\u00e0 nel 1925 il pugno si era staccato dal petto per portarsi all'altezza della spalla destra. \nDurante la Guerra civile spagnola il pugno viene portato all'altezza della tempia destra, ma verso la fine del conflitto il pugno torna all'altezza della spalla destra (vedasi ogni fonte iconografica del tempo disponibile, a partire, per esempio, dalle foto del notissimo reporter Robert Capa eseguite in Spagna).\nAltre fonti iconografiche e filmiche ci riportano all'uso pi\u00f9 recente del pugno - destro - serrato e braccio piegato, fra i movimenti di sinistra, durante il periodo di governo di Unidad Popular (1970-1973) nel Cile di Salvador Allende, tragicamente finito a causa del golpe militare dell'11 settembre 1973, golpe al quale il governo degli Stati Uniti forn\u00ec sostegno.\nFino alla met\u00e0 degli anni sessanta il pugno chiuso viene usato come saluto, ma con i funerali di Togliatti, 1964, il pugno assume due valenze: durante i funerali viene disteso a simboleggiare la sacralit\u00e0 del momento e torna, in definitiva ad avere un carattere militare, ma durante i cortei e le manifestazioni viene mosso cadenzando lo slogan assumendo un carattere di compattamento dei manifestanti. Con il tempo il pugno chiuso si trasforma da saluto militante in simbolo di lotta adottato dai comunisti.\nAltri usi.\nIl pugno alzato venne usato anche dai movimenti per i diritti civili statunitensi (specie nell'area radicale) e dai peronisti di sinistra argentini (imitando alcuni gesti tipici di Evita Per\u00f3n).\nNel mondo.\nIn America Settentrionale, in particolare negli Stati Uniti, il saluto del pugno (Black Power salute) viene principalmente usato da attivisti per i diritti degli afroamericani ma anche da movimenti di estrema sinistra, antisistema o anarchici.\nIn America Latina il saluto \u00e8 usato da organizzazioni e partiti di sinistra in particolare di stampo marxista.\nIn Europa \u00e8 usato da movimenti antifascisti, comunisti e marxisti.\nIn Africa, specialmente in Sud Africa, \u00e8 stato usato da gruppi contro l'apartheid \u00e8 tutt'oggi l'ANC e partiti di sinistra lo usano.\nIn Cina \u00e8 un simbolo molto importante utilizzato negli istituti statali e dalle massime cariche del governo (che usano il pugno destro alzato)."}
