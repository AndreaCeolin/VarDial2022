{"id": "1425231", "revid": "767487", "url": "https://it.wikipedia.org/wiki?curid=1425231", "title": "Death in June", "text": "Death in June \u00e8 il progetto musicale del musicista folk britannico Douglas Pearce, meglio conosciuto come Douglas P. I Death in June si formarono in Gran Bretagna nel 1981 come trio, ma, dopo l'abbandono degli altri membri a favore di altri progetti avvenuto nel 1985, i Death in June sono divenuti progetto solista del singolo Douglas Pearce, che si avvale di alcuni collaboratori occasionali.\nIn pi\u00f9 di vent'anni di storia i Death in June hanno conosciuto diversi cambiamenti di stile e immagine consistenti nel passaggio dalle iniziali sonorit\u00e0 post-punk, influenzate anche dalle produzioni della Industrial Records, a suoni acustici e tendenti al folk. Nonostante siano spesso considerati in maniera controversa (in larga parte a causa dell'uso di temi e immagini riferiti al Nazismo Tedesco) i Death in June esercitano notevole influenza presso molti circoli musicali post-industrial. Pearce ha dato un contributo essenziale alla nascita del neofolk e i Death in June sono annoverati tra i principali fondatori del genere.\nStoria.\nI Crisis.\nDouglas Pearce form\u00f2 i Death in June in Inghilterra nel 1981, assieme a Patrick Leagas e Tony Wakeford. Pearce e Wakeford furono anche membri dell'influente punk band politica Crisis formatasi nel 1977. I Crisis ebbero un ruolo di rilievo nella scena punk rock britannica, che sorgeva proprio in quel periodo.\nI Crisis suonarono alle manifestazioni di Rock Against Racism (RAR), e Anti-Nazi League (ANL), organizzazioni definite da un critico di Crisis e Death in June, il neoista Stewart Home, dei paraventi del Socialist Workers Party britannico. Home sostenne anche che il SWP organizz\u00f2 un tour in Norvegia per i Crisis e che Wakeford fosse un \"tesserato del SWP\".\nI primi Death in June (1981-1985).\nI Death in June si lasciarono ben presto alle spalle la scena Punk ed iniziarono ad immettere nelle loro sonorit\u00e0 parti elettroniche e un incedere di percussioni di stile marziale, unendolo a uno stile complessivo post-punk, simile a quello dei Joy Division, tanto che sempre Home li descrisse polemicamente come \"Joy Division con le trombe\". I loro testi mantennero lo stesso tipo di poetica e le stesse tematiche politiche delle prime registrazioni dei Crisis. Brani come \"\"Holy Water\" e \"State Laughter\"\" dimostrarono il loro crescente interesse per l'analisi dei diversi sistemi politici. Con il passare del tempo per\u00f2, Pearce abbandon\u00f2 ogni interesse dichiarato verso la politica, preferendo un approccio compositivo maggiormente intimista con tematiche rivolte verso l'esoterismo ed il feticismo.\nIl debutto dal vivo.\nIl primo concerto della band risale al 25 novembre 1981 e avvenne a Londra, i Death in June suonarono come spalla ai The Birthday Party in un concerto di beneficenza organizzato da \"Workers Against Racism\". Al primo concerto segu\u00ec un breve tour britannico nel 1982 (le registrazioni dello show del 28 maggio vennero pubblicate poi ufficiosamente da Patrick Leagas nel 1987 col titolo \"Oh How We Laughed\") ed un altro pi\u00f9 lungo nel 1983.\nIntroduzione della musica folk.\nNel 1983, durante la registrazione dell'LP \"The Guilty Have No Pride\", i Death in June iniziarono ad adottare sonorit\u00e0 tipiche della musica folk tradizionale europea con l'utilizzo di chitarre acustiche, riferimenti alla storia antica e contemporanea dell'Europa, la combinazione di pesanti percussioni con suoni elettronici e sperimentazioni post-industrial.\nL'abbandono di Tony Wakeford.\nDopo un concerto a Parigi nel gennaio del 1984 Wakeford fu invitato a lasciare i Death in June. Questo avvenne almeno in parte per la sua breve adesione al National Front, che Pearce consider\u00f2 una mossa controproducente per la band. Wakeford poi intraprese un progetto post-punk di nome Above The Ruins poco prima di fondare i Sol Invictus. Nonostante la partenza Wakeford rimase in buoni rapporti con Pearce, e in diverse occasioni sono apparsi ancora insieme sul palco.\n\"Nada!\" contaminazioni con la dance music.\nL'LP \"Nada!\" (1985) introdusse temporaneamente sonorit\u00e0 dance nei Death in June, accompagnato da altre tracce caratterizzate dai gi\u00e0 sperimentati elementi folk. Pearce dir\u00e0 poi che questa temporanea svolta va attribuita a Patrick Leagas, affermazione giustificata dai futuri lavori di Leagas come Sixth Comm e nei Mother Destruction, dove avrebbe proseguito ad esplorare il paganesimo germanico e produrre musica ispirata dalla storia.\nAbbandono di Patrick Leagas.\nPatrick Leagas abbandon\u00f2 improvvisamente il gruppo nell'aprile del 1985 alla fine di un tour in Italia, causando anche la cancellazione delle date seguenti nel Regno Unito ed in Europa. La decisione fu presa dopo una tappa a Bologna: qui i musicisti, che suonavano con divise da SS, vennero apostrofati da una ragazza che url\u00f2 loro in faccia \"Spero che le vostre madri vi odino per questo\", accusa che lo lasci\u00f2 profondamente sconvolto. In seguito Leagas, che inizi\u00f2 a farsi chiamare Patrick O-Kill, form\u00f2 i Sixth Comm. Da questo momento in poi l'unico membro dei Death in June rimarr\u00e0 Pearce, affiancato spesso da vari collaboratori a lui artisticamente affini.\nIl periodo centrale della storia dei Death in June (1985-1996).\nLa creazione della World Serpent Distribution.\nNel 1991 Pearce diede il nome e contribu\u00ec alla creazione della World Serpent Distribution, una societ\u00e0 di distribuzione musicale britannica, condotta da David Gibson, Alan Trench e Alison Webster, specializzata in gruppi sperimentale e post-industrial di ispirazione esoterica, che distribuir\u00e0 i suoi dischi, stampati dalla NER, fino alla fine degli anni novanta. In questo periodo Pearce ha collaborato con molti artisti occupandosi anche della distribuzione dei loro dischi tramite la World Serpent.\nCollaborazione con David Tibet.\nDavid Tibet form\u00f2 i Current 93 nel 1982. Nel 1983 dopo essere stato presentato a Pearce da Alan McGee della Creation Records presso il Living Room club di Londra, Tibet inizi\u00f2 a collaborare con i Death in June. In seguito Pearce cominci\u00f2 a dedicarsi ad una nuova cerchia di collaboratori che lo introdussero alle discipline thelemiche, sataniste ed ermetiche influenzando marcatamente le sue composizioni. Tra Tibet e Pierce si instaur\u00f2 uno scambio di nozioni per cui Pierce introdusse Tibet alle rune e alle tradizioni germaniche e viceversa Pierce apprese da Tibet argomenti di magia e occultismo. L'intreccio delle rispettive esperienze \u00e8 riscontrabile nei dischi che hanno visto la collaborazione tra Death in June e Current 93.\nPearce apport\u00f2 delle influenze folk nella musica di Tibet e dei Current 93, che in cambio diedero il proprio contributo all'album dei Death in June del 1985 \"Nada!\" e alla sua versione remix intitolata \"93 Dead Sunwheels\" (1989), cos\u00ec come al successivo trittico:\nTibet continu\u00f2 a lavorare con i Death in June, per poi chiudere la collaborazione nel 1994 con l'LP \"Rose Clouds of Holocaust\", prima della definitiva separazione. Pearce contribu\u00ec a sua volta ai lavori dei Current 93, tra cui gli ultimi LP di apocalyptic folk \"Swastikas for Noddy\", \"Earth Covers Earth\" e \"1888\" (pubblicati nel 1988) e \"Thunder Perfect Mind\" (1992), oltre ad esibirsi in varie occasioni dal vivo con il gruppo di Tibet.\nFu Pearce a decidere che, dopo che la sua collaborazione con i Current 93 si fosse conclusa, dovesse essere sostituito nelle parti di chitarra acustica da Michael Cashmore.\nInizia la collaborazione con Boyd Rice.\nIn quel periodo Boyd Rice, all'epoca mente del progetto Industrial \"NON\", incontr\u00f2 Pearce durante un tour in Giappone. Fu cos\u00ec invitato a partecipare alla realizzazione dell'album \"Wall Of Sacrifice\" (1989), al quale contribu\u00ec interpretando un pezzo recitativo. Quest'incontro rappresent\u00f2 l'avvio di un lungo periodo di collaborazioni tra Rice e Pearce, dall'inizio degli anni novanta fino al 2004, che produsse la fondazione di progetti musicali collaterali come Scorpion Wind e la realizzazione di album che portano contemporaneamente i nomi di Boyd Rice e dei Death in June. Douglas P. collabor\u00f2 in pi\u00f9 occasioni anche a dischi di Boyd Rice, come \"Music, Martinis &amp; Misanthropy\", uscito come \"Boyd Rice &amp; Friends\", manifesto estetico del neofolk, nonch\u00e9 \"In the shadow of the sword\", realizzato come NON, definendo le coordinate estetiche e sonore dell'ondata Martial industrial successiva e scatenando controversie per i testi provocatori e l'estetica totalitaria. Il disco venne in parte registrato live ad Osaka il 3 di luglio 1989, con la partecipazione anche di Tony Wakeford, Michael Moynihan e Rose McDowall.\nLa collaborazione con Erik Konofal.\nErik Konofal, del gruppo Les Joyaux De La Princesse, collabor\u00f2 con Pearce per la realizzazione del doppio \"Ostenbraun\" (1989). Pearce invi\u00f2 a Konofal del materiale che quest'ultimo avrebbe dovuto remixare e rispedirglielo dopo avere effettuato alcuni cambiamenti. Pearce in seguito apparve sul palco insieme ai \"Les Joyaux De La Princesse\" in uno spettacolo del 2001.\nInizia la collaborazione con John Murphy.\nDopo il suo trasferimento in Australia, Pearce si rimise in contatto con John Murphy dei Knifeladder, che in precedenza faceva parte degli SPK, protagonista della scena punk australiana con gruppi come Babeez e The News e che tuttora milita in progetti come Lost Dominion Lost, Foresta di ferro, Andrew King. Murphy inizi\u00f2 a suonare le percussioni durante le esibizioni dal vivo dei Death in June a partire dal tour del 1996, con il quale cominci\u00f2 un periodo in cui i Death in June si produssero in esibizioni sempre pi\u00f9 minimali e per lo pi\u00f9 di tipo acustico, finch\u00e9 Pearce, nel 2005 annunci\u00f2 che non si sarebbero pi\u00f9 esibiti dal vivo.\nI Death in June attuali (1996-presente).\nLa collaborazione con Albin Julius Martinek.\nDopo un incontro avvenuto nel retropalco di uno spettacolo tenuto a Monaco nel 1996, Albin Julius Martinek, leader dei Der Blutharsch, inizi\u00f2 una stretta collaborazione con Pearce e partecip\u00f2 ai suoi tour come membro a mezzo servizio del gruppo. Insieme produssero gli album \"Take Care &amp; Control\"(1998), \"Heilige!\" (dal vivo 1999) e \"Operation Hummingbird\" (2000). Questi lavori, rispetto ai precedenti album dei Death in June, risultano notevolmente pi\u00f9 vivaci e presentano sonorit\u00e0 pi\u00f9 pompose di tipo neoclassico, marziale e post-industriale, mentre del precedente stile tendente al folk rimangono poche tracce. La musica composta dal gruppo in questo periodo pu\u00f2 essere classificata come appartenente al genere martial. Da allora Pearce \u00e8 stato a volte presente come ospite speciale nei dischi di \"Der Blutharsch\" ed ha eseguito una cover di un loro brano senza titolo nella raccolta-tributo per i Der Blutharsch \"Fire Danger Season\" (2002). In seguito il brano \u00e8 stato battezzato come \"Many Enemies Bring Much Honour\", ed \u00e8 presente anche nell'album-raccolta di pezzi rari \"Abandon Tracks!\".\nLa fine della World Serpent Distribution.\nVerso la fine degli anni'90 scoppi\u00f2 un contenzioso legale tra i Death in June e la World Serpent Distribution su questioni di pagamenti e di distribuzione e la cosa coinvolse anche diversi altri artisti che allora facevano parte della scuderia di quell'etichetta. Il fatto spinse molti musicisti che avevano preso le parti di Pearce o avevano avuto un'esperienza simile ad abbandonare la compagnia di distribuzione e affidarsi per lo pi\u00f9 alla tedesca Tesco Distribution o ad altre etichette come la Eis &amp; Licht. Alla fine, ottenne un accordo extragiudiziale che condusse per\u00f2 alla chiusura della World Serpent Distribution. Tali eventi resero possibile una riedizione della discografia dei Death in June, resa ora disponibile, con una nuova confezione di lusso e ad un prezzo notevolmente pi\u00f9 basso del passato.\nLa collaborazione con Andreas Ritter.\nNell'album del 2001 \"All Pigs Must Die\" Pearce collabor\u00f2 con Andreas Ritter, del gruppo neofolk Forseti, che suon\u00f2 l'accordion in alcuni brani della prima met\u00e0 del disco. La collaborazione segn\u00f2 il ritorno di Death in June alle sonorit\u00e0 folk di un tempo. Death in June e Forseti si esibirono insieme dal vivo e Pearce apparve come ospite nell'album di Forseti \"Windzeit\" del 2003.\nQuando Andreas Ritter fu colpito da un ictus e fin\u00ec per perdere la memoria e la capacit\u00e0 di suonare la chitarra, Pearce esegu\u00ec delle versioni acustiche di brani dei Death in June perch\u00e9 fossero inserite nell'album-tributo a Ritter \"Forseti Lebt\" pubblicato nell'agosto 2006.\nLa fine della collaborazione con Boyd Rice.\nDopo aver finito l'album \"Alarm Agents\" (2004) Pearce annunci\u00f2 che sarebbe stata la sua ultima collaborazione con Rice, dicendo che la decisione era stata presa di comune accordo durante la registrazione del disco in uno studio a Wellington in Nuova Zelanda, mentre degli elicotteri stavano volando sopra le loro teste. Pearce ricorda: \"Ci girammo l'uno verso l'altro e ci dicemmo:'Questa sar\u00e0 l'ultima collaborazione. Non potrebbe mai essercene una migliore.'\"\nLe origini del nome.\nSulle origini del nome \"Death in June\" (It. \"Morte a giugno\") esiste una vasta letteratura. Talvolta \u00e8 stato considerato un'allusione alla notte dei lunghi coltelli e all'eliminazione delle Sturmabteilung del 30 giugno 1934, oppure \u00e8 stato accostato all'attentato di Sarajevo del 1914 che rappresent\u00f2 la scintilla che fece scoppiare la prima guerra mondiale. Tuttavia Pearce ha dichiarato che una volta durante una prova cap\u00ec male quanto diceva Patrick Leagas e lo intese come \"Death in June\". Alcuni ipotizzano anche che il nome del progetto si riferisca al romanzo di Mishima \"Morte di mezza estate\". Questa denominazione \u00e8 stata data al progetto a partire dal 1981. Pearce ha comunque dichiarato che per lui il nome non va associato ad alcun singolo concetto e resta un qualcosa dalle molte sfaccettature.\nLa musica Neofolk.\nL'influenza esercitata da Pearce \u00e8 stata molto importante per la creazione di un genere musicale chiamato \"neofolk\". Egli spesso si esibisce dal vivo insieme ad artisti che sono considerati associati a questo genere e partecipa come ospite nei loro album.\nLe influenze.\nTra le principali influenze subite da Pearce e da Death in June ci sono film e trasmissioni televisive, alcuni dei quali sono stati rielaborati nei loro componimenti o direttamente citati nei titoli degli album. Tra questi da citare \"The World That Summer\", \"Take A Closer Look\", \"Il portiere di notte\", \"Il prigioniero\", \"Notte e nebbia\" e \"Va e vedi\".\nPearce ha detto che sul suo lavoro hanno avuto una forte influenza anche Friedrich Nietzsche, l\"'Edda\" norvegese, Yukio Mishima, la poesia sassone e Jean Genet. Ha affermato che sulla sua produzione musicale hanno svolto un ruolo considerevole Nico, Scott Walker, Ennio Morricone, la musica industriale del periodo della Industrial Records, i Love del periodo di \"Forever Changes\" e la musica tradizionale popolare europea.\nIl simbolismo e l'estetica.\nI Death in June si sono sempre serviti di un accentuato simbolismo, sia nei testi delle canzoni che nell'estetica del gruppo. Spesso i loro simboli sono derivati con lievi modifiche da simboli tratti dalla storia europea antica e recente, a cui aggiungono un piccolo \"6\".\nMaschere.\nSecondo Pearce, sin dall'inizio i Death in June:\nA partire dai primissimi momenti dopo la fondazione i membri del gruppo si sono presentati in scena indossando maschere ed uniformi in linea con quanto proponevano nello spettacolo. La band ha sempre evitato di realizzare foto di gruppo e le poche che sono state effettivamente scattate di solito li mostrano mascherati o mentre danno le spalle alla macchina fotografica.\nNel 1992, durante un viaggio in Italia, Pearce in un negozio si imbatt\u00e9 in una maschera davvero singolare e la acquist\u00f2. La maschera piacque talmente tanto ai fans da finir per diventare una specie di icona dei Death in June. Pearce la indossa spesso quando suona dal vivo e appare sulle copertine di diversi lavori di Death in June, come il doppio album \"Something Is Coming\" (1993).\nLe mimetiche.\nPearce e gli altri indossano regolarmente vari tipi di mimetica, visibili sulle copertine delle loro pubblicazioni. Generalmente si servono della divisa autunnale verde usata dalle Waffen-SS nella seconda guerra mondiale (la maggior parte delle volte si tratta di pezzi originali), oppure dell'attuale mimetica usata dalle forze armate tedesche o di quella austriaca del dopoguerra.\nIl tema del mimetismo \u00e8 presente anche nei loro testi, particolarmente nel brano \"Hidden Among The Leaves\" (\"Nascosto tra le foglie\"), che \u00e8 anche una citazione dell'Hagakure giapponese.\nIl Totenkopf-6.\nUn teschio sogghignante, racchiuso in un cerchio con un piccolo \"6\" in basso a destra. Almeno a partire dalla pubblicazione del singolo \"State Laughter/Holy Water\" (1982), i Death in June hanno sempre usato delle varianti del simbolo prussiano del \"Totenkopf\" o \"Testa di morto\". Pearce ha ripetutamente spiegato che il simbolo non rappresenta certo il suo sostegno alle atrocit\u00e0 dei campi di sterminio, dal momento che la sua origine \u00e8 di molto anteriore al Terzo Reich, e veniva usato dall'esercito prussiano comandato da Federico il Grande. La particolare versione usata dal gruppo \u00e8 una versione modificata (con un debole sorriso) della decorazione delle SS, ma Pearce dice che il simbolismo \u00e8 molto chiaro:\"Il Totenkopf per 'morte' (Death), e il sei per il sesto mese: giugno (June).\"\nLa mano con la frusta.\nUn guanto borchiato che stringe una frusta racchiuso in un cerchio con un piccolo \"6\" in basso a destra. I Death in June hanno iniziato ad usare questo simbolo a partire dal 1984. Pearce ha dichiarato che simboleggia il controllo ed \u00e8 da mettere in relazione con l'espressione inglese \"having the whip hand\" (It. \"Avere il coltello dalla parte del manico\"). La mano ricoperta dal guanto, che le d\u00e0 sia un'aria medievaleggiante che un tocco feticista, viene usata sia al posto del Totenkopf che insieme ad esso. Il simbolo \u00e8 stato comunque usato in tempi successivi al Totenkopf e generalmente \u00e8 considerato meno rappresentativo. Anche in questo caso il \"6\" si riferisce probabilmente al mese di giugno.\nLe tre strisce.\nSi tratta di tre strisce verticali parallele, accompagnate da un piccolo \"6\" in basso a destra. Anche se in effetti \u00e8 un simbolo molto semplice, probabilmente deriva dalla versione delle insegne usate nel 1943 nella battaglia di Kursk dalla 3. SS-Panzer-Division Totenkopf. Il simbolo era usato come distintivo per i veicoli dell'unit\u00e0. I Death in June potrebbero essersene serviti per indicare che in quel periodo il gruppo era composto da tre elementi. Il simbolo \u00e8 stato comunque poco usato, dopo la sua prima apparizione sull'Lp \"Lesson One: Misanthropy!\" del 1986, e compare molto poco al di fuori di quel ristretto periodo.\nLe rune.\nAlbum dopo album, il paganesimo germanico ha rappresentato un tema sempre pi\u00f9 comune nei lavori dei Death in June. Su molti di essi compaiono scritte realizzate con l'alfabeto runico, e riferimenti alle rune sono presenti anche nei testi della canzoni.\nIn un'intervista rilasciata nel 2005 alla webzine \"Heathen Harvest\", Pearce dice:\nSulle copertine del singolo \"To Drown A Rose\" del 1986 e dell'album \"Rose Clouds of Holocaust\" del 1995 \u00e8 incisa la stessa combinazione di rune. Pearce \u00e8 solito usare una runa legata al posto della firma.\nSecondo Pearce:\nAspetti controversi e contestazioni.\nVari detrattori hanno accusato i Death in June di essere neonazisti, fascisti e razzisti. Pearce stesso ha dichiarato:\nIn conseguenza di queste accuse talvolta sono state organizzate delle dimostrazioni di protesta nei loro confronti e alcuni loro spettacoli annullati.\nLe cancellazioni sono state giustificate con la forte avversione per il simbolismo usato dai Death in June, e con il fatto che alcuni dei loro testi contengono deliberati riferimenti all'immaginario dell'epoca del Terzo Reich. Interrogato riguardo al suo interesse per il Terzo Reich Pearce ha risposto:\nPearce, che \u00e8 dichiaratamente omosessuale, ha collaborato con diversi artisti di origine ebraica come Richard Leviathan (alias Richard Levy), cantante di Strength Through Joy, Ostara e Foresta di Ferro, che, oltre ad essere stato membro dal vivo dei Death in June in diverse occasioni durante i concerti del 1996, compose con Douglas il disco \"Kapo\", lavoro ispirato alla guerra dei balcani. Sul sito ufficiale del gruppo campeggia una bandiera israeliana e il 18 giugno 2004 si sono esibiti in uno spettacolo dal vivo in Israele di fronte ad un pubblico in larga maggioranza ebreo.\nL'esibizione vietata a Losanna.\nIl 19 novembre 1998 i Death in June avrebbero dovuto esibirsi insieme a Boyd Rice, \"Fire + Ice\" e \"Der Blutharsch\" a Losanna, in Svizzera. Il giorno prima del concerto Pearce apparve in pubblico con un cartello sul petto, trattenuto per le braccia da due uomini (Boyd Rice e Albin Julius) travestiti da scimmie e con dei bracciali con delle svastiche naziste: diede cos\u00ec una conferenza stampa annunciando che per la prima volta nella sua vita gli era stato proibito di suonare dal vivo.\nLa decisione era stata presa dal capo della polizia locale, Bernard Metraux, che stabil\u00ec, dietro pressione di un gruppo di attivisti, di non permettere a Pearce di salire sul palco per le sue posizioni \"ambigue\", mentre agli altri artisti diede il via libera.\nTra gli spettatori del concerto fu fatta circolare una petizione che chiedeva le dimissioni di Metraux e che alla fine raccolse 184 firme. Durante lo spettacolo sal\u00ec sul palco un uomo che sembrava Pearce, ma si rivel\u00f2 essere invece Rice. Rice esegu\u00ec una versione del brano \"\"C'est Un R\u00eave\" dei Death in June per commemorare l'evento. Questa versione del brano fu in seguito accreditata a nome \"NON &amp; Freunde\" e pubblicata nella raccolta \"Der Tod Im Juni\".\nDopo il concerto i fan svizzeri del gruppo crearono un sito web dove furono inserite delle fotografie che registravano quanto era successo. Poco dopo Pearce incise una canzone sul tema della censura nell'album \"Operation Hummingbird\".\nIn un'intervista del 2005 Pearce ricorda cos\u00ec il fatto:\nIl concerto vietato a Chicago.\nL'esibizione dei Death in June fu vietata una seconda volta a Chicago, negli Stati Uniti. Lo spettacolo doveva svolgersi il 13 dicembre 2003 in un locale chiamato \"The Empty Bottle\", e prevedeva anche l'esibizione dei \"Der Blutharsch\" e dei \"Changes\". Un'associazione locale che si faceva chiamare \"Center for New Community\" inizi\u00f2 a fare pressioni sul proprietario del locale, Bruce Finkelman, perch\u00e9 il concerto non si facesse. Finkelman, che \u00e8 ebreo, e il personale del locale, tra cui diversi afroamericani, decisero che lo spettacolo si sarebbe fatto comunque, ritenendo che non ci fossero motivazioni sufficienti per censurarlo. La discussione prosegu\u00ec sul sito web dell\"'Empty Bottle\", alimentato da una campagna a base di e-mail e telefonate condotta dal CNC intesa ad impedire lo spettacolo. Finkelman propose un accordo: invit\u00f2 il CNC a distribuire materiale e volantini antirazzisti all'interno del locale e si offr\u00ec di devolvere i proventi della serata alla Anti-Defamation League. Il CNC rifiut\u00f2 l'offerta.\nFinkelman, messo sotto pressione, inizi\u00f2 a cedere e decise di togliere i \"Changes\" dal programma. Alla fine, dato che le polemiche non si placavano decise di cancellare l'intera serata. Finkelman espresse il proprio rammarico per la decisione che aveva dovuto prendere, motivandola con l'aumento delle pressioni da parte del CNC e con la minaccia di violenze da parte di altri gruppi; descrisse inoltre l'accaduto come \"una macchia nera sulla comunit\u00e0 artistica locale\"\", continuando ad incoraggiare la discussione invece della censura.\nLo spettacolo fu spostato al \"Deja Vu\", un altro locale di Chicago. Davanti ai cancelli iniziarono a radunarsi attivisti della \"Anti-Racist Action\" e scoppiarono incidenti con i fan dei Death in June; il concerto fu definitivamente annullato dai proprietari del locale poco prima che avesse inizio.\nLe restrizioni del governo federale in Germania.\nIl 21 dicembre 2005, il Bundespr\u00fcfstelle f\u00fcr jugendgef\u00e4hrdende Medien dichiar\u00f2 illegale la vendita ai minori dell'album \"Rose Clouds Of Holocaust\", che fino a quel momento (a partire dal 1995) era stato disponibile per tutti.\nAll'inizio del 2006 Pearce rivel\u00f2 sul suo newsgroup di Yahoo! che diversi mesi prima il suo distributore \"Tesco Organisation Germany\" (con sede a Mannheim) gli aveva chiesto di spiegare alcuni passaggi del suo lavoro a funzionari del governo tedesco. Pearce forn\u00ec le proprie spiegazioni al governo che comprendevano per la prima volta la sua interpretazione originale su numerosi aspetti, come i testi e i titoli delle canzoni, l'estetica del gruppo, la scelta delle date e cos\u00ec via. Pearce ha pubblicato un'altra lettera dicendo che la \"Tesco Organisation Germany\" ha ricorso contro il divieto. Non \u00e8 ancora stata presa una decisione definitiva.\nDiscografia.\nI Death in June hanno una discografia molto vasta, che comprende raccolte di materiale vecchio pubblicato insieme a nuovi singoli, edizioni limitate e edizioni diverse degli stessi singoli."}
{"id": "1425234", "revid": "767487", "url": "https://it.wikipedia.org/wiki?curid=1425234", "title": "Chaba (gruppo musicale)", "text": "I Chaba (stilizzato CHABA) (\u30c1\u30e3\u30d0) sono un gruppo musicale J-pop giapponese, formatosi nel 2004 e sotto etichetta Ki/oon Records/Sony Music."}
{"id": "1425238", "revid": "118577853", "url": "https://it.wikipedia.org/wiki?curid=1425238", "title": "Canal Nou Internacional", "text": "Nou Internacional (precedentemente nota con il nome di TVVi) \u00e8 stato un canale televisivo spagnolo, che trasmetteva via Internet , emanazione del gruppo televisivo Radiotelevisi\u00f3 Valenciana, presente nella Comunit\u00e0 Valenzana.\nIl canale, dedicato alla promozione della comunit\u00e0 valenzana nel mondo, trasmetteva programmi di tutti i tipi, spaziando dai programmi informativi a quelli per i ragazzi, fino alle commedie locali; viene trasmesso anche sport locale.\nLe trasmissioni sono state interamente in lingua valenciana.\nStoria.\nIl canale nacque il 9 ottobre 1989 come Canal Comunitat Valenciana. Successivamente, il 5 maggio 2005, viene rinominato in TVVi (acronimo di Televisi\u00f3 Valenciana Internacional). I contenuti erano trasmessi quasi esclusivamente in valenciano. Dal 16 luglio 2010, TVVi cessa le sue trasmissioni su tutte le piattaforme televisive, passando a trasmettere esclusivamente sul sito web; ci\u00f2 ha comportato il cambio di nome in Canal Nou Internacional nel settembre 2010. Le trasmissioni sul web cessano alla mezzanotte del 28 febbraio 2011."}
{"id": "1425258", "revid": "33689", "url": "https://it.wikipedia.org/wiki?curid=1425258", "title": "QIN", "text": ""}
{"id": "1425263", "revid": "599013", "url": "https://it.wikipedia.org/wiki?curid=1425263", "title": "Dar\u00edo Rodr\u00edguez", "text": "Ha giocato anche nel Pe\u00f1arol, una delle squadre pi\u00f9 importanti del suo paese, prima di trasferirsi in Germania, nella Bundesliga.\nCon la Nazionale uruguaiana ha partecipato al , segnando un gol contro la Danimarca, e alla Copa Am\u00e9rica 2007.\nSi \u00e8 ritirato dal calcio giocato nel gennaio 2015."}
{"id": "1425264", "revid": "38120", "url": "https://it.wikipedia.org/wiki?curid=1425264", "title": "The secret", "text": ""}
{"id": "1425268", "revid": "124915487", "url": "https://it.wikipedia.org/wiki?curid=1425268", "title": "Giuseppe Casale", "text": "Biografia.\nFormazione e ministero sacerdotale.\nLaureato in teologia presso la Facolt\u00e0 \"San Luigi\" di Napoli, \u00e8 stato ordinato sacerdote il 3 febbraio 1946. Dal 1949 al 1953 insegn\u00f2 storia ecclesiastica e civile presso i seminari regionali di Chieti e di Molfetta, e dal 1955 al 1964 fu vice-assistente nazionale della Giovent\u00f9 Italiana di Azione Cattolica. Negli anni sessanta si avvicin\u00f2 alla pastorale del lavoro, prima nell'ambito del Movimento degli Artigiani Cristiani, di cui fu consulente ecclesiastico nazionale, e poi nel Gruppo Sacerdotale Nazionale per la Pastorale del Mondo del Lavoro, per il quale si occup\u00f2 di prevalentemente di formazione professionale. \u00c8 esperto di catechesi, ed \u00e8 stato autore di numerose pubblicazioni per l'insegnamento della religiose cattolica nelle scuole e per l'Azione Cattolica ed \u00e8 stato membro del Consiglio dell'Ufficio Catechistico Nazionale e del gruppo che prepar\u00f2 il nuovo Catechismo dei Giovani.\nMinistero episcopale.\nIl 26 ottobre 1974 papa Paolo VI lo elesse vescovo di Vallo della Lucania: ricevette l'ordinazione episcopale l'8 dicembre 1974, consacrante il cardinale Sebastiano Baggio, co-consacranti il vescovo Gaetano Pollio, P.I.M.E., e l'arcivescovo Giuseppe Carata. Giornalista pubblicista dal 1959, da vescovo di Vallo della Lucania Casale collabor\u00f2 intensamente con alcune testate giornalistiche, in particolare Avvenire e Il Mattino, per il quale teneva la rubrica domenicale \"I passi e il destino\". Nel 1988 fu tra i fondatori del Centro studi sulle nuove religioni, che si proponeva di studiare il pluralismo religioso e l'insorgenza di nuovi fenomeni religiosi, presso il quale \u00e8 tuttora presidente onorario.\nDopo oltre tredici anni di ministero episcopale nella piccola diocesi campana, il 7 maggio 1988 venne nominato arcivescovo metropolita di Foggia-Bovino. Il 29 settembre 1991 ha presieduto l'ordinazione episcopale del vescovo Mario Paciello. Al compimento dei 75 anni, rassegn\u00f2 le dimissioni per raggiunti limiti d'et\u00e0, che vennero accolte il 27 maggio 1999. In seguito ha conservato il titolo di arcivescovo emerito di Foggia-Bovino.\nPensiero.\nL'episcopato foggiano di monsignor Casale \u00e8 stato contraddistinto sin dall'inizio per l'attenzione alla giustizia sociale e per l'opposizione al dilagare della malavita organizzata. I suoi numerosi interventi nel dibattito pubblico, anche al di fuori della materia ecclesiale, gli hanno assicurato una visibilit\u00e0 che travalicava i confini della diocesi e che gli ha dato fama di vescovo progressista.\nAnche da vescovo emerito ha continuato ad intervenire nel dibattito pubblico: a suo avviso \"la Chiesa patisce troppo la sua incapacit\u00e0 di dialogare con il mondo moderno: mentre un tempo \u00e8 stata guidata dalle riforme del Concilio Vaticano II, ora ci difendiamo\" quando invece \"occorre rompere questa mentalit\u00e0 e aprire il dibattito, pensando che la Chiesa non dovrebbe difendere il vecchio, ma il nuovo che \u00e8 Ges\u00f9\". Nel solco di questa posizione, Casale ha auspicato una maggiore collegialit\u00e0 nella Chiesa e, in materia di pastorale ha proposto la nomina di donne cardinale, e mostrato aperture sui temi dell'eutanasia e dell'accoglienza degli omosessuali nella Chiesa.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1425277", "revid": "12040002", "url": "https://it.wikipedia.org/wiki?curid=1425277", "title": "Pittori fiamminghi", "text": ""}
{"id": "1425279", "revid": "599013", "url": "https://it.wikipedia.org/wiki?curid=1425279", "title": "Marcelo Bordon", "text": "Carriera.\nClub.\nBordon inizia la sua carriera nel 1983 nelle giovanili del Botafogo Paulista, dove rimane fino al 1993. Passa poi al San Paolo, con il quale vince la Coppa CONMEBOL nel 1994 giocando da titolare le due finali contro il Pe\u00f1arol. Con il San Paolo vince anche un Campionato Paulista nel 1998.\nBordon rimane al San Paolo fino al 1999 quando si trasferisce in Germania, allo Stoccarda, squadra con cui vince per due volte la Coppa Intertoto, nel 2000 e nel 2002.\nNel 2004 si trasferisce allo Schalke 04 dove forma con Mladen Krstaji\u0107 una solida coppia difensiva. Appena arrivato vince per la terza volta nella sua carriera la Coppa Intertoto, poi l'anno successivo trionfa nella Coppa di Lega tedesca.\nIl 5 luglio 2010, dopo 222 partite ufficiali con lo Schalke 04, rescinde il suo contratto in scadenza l'anno successivo.\nRimasto senza squadra Bordon si accasa all'Al-Rayyan, squadra qatariota, con cui chiude la sua carriera al termine della stagione dopo aver disputato solo 11 partite con una rete.\nIl 9 luglio 2011 disputa la sua partita di addio giocando nello stadio dello Schalke 04 con una selezione di ex compagni, nella partita, terminata 4-4, Bordon mette a segno una doppietta.\nNazionale.\nNel 1995 Bordon prende parte con la nazionale olimpica brasiliana ai Giochi Panamericani.\nNel 2004 gioca la sua unica partita con la nazionale maggiore brasiliana, contro l'Ungheria.\nNello stesso anno \u00e8 convocato per la Coppa America, che vince, senza per\u00f2 mai scendere in campo."}
{"id": "1425295", "revid": "2143966", "url": "https://it.wikipedia.org/wiki?curid=1425295", "title": "Stazione meteorologica di Livorno Istituto Nautico", "text": "La stazione meteorologica di Livorno Istituto Nautico, nota originariamente come Osservatorio Pietro Monte, \u00e8 la stazione meteorologica di riferimento per la citt\u00e0 di Livorno. \nStoria.\nLa stazione meteorologica inizi\u00f2 la sua attivit\u00e0 nel 1856, grazie a Pietro Monte che fond\u00f2 un osservatorio presso il Regio Liceo, nelle vicinanze della chiesa di San Sebastiano.\nL'attivit\u00e0 dell'osservatorio meteorologico and\u00f2 avanti sotto la guida del religioso fino alla sua morte avvenuta il 4 maggio 1888.\nDa allora, divennero responsabili della stazione meteorologica i professori dell'Istituto Nautico, da cui prende anche la denominazione attuale.\nNel 1924 la stazione entr\u00f2 a far parte del Servizio Idrologico Regionale.\nNel periodo della seconda guerra mondiale le attivit\u00e0 di osservazione vennero sospese a causa dei gravissimi danneggiamenti subiti durante i bombardamenti.\nRiattivata nel 1951, la stazione meteorologica \u00e8 rimasta sotto la direzione dei professori dell'Istituto Nautico fino agli anni settanta.\nIl 31 dicembre 1998 furono fatte le ultime osservazioni meteorologiche prima della sua dismissione.\nIl periodo di oblio, tuttavia, fu di durata relativamente breve, grazie all'attivazione di una nuova stazione meteorologica da parte del LaMMA CoMMA-Med dell'Ibimet CNR nel novembre 2003, la cui ubicazione \u00e8 il tetto dell'Istituto Nautico, nel cui complesso sono custodite le antiche strumentazioni utilizzate.\nI dati rilevati dallo storico osservatorio meteorologico dal 1856 al 1998 sono conservati presso la biblioteca dell'Archivio Storico del Comune di Livorno; i dati in tempo reale e di archivio pi\u00f9 recenti, rilevati dal 2003 in poi dalla nuova stazione, sono disponibili sul sito web del LaMMA.\nCaratteristiche.\nLa stazione meteorologica, del servizio idrologico regionale facente capo al Compartimento di Pisa, si trova nell'Italia centrale, in Toscana, nella citt\u00e0 di Livorno, con sensori posti a 25 metri s.l.m. e alle coordinate geografiche indicative di .\nFacente parte del servizio idrologico regionale a cui trasmette i dati rilevati, la stazione si trova in un'ubicazione prossima al mare, che tende a limitare l'escursione termica annua e giornaliera, oltre ai picchi di caldo e agli eccessi di freddo.\nDati climatologici 1961-1990.\nIn base alla media trentennale di riferimento (1961-1990) per l'Organizzazione Mondiale della Meteorologia, la temperatura media del mese pi\u00f9 freddo, gennaio, si attesta ai +7,8\u00a0\u00b0C; quella del mese pi\u00f9 caldo, luglio, \u00e8 di +23,8\u00a0\u00b0C; l'escursione termica giornaliera \u00e8 contenuta in ogni stagione, mentre si contano soltanto 5 giorni di gelo all'anno.\nLe precipitazioni medie annue, attorno ai 750 mm e mediamente distribuite in 84 giorni, presentano un minimo estivo e un evidente picco autunnale.\nIl vento presenta una velocit\u00e0 media annua di 3,4 m/s, con minimo di 3 m/s a settembre e massimi di 3,6 m/s a marzo, ad aprile, a novembre e a dicembre; le direzioni prevalenti sono di grecale tra dicembre e febbraio e ad ottobre, di libeccio tra marzo e maggio, di ponente tra giugno e settembre, di levante a novembre.\nDati climatologici 1931-1960.\nIn base alle medie climatiche 1931-1960, la temperatura media del mese pi\u00f9 freddo, gennaio, \u00e8 di +8,4\u00a0\u00b0C (contro i +7,8\u00a0\u00b0C della media 1961-1990) mentre quella del mese pi\u00f9 caldo, agosto, si attesta a +24,2\u00a0\u00b0C (contro i +23,9\u00a0\u00b0C di luglio e i +23,7\u00a0\u00b0C di agosto delle medie 1961-1990); la temperatura media annua fa registrare il valore di +16,0\u00a0\u00b0C (contro i +15,6\u00a0\u00b0C della media 1961-1990).\nMediamente si contano 4 giorni di gelo all'anno (contro i 5 della media 1961-1990) e 106 giornate in cui si registrano precipitazioni, anche se inferiori alla soglia di 1 mm del giorno di pioggia, che rappresenta invece la soglia per stabilire i giorni di pioggia secondo i parametri attualmente in uso.\nTemperature estreme mensili dal 1856 in poi.\nLa temperatura minima assoluta registrata dalla stazione meteorologica dalla sua attivazione, avvenuta il 1\u00ba novembre 1856, \u00e8 rappresentata dai -7,0\u00a0\u00b0C toccati l'11 gennaio 1985, sebbene negli annali idrologici compaiano un inverosimile valore di -8,0\u00a0\u00b0C che sarebbe stato registrato il 29 gennaio 1976 e un refuso di -7,6\u00a0\u00b0C nella terza decade del febbraio 1929 ad ondata di gelo oramai terminata, che non hanno trovato riscontri nei valori registrati in quei distinti giorni nelle aree limitrofe.\nLa temperatura massima assoluta di +37,8\u00a0\u00b0C \u00e8 stata invece registrata il 4 luglio 1905.\nTemperature estreme decadali dal 1856.\nDi seguito sono riportate le temperature estreme decadali registrate dal 1856 ad oggi, con la relativa data in cui si sono verificate."}
{"id": "1425321", "revid": "36426", "url": "https://it.wikipedia.org/wiki?curid=1425321", "title": "Museum of Modern Art (New York)", "text": ""}
{"id": "1425327", "revid": "77639", "url": "https://it.wikipedia.org/wiki?curid=1425327", "title": "Bruciate", "text": ""}
{"id": "1425333", "revid": "36426", "url": "https://it.wikipedia.org/wiki?curid=1425333", "title": "Duchamp", "text": ""}
{"id": "1425335", "revid": "767487", "url": "https://it.wikipedia.org/wiki?curid=1425335", "title": "Orange Range", "text": "Gli sono un gruppo musicale power pop e alternative rock giapponese formatosi nel 2002, sotto l'etichetta Sony Music."}
{"id": "1425345", "revid": "767487", "url": "https://it.wikipedia.org/wiki?curid=1425345", "title": "Il treno d'Istanbul", "text": "Il treno d'Istanbul (\"Stamboul Train\") \u00e8 il quarto romanzo scritto dallo scrittore inglese Graham Greene nel 1932, ma il suo primo vero successo di critica e vendite.\nTrama.\nAmbientato sul treno dell'Orient Express, che percorreva il tragitto da Ostenda, in Belgio, alla turca Istanbul, presenta diversi personaggi, i cui destini si mescolano, ciascuno portando il proprio fardello di tormenti: la razza, la frustrazione sessuale, il fallimento politico, la povert\u00e0. Tra questi, Carlston Myatt, uomo d'affari ebreo, e il Dottor Czinner, politico slavo fuggito cinque anni prima da una condanna a morte e intento a ritornare a Belgrado."}
{"id": "1425358", "revid": "1543377", "url": "https://it.wikipedia.org/wiki?curid=1425358", "title": "Irene Parenti Duclos", "text": "Biografia.\nSi fece conoscere a Firenze come abile copiatrice di quadri famosi conservati nelle gallerie granducali. All'epoca Firenze era meta obbligata del Grand Tour e i ricchi signori che ci si fermavano erano soliti acquistare, come souvenir, copie di opere celebri. Irene Parenti fu una delle copiatrici pi\u00f9 gettonate dell'epoca.\nAncora giovanissima, nel 1773 il granduca Pietro Leopoldo le commission\u00f2 il ritratto di Joseph Eckhel, un gesuita ed esperto numismatico al servizio del principe. La riuscita fu tale che due anni dopo venne assunta presso la Casa Imperiale per un incarico della massima importanza: copiare la \"Madonna del Sacco\" di Andrea del Sarto, un affresco della Chiesa della Santissima Annunziata che andava rovinandosi.\nDopo aver aperto una bottega insieme al marito Gio Batta Duclos, continu\u00f2 a realizzare e a vendere copie a turisti danarosi fino a tutto il 1780 quando poi si spost\u00f2 a Roma per imparare l'arte della pittura ad encausto presso i gesuiti spagnoli Giovanni Pignatelli e Vincenzo Requeno y Vives. Durante il suo soggiorno romano ebbe modo di dimostrare anche le sue doti poetiche e fu infatti accettata nell'Accademia dell'Arcadia con lo pseudonimo di Lincasta Ericinia. Nel 1782 usc\u00ec un suo componimento dal titolo \"Canzonetta\". A tal proposito Requeno scrive: \nProprio nel 1782 Irene Parenti torn\u00f2 a Firenze alla sua bottega che, non solo grazie alle copie, ma anche alle sue pitture originali ad encausto e a pastelli divenne una delle gallerie pi\u00f9 note in citt\u00e0 dove venivano ad imparare l'arte di dipingere studenti da tutta Europa. Come Emma Jane Greenland che nel 1785, raccomandata da Pignatelli, rimase a fare pratica presso Irene Parenti per pi\u00f9 di un anno. Come conferma Giuseppe del Rofso: \nNel 1783 per entrare nell'Accademia del Disegno di Firenze (poi Accademia di Belle Arti) dipinse l'\"Autoritratto\", il suo quadro pi\u00f9 celebre ancora oggi conservato agli Uffizi. L'anno successivo venne pubblicata una sua poesia anacreontica dal titolo \"l'Ali d'Amore\".\nIl suo necrologio sulla \"Gazzetta Toscana\" recitava: "}
{"id": "1425359", "revid": "767487", "url": "https://it.wikipedia.org/wiki?curid=1425359", "title": "Leonardo Pandolfo", "text": "Biografia.\nNato da Andrea e Girolama Ciaccio, figlio d'arte, in quanto il padre era anch'egli medico.\nLaureato in medicina, vincitore del concorso a cattedra bandito dall'Universit\u00e0 di Bologna nel 1964, direttore dell'Istituto di Biochimica dell'Universit\u00e0 di Messina, poi di Palermo. Autore di numerose pubblicazioni su riviste nazionali ed estere, \u00e8 stato insignito del premio Elio Vittorini per la ricerca scientifica.\nDeputato al Parlamento nazionale della VI legislatura (PSDI), al Parlamento regionale siciliano nella XI legislatura (PLI); assessore regionale ai Beni Culturali Ambientali e Pubblica Istruzione nel 1995 - 1996.\nSindaco di Cinisi dal 1966 al 1971."}
{"id": "1425381", "revid": "287204", "url": "https://it.wikipedia.org/wiki?curid=1425381", "title": "Bortoluzzi", "text": ""}
{"id": "1425386", "revid": "125172147", "url": "https://it.wikipedia.org/wiki?curid=1425386", "title": "Ecclesiae Fastos", "text": "Ecclesiae Fastos \u00e8 la ventottesima enciclica pubblicata da Papa Pio XII il 5 giugno 1954."}
{"id": "1425391", "revid": "599013", "url": "https://it.wikipedia.org/wiki?curid=1425391", "title": "Articolazione di Clutton", "text": "L'articolazione di Clutton \u00e8 una forma dolorosa di tumefazione di un'articolazione.\nSistemi interessati.\nLe zone del corpo colpite da tale forma degenerativa sono prevalentemente le articolazioni (entrambe) delle ginocchia, anche se si sono registrati casi ai gomiti e alle caviglie, provocato in tali episodi dalla sifilide.\nSintomatologia.\nNei vari casi verificati insorgono nell'individuo dolori acuti, o subdoli, tumefazione delle zone interessate, con versamento articolare e ispessimento sinoviale.\nStoria.\nLa condizione venne descritta per la prima volta da Henry Hugh Clutton nel 1886."}
{"id": "1425394", "revid": "248219", "url": "https://it.wikipedia.org/wiki?curid=1425394", "title": "Goniodoris coelestis", "text": ""}
{"id": "1425401", "revid": "125172114", "url": "https://it.wikipedia.org/wiki?curid=1425401", "title": "Ad Sinarum Gentem", "text": "Ad Sinarum Gentem \u00e8 la ventinovesima enciclica pubblicata da papa Pio XII il 7 ottobre 1954.\nL'enciclica fa seguito alla lettera apostolica \"Cupimus imprimis\" del 1951 e si rivolge ai cattolici cinesi perseguitati nel regime comunista nato dalla rivoluzione maoista, esortandoli a sopportare ogni persecuzione per rimanere fedeli alla legge divina."}
{"id": "1425403", "revid": "671029", "url": "https://it.wikipedia.org/wiki?curid=1425403", "title": "Ansur Fern\u00e1ndez", "text": "Origine.\nFiglio del conte di Castiglia, Fernando Ans\u00farez e di Muniadomna, figlia del conte di Castiglia, Nu\u00f1o Mu\u00f1oz e di sua moglie, la figlia del primo conte di Castiglia, Rodrigo; Muniadomna, in prime nozze, aveva sposato il re di Le\u00f3n, Garc\u00eda I e rimasta vedova, in seconde nozze, Fernando Ans\u00farez.\nBiografia.\nSecondo lo storico musulmano Ibn Hayyan, nell'anno 932 partecip\u00f2 ad una ribellione contro il re di Le\u00f3n, Ramiro II.\nIn quel periodo si spos\u00f2 con Gontroda Nunez, figlia di Nuno Velaz\nSecondo gli annali Castigliani Ansur partecip\u00f2 alla battaglia di Simancas, del 939, vinta dai re cristiani contro al-Andalus.\nDopo qualche anno, nel 943, Ansur Fern\u00e1ndez, in una donazione al monastero di San Pedro de Carde\u00f1a \u00e8 citato, assieme alla moglie Gontroda, come conte di Monz\u00f3n&lt;ref name=\"bardulia/histV\"&gt; Storia della Bardulia (Castiglia), cap.V &lt;/ref&gt;. \nQuesta nomina blocc\u00f2 le mire espansionistiche del conte di Castiglia, Fern\u00e1n Gonz\u00e1lez, e la conseguenza fu che le relazioni tra Ramiro II e Fern\u00e1n Gonz\u00e1lez si guastarono per motivi territoriali; il conte di Castiglia, che gi\u00e0 iniziava a comportarsi con autonomia dal regno del Le\u00f3n, si ribell\u00f2 al re del Le\u00f3n, Ramiro II, contestando la nomina. Ramiro II sconfisse Fern\u00e1n Gonz\u00e1lez che fu imprigionato in Le\u00f3n e Ansur Fern\u00e1ndez divenne conte di Castiglia, sotto il controllo del figlio del re, Sancho Ram\u00edrez, che continu\u00f2 anche quando, dopo un solo anno di prigionia, Fern\u00e1n Gonz\u00e1lez, rimesso in libert\u00e0 e recuperata la contea, giur\u00f2 fedelt\u00e0 a Ramiro II ed al figlio del re, Sancho Ram\u00edrez, che nel frattempo si era trasferito a Burgos, per vigilare da vicino, ed inoltre diede sua figlia Urraca in sposa al figlio primogenito di Ramiro, Ordo\u00f1o, mentre Ansur Fern\u00e1ndez torn\u00f2 alla contea di Monz\u00f3n e fu l'artefice del ripopolamento della zona di Pe\u00f1afiel arrivando sino a Cu\u00e9llar.\nNon si hanno notizie circa la sua morte, che avvenne senz'altro dopo il 945, anno in cui lo troviamo citato ancora come conte di Castiglia, in un documento del 1\u00ba dicembre; comunque dopo la sua morte il governo della Contea di Monz\u00f3n pass\u00f2 a suo figlio Fernando Ans\u00farez di Monz\u00f3n.\nDiscendenti.\nDa Gontroda Nu\u00f1ez, Ansur ebbe sei figli:"}
{"id": "1425408", "revid": "117344478", "url": "https://it.wikipedia.org/wiki?curid=1425408", "title": "Melampo Cinematografica", "text": "La Melampo Cinematografica \u00e8 una casa di produzione cinematografica italiana, costituita nel 1991 da Roberto Benigni e Nicoletta Braschi. \nDal 1994 si unisce stabilmente a loro Elda Ferri e collabora a tutti i progetti cinematografici.\nPer Nicoletta Braschi \u00e8 stato determinante l'incontro con gli indipendenti americani Sara Driver e Jim Jarmusch, autori registi e produttori, che l'hanno spinta a fondare la sua casa di produzione indipendente insieme a Roberto Benigni. Per Nicoletta Braschi questo significa \"la piena libert\u00e0 di gestire autonomamente ogni scelta estetica\".\nAll'azienda ha lavorato come amministratore delegato Gianluigi Braschi, fratello di Nicoletta, fino alla sua morte sopraggiunta nel 2008 a 45 anni."}
{"id": "1425409", "revid": "729019", "url": "https://it.wikipedia.org/wiki?curid=1425409", "title": "Nazionale di calcio a 5 dell'Arabia Saudita", "text": "La nazionale di calcio a 5 dell'Arabia Saudita \u00e8, in senso generale, una qualsiasi delle selezioni nazionali di Calcio a 5 della Saudi Arabia Football Federation che rappresentano l'Arabia Saudita nelle varie competizioni ufficiali o amichevoli riservate a squadre nazionali.\nQuesta squadra nazionale non ha una grande tradizione in fatto di calcio a 5, ha partecipato ad un'unica edizione dei campionati del mondo, pi\u00f9 precisamente il FIFA Futsal World Championship 1989 nei Paesi Bassi dove \u00e8 uscita al primo turno. Nei trofei continentali d'Asia, la squadra saudita non si \u00e8 mai presentata ai nastri di partenza delle fasi finali, la partecipazione per la prima volta alle qualificazioni all'AFC Futsal Championship 2010 (girone A della Zona Ovest) non si \u00e8 concretizzata per il ritiro anticipato della squadra dalla competizione."}
{"id": "1425410", "revid": "150809", "url": "https://it.wikipedia.org/wiki?curid=1425410", "title": "Nazionale di calcio a 5 saudita", "text": ""}
{"id": "1425416", "revid": "767487", "url": "https://it.wikipedia.org/wiki?curid=1425416", "title": "Congresso di Troppau", "text": "Il congresso di Troppau si tenne tra il 23 ottobre e il 17 dicembre 1820 ad Opava, il cui nome tedesco \u00e8 Troppau.\nFu convocato da Metternich, che riun\u00ec le potenze della Santa Alleanza, in seguito ai moti insurrezionali napoletani avvenuti nel luglio dello stesso anno. Al congresso fu ribadito da Austria, Prussia e Russia il principio dell'intervento armato per ricondurre uno stato entro l'alleanza. Nella penisola italiana ci\u00f2 venne realizzato dall'esercito austriaco.\nIl congresso fu una conferenza della Quadruplice Alleanza (divenuta poi Quintuplice Alleanza), per discutere la maniera con cui reprimere la rivoluzione di Napoli del luglio 1820; nella conferenza il 19 novembre fu firmato il Protocollo di Troppau.\nIl congresso si riun\u00ec il 20 ottobre 1820 a Opava, agli ordini dello Zar Alessandro I di Russia. Alessandro e Francesco II d'Austria erano presenti di persona; il re Federico Guglielmo III di Prussia fu rappresentato dal principe ereditario (che divenne in seguito Federico Guglielmo IV). Le tre potenze orientali furono ulteriormente rappresentate dai loro ministri degli esteri: l'Austria dal principe Metternich, la Russia dal conte Giovanni Capodistria, la Prussia dal principe Hardenberg.\nLa Gran Bretagna obiett\u00f2, in principio, all'azione concordata contro i Liberali napoletani e non mand\u00f2 pertanto nessun plenipotenziario, venendo rappresentata dal visconte Castlereagh, suo ambasciatore a Vienna. Anche la Francia non diede pieni poteri ai suoi rappresentanti, anche se la sua politica era molto meno definita. Quindi, sin dal principio del congresso, era chiaro che stava crescendo una divisione tra i poteri occidentali e orientali.\nLa nota caratteristica di questo congresso fu la sua natura intima e informale; il fattore determinante al suo termine fu la scoperta da parte di Metternich di non dover pi\u00f9 temere nulla dal \"giacobinismo\" dell'imperatore Alessandro. In una conversazione informale durata tre ore presso la piccola locanda egli ud\u00ec la confessione e la promessa dello zar di fare ammenda: \"Aujourd'hui je deplore tout ce que j'ai dit et fait entre les annees 1814 et 1818 ... Dites-moi ce que vous voulez de moi. Je le ferai\": \"Oggi io deploro ogni cosa che ho detto e fatto negli anni tra il 1814 e il 1818... Ditemi cosa volete da me. Lo far\u00f2\".\nIl fallimento di Metternich nel convertire Castlereagh alla sua causa era ora di secondaria importanza; essendo le potenze \"libere\" in accordo tra loro, era sicuro ignorare le opinioni di Francia e Gran Bretagna, i cui governi, per quanta buona volont\u00e0 avessero, erano incatenati dall'avere forma costituzionale. In una serie di conferenze - nelle quali i rappresentanti di Francia e Gran Bretagna non furono ammessi, con la scusa che avevano soltanto il potere di \"riportare\", non di \"decidere\" - fu designato il famoso protocollo preliminare firmato da Austria, Russia e Prussia l'8 novembre.\nProtocollo di Troppau.\nLa dichiarazione principale del \"Protocollo di Troppau\" \u00e8 quella che segue:\n\"Gli stati, nei quali vi \u00e8 stato un cambio di governo a causa di rivoluzioni, il risultato delle quali minaccia altri stati, ipso facto cessano di essere membri dell'Alleanza Europea e rimangono esclusi da essa fino a che la situazione non d\u00e0 garanzie di ordine legale e stabilit\u00e0. Se, a causa di queste alterazioni, un pericolo immediato minaccia altri stati, le potenze li obbligano, usando mezzi pacifici o le armi, a riportare lo stato colpevole in seno alla Grande Alleanza.\"\nNessuno sforzo fu fatto dalle potenze per dare effetto immediato ai principi enunciati nel protocollo; e subito dopo che fu ufficialmente annunciato, le conferenze furono aggiornate. Fu deciso di riprenderle al Congresso di Lubiana nel gennaio seguente."}
{"id": "1425423", "revid": "287204", "url": "https://it.wikipedia.org/wiki?curid=1425423", "title": "Vittorio Staccione", "text": "Negli almanacchi sportivi viene riportato anche come \"Staccione I\", per distinguerlo dal fratello \"Eugenio Staccione II\", anch'egli calciatore.\nCarriera.\nPrimo periodo al Torino.\nLa famiglia di Vittorio abitava in viale Madonna di Campagna 4, in una piccola casa che oggi non esiste pi\u00f9, essendo stata distrutta durante i bombardamenti della seconda guerra mondiale. \nTifoso del Toro fin da bambino, inizia a giocare per strada, prendendo a calci un pallone di stracci, insieme al fratello minore Eugenio.\nScoperto nei campetti della periferia torinese, da Enrico Bachmann, capitano del Toro; inserito nelle giovanili granata nel '19; esordio nella massima divisione nazionale il 3 febbraio '24 (contro l'Hellas Verona) al fianco del coetaneo Antonio Janni (nel Toro dal '18 al '37)\n2 presenze nel Toro, nel campionato '23-'24.\nCremonese.\nL'obbligo di leva (\u00e8 chiamato a svolgere il servizio militare a Cremona) costringe il Torino a mandarlo in prestito alla Cremonese. Qui giocher\u00e0 la stagione '24-'25 con profitto: 25 presenze. \nCremona \u00e8 la citt\u00e0 di Roberto Farinacci, \"ras\" fascista; Staccione \u00e8 socialista. Staccione era talmente inviso al fascismo che nelle cronache sportive sul giornale \"Cremona Nuova\", al posto del suo nome veniva inserita una X. \nLe prestazioni in maglia grigiorossa convincono la societ\u00e0 granata a farlo rientrare a Torino.\nRitorno al Torino.\nNella prima stagione di ritorno al Toro, campionato '25-'26, colleziona 6 presenze.\nNon pu\u00f2 partecipare alla partita di inaugurazione dello stadio Filadelfia, il 17 ottobre 1926 contro la Fortitudo Roma, in quanto pochi giorni prima alcuni fascisti gli hanno rotto due costole. \nNel '26-'27 (Torino Campione d'Italia per la 1\u00aa volta - titolo poi revocato per il \"caso Allemandi\" -) conta 11 presenze su 28 partite. Il 20 marzo 1927 la sua ultima partita nel Toro, contro la Sampierdarenese, a Genova (nel contempo debutta il fratello Eugenio Staccione, portiere).\nFiorentina.\nNella stagione successiva Vittorio \u00e8 alla Fiorentina del Marchese Ridolfi, che ha evidenti ambizioni di serie A.\nNelle 4 stagioni successive, dal '27 al '31, colleziona ben 94 presenze nei viola, record per quei tempi; diviene un pilastro insostituibile del centrocampo, contribuendo in modo decisivo alla promozione, nel '30-'31, della Fiorentina in serie A.\nDurante la permanenza a Firenze Vittorio \u00e8 colpito da un gravissimo lutto familiare: durante il parto muoiono la moglie Giulia Vannetti e la figlioletta neonata, Maria Luisa. \nVittorio \u00e8 distrutto da questa tragedia e il suo rendimento sportivo, almeno in un primo momento, ne risente.\n\u00abMia madre - ha raccontato il nipote di Staccione, Federico Molinario - mi ha sempre detto che da allora si \u00e8 chiuso in s\u00e9 stesso, diventando ancora pi\u00f9 solitario e taciturno\u00bb.\nUltimi anni.\nPur essendo ancora un calciatore di alto livello, nel 1931 \u00e8 ceduto al Cosenza in terza serie. Qui gioca per i tre successivi campionati trovando come allenatore un vecchio compagno di squadra del Torino, Balacics.\nDopo un'ultima breve esperienza di gioco, come giocatore/allenatore, nel Savoia di Torre Annunziata (campionato di Prima Divisione '34-'35) torna a Torino e al suo lavoro di operaio alla FIAT.\nPolitica.\nFin da giovanissimo, alla passione per il calcio Vittorio Staccione unisce quella per la militanza politica, condotta dalla parte degli operai e degli sfruttati. Una scelta che in un periodo in cui la prepotenza del regime fascista non ammette opposizione, pagher\u00e0 molto cara.\n\u00abMio zio - ha dichiarato Federico Molinario - era una persona buona, riservata, dava poca confidenza. Fin da ragazzino aveva iniziato a frequentare i circoli socialisti torinesi, per quello \u00e8 sempre stato inviso al fascismo. Spesso veniva aggredito dagli squadristi; se tentava di difendersi veniva arrestato, con l\u2019accusa di resistenza. Ma non era un esagitato o un violento, anzi, aveva modi talmente gentili da apparire dimesso\u00bb.\nLasciato il calcio a soli 31 anni, inizia a lavorare in diverse fabbriche torinesi. Considerato dal regime un pericoloso antifascista, \u00e8 spesso arrestato dall'OVRA, la polizia segreta del regime. \nDopo lo scoppio della guerra \u00e8 sempre pi\u00f9 spesso tenuto sotto controllo; spesso viene arrestato, schedato, fotosegnalato dall\u2019Ovra. \nA condannarlo sar\u00e0 la sua partecipazione all\u2019organizzazione dello sciopero del 1\u00ba marzo '44 nelle fabbriche di Torino.\nIl 12 marzo viene arrestato dalla polizia di Madonna di Campagna, che lo cede alle SS. Pochi giorni prima era stato arrestato suo fratello Francesco. \n\u00abIl commissario di polizia cerc\u00f2 di salvarlo - racconta Federico Molinario -, gli spieg\u00f2 che doveva andare a lavorare in Germania, dove faceva molto freddo e gli disse di andare a casa e mettere in valigia abiti pesanti: gli stava offrendo la possibilit\u00e0 di fuggire, ma lui non lo fece. Torn\u00f2, con la valigia, consegnandosi ai tedeschi; qualche giorno dopo fu caricato su un treno. Questo dice tanto della natura di mio zio\u00bb.\nVittorio \u00e8 deportato il 16 marzo '44, sul convoglio ferroviario n. 34. Giunge a Mauthausen il 20 marzo e gli viene assegnato il numero di matricola 59160; categoria \"prigionieri politici\", con il \"triangolo rosso\" sul petto.\nI sopravvissuti di Mauthausen raccontano che ogni tanto riusciva a incontrare suo fratello Francesco, anche lui deportato a Mauthausen.\nIn prigionia Vittorio conosce Ferdinando Valletti, mediano del Milan e Carlo Castellani attaccante dell'Empoli.\nPer il loro passato sportivo vengono reclutati dalle SS per una partita di calcio. Alcuni sopravvissuti hanno raccontato di quando le SS, non avendo abbastanza calciatori in campo, chiamavano a giocare i prigionieri. Proprio l'immagine di Vittorio Staccione, ridotto in pelle e ossa, che entra in campo per l\u2019ultima volta, con la casacca a righe da detenuto, apre il libro \"Il mediano di Mauthausen\" del giornalista Francesco Veltri. \nUno dei tanti pestaggi subiti delle guardie del campo di Gusen, gli procura una profonda ferita alla gamba. Privato delle cure necessarie, muore di setticemia e gangrena il 16 marzo del 1945.\nSuo fratello Francesco lo segue nove giorni dopo, il 25 marzo.\nMemoria.\nIn memoria di Vittorio Staccione, il 16 giugno 2015, all'interno dello Stadio Giovanni Zini, di Cremona, \u00e8 stata dedicata una lapide in marmo, come simbolo di tutti quegli atleti che, nel corso della Seconda Guerra Mondiale, hanno pagato con la loro vita l'opposizione al regime fascista. A scolpire l\u2019immagine in bronzo (\"un pallone dietro a un filo spinato\") \u00e8 stato l\u2019artista Mario Coppetti, classe 1913: a 11 anni aveva visto giocare Staccione nella Cremonese, a 102 ha voluto rendere omaggio a un eroe della sua giovent\u00f9.\nIl 6 ottobre 2012 Vittorio Staccione \u00e8 stato inserito nella \"Hall Of Fame\" della Fiorentina come miglior giocatore viola tra gli anni '20 e '30.\nIl 22 gennaio 2019 \u00e8 stata posta in Via San Donato 27, a Torino (dove abitava al momento della deportazione), una pietra d'inciampo a lui dedicata, a perenne ricordo del suo sacrificio in nome della libert\u00e0.\nNel 2020 una pietra d\u2019inciampo \u00e8 posizionata anche in via Pianezza 10, dove abit\u00f2 il fratello Francesco.\nSempre nel 2020 l'Anpi della provincia di Cosenza ha premiato Francesco Veltri per aver ricordato la figura di Vittorio Staccione nel libro \"Il mediano di Mauthausen\"."}
{"id": "1425424", "revid": "48479", "url": "https://it.wikipedia.org/wiki?curid=1425424", "title": "California University", "text": ""}
{"id": "1425429", "revid": "1504506", "url": "https://it.wikipedia.org/wiki?curid=1425429", "title": "Marca Aleramica", "text": ""}
{"id": "1425432", "revid": "2034231", "url": "https://it.wikipedia.org/wiki?curid=1425432", "title": "Warner Tjardus Koiter", "text": "Professore di Meccanica Applicata alla Universit\u00e0 Tecnica di Delft (Paesi Bassi) dal 1949 al 1979, \u00e8 universalmente riconosciuto come il fondatare della moderna Teoria della stabilit\u00e0 delle strutture.\nNote biografiche e formazione.\nWarner Tjardus Koiter \u00e8 nato ad Amsterdam. Dopo la sua formazione primaria e secondaria nella cittadina di Stupfen, si iscrisse nel 1931 alla Universit\u00e0 Tecnica di Delft , laureandosi con onore in Ingegneria meccanica nel 1936.\nDopo la laurea, ha lavorato al Dutch National Aeronautical Research Institute (NLL) in Amsterdam sotto la guida di A. van der Neut, dove approfond\u00ec i suoi studi di meccanica applicata ed in modo particolare, sulle applicazione ingegneristiche in campo aeronautiche. Nel 1938, inizio a lavorare all'Ufficio Brevetti governativo e nel 1939, entr\u00f2 nel Government Civil Aviation Office.\nDurante la guerra, ha lavorato al NLL occupandosi liberamente dei temi di suo interesse. Queste ricerca lo portarono alla sua tesi di dottorato PhD, \"On the Stability of Elastic Equilibrium\", che complet\u00f2 gi\u00e0 nel 1942 ma che, rifiutandosi di graduarsi in una Universit\u00e0 sotto il controllo dell'occupazione nazista, accett\u00f2 di discutere a Delft solo nel novembre 1945; in tale lavoro ebbe come tutor B.C. Biezeno. La tesi fu scritta in olandese, in quanto le forze di occupazione tedesche consentivano solo tesi scritte in tedesco o olandese. Come conseguenza, il suo contenuto divenne noto alla comunit\u00e0 scientifica internazionale solo dopo la sua traduzione in inglese per la NASA, 15 anni pi\u00f9 tardi.\nNel 1949, fu nominato Professore di Meccanica Applicata in Delft, permanendo in tale carico fino al suo pensionamento nel 1979.\nContributi scientifici.\nKoiter \u00e8 noto principalmente per la sua teoria asintotica della stabilit\u00e0 iniziale di post-buckling. Altri importanti contributi sono nell'analisi lineare e nonlineare dei gusci sottili, nella teoria della plasticit\u00e0, della elasticit\u00e0, e negli aspetti matematici connessi. Uno dei suoi contributi come 'migliore' teoria lineare dei gusci sottili, ebbe l'appellativo 'All you need is Love'. Ha pubblicato circa 150 reports ed articoli.\nRiconoscimenti e onorificenze.\n\u00c8 stato premiato con la Von Karman medal dalla ASCE e con la Timoshenko Medal dalla ASME. Ha ottenuto il dottorato onorario dalle Universit\u00e0 di Leicester, Glasgow, Bochum, e Gand. \u00c8 stato membro della Royal Netherlands Academy of Sciences, della Royal Society, della National Academy of Engineering (NAE). Nel 1996, la American Society of Mechanical Engineers istitu\u00ec la Koiter medal per successi conseguiti nel campo della meccanica dei solidi, ed assegn\u00f2 a lui la prima nel 1997."}
{"id": "1425434", "revid": "248219", "url": "https://it.wikipedia.org/wiki?curid=1425434", "title": "Goniodoris crossei", "text": ""}
{"id": "1425435", "revid": "726373", "url": "https://it.wikipedia.org/wiki?curid=1425435", "title": "Viaggio fatale", "text": "Viaggio fatale \u00e8 il quarto libro di Kathy Reichs che racconta le avventure dell'antropologa forense Temperance Brennan, pubblicato in Italia da Rizzoli nel 2001. Il titolo originale \u00e8 \"Fatal voyage\" e la traduzione \u00e8 opera di Alessandra Emma Giagheddu.\nTrama.\nLa dottoressa Brennan sta per tenere una conferenza quando viene avvisata di un disastro aereo: il volo 228 della TransSouth esplode con 88 persone a bordo, la maggior parte membri di una squadra di calcio dell'universit\u00e0 della Georgia. Tempe, in quanto membro del DMORT, (Disaster Mortuary Operational Teams) speciale organismo che si occupa di esaminare le risultanze di una catastrofe, si reca sul posto per coordinare i primi soccorsi. Il compito dell'antropologa \u00e8 proprio quello di analizzare i reperti nell'obitorio provvisorio per ricostruire i corpi e dare loro degna sepoltura. Durante le analisi del DNA la Brennan scopre un piede umano che non appartiene ai passeggeri dell'aereo.\nPer scoprire la verit\u00e0, decide di intraprendere un'indagine privata e le viene in aiuto il detective canadese Andrew Ryan. Dopo alcune ricerche, si scopre che il piede apparteneva ad un uomo scomparso da qualche mese e che proveniva da un villino abbandonato. Con l'aiuto del cane del suo ex-marito, Boyd, Tempe trova altre vittime nei sotterranei di quella casa con le stesse strane incisioni al femore.\nGrazie alla sua determinazione, intuisce che i resti appartengono a persone uccise da un gruppo di cannibali, gli \"Hell Fire\" (letteralmente, Fiamme dell'Inferno), durante dei riti di \"iniziazione\". Alla fine, nonostante il tentativo di uccidere la dottoressa Brennan, lei riesce a far catturare gli assassini che vengono assicurati alla giustizia.\nNarrazione.\nIl romanzo \u00e8 narrato in prima persona dalla protagonista e vi \u00e8 un intreccio tra descrizioni scientifiche delle procedure utilizzate, la narrazione degli eventi, dei contesti e dei personaggi ed infine le sensazioni e le emozioni della dottoressa."}
{"id": "1425438", "revid": "508156", "url": "https://it.wikipedia.org/wiki?curid=1425438", "title": "Carlo Lombardo", "text": "Biografia.\nDiscendente da un'antica e nobile famiglia di Lucera poi trasferitasi a Napoli, era il secondogenito del Barone di San Chirico, Felice Lombardo, e di Luigia Malvezzi, nobile di Bologna. Aveva una sorella maggiore, Luisa. La passione per la musica lo convinse ad iscriversi al Conservatorio di San Pietro a Majella, dove si diplom\u00f2 nel 1887.\nIl suo debutto avvenne nello stesso anno in concomitanza con quello dell'amico Pietro Mascagni, assieme al quale venne scritturato dalla Compagnia di Luigi Maresca come direttore d'orchestra per una tourn\u00e9e in America latina. Mascagni, impegnato con la stesura di \"Cavalleria rusticana\", decise di non partecipare alla tourn\u00e9e, mentre Lombardo partecip\u00f2 alla serie di spettacoli all'estero.\nTornato in patria, nel 1889 si rec\u00f2 a Milano per incontrare i direttori delle principali case musicali. Raccontano i suoi biografi che una mattina, passando per le vie del centro, incontr\u00f2 Fracasso, altro ex studente del Conservatorio di Majella, a sua volta in partenza per l'America. Grazie a Fracasso, Lombardo ottenne un colloquio con il produttore teatrale D'Ormeville il quale gli offr\u00ec subito la direzione di tre rappresentazioni dell'opera verdiana \"La forza del destino\".\nL'operetta.\nL'avvicinamento di Lombardo all'operetta fu tutto sommato abbastanza casuale. Una sera l'agente teatrale Tavernari lo inform\u00f2 che la compagnia di operette di Maresca era alla ricerca di artisti d'opera per la rappresentazione dell'operetta \"Der Zigeunerbaron\" (\"Lo zingaro Barone\") di Johann Strauss.\nA Lombardo venne affidata la direzione della prima rappresentazione italiana dell'operetta, alla presenza dello stesso Strauss e il successo ottenuto lo spinse a dirigere e a comporre nuove operette.\nL'occasione per scrivere la prima si present\u00f2 a Lombardo quando Maresca gli fece leggere un libretto proponendogli di scriverne la musica. Lombardo si mise al lavoro e nel 1891 complet\u00f2 \"Un viaggio di piacere\" od \"Un treno di piacere\" con il libretto di Priamo Favi, operetta che sarebbe andata in scena al Teatro Gerbino di Torino ottenendo grandi consensi.\nLombardo si avvicin\u00f2 nel frattempo alla canzone napoletana con \"Matina Mati\"', musicata su versi di Salvatore di Giacomo e pubblicata dal \"Corriere di Napoli\" e poi da Casa Ricordi nel 1894. Di l\u00ec a poco Maresca gli present\u00f2 un secondo libretto e ancora una volta Lombardo si mise al lavoro. L'operetta s'intitolava \"I Coscritti\" e debutt\u00f2 al Teatro Alfieri (Torino) il 10 maggio 1892 e poi all'Arena Nazionale di Firenze nel marzo 1896. Sarebbe stata replicata in ottantacinque rappresentazioni al Teatro Quirino di Roma. Lombardo acquist\u00f2 i diritti dell'operetta, ne modific\u00f2 il copione e lo spartito e cambi\u00f2 il titolo in \"Accadde a mezzanotte\".\nDa questo momento firm\u00f2 le operette con il proprio nome o sotto lo pseudonimo di \"L\u00e9on Bard\" (come citazione dello stemma della famiglia Lombardo, appunto un leone), alternandolo a quello di \"Leblanc\".\nSempre nel 1896 concesse alla Compagnia Calligaris-Gravina una sua operetta in tre atti: \"La Milizia territoriale\" con il libretto di Luigi Maresca al Teatro Balbo di Torino.\nL'anno dopo nacque un'altra un'operetta fortunata: \"Le cinque parti del mondo\", con musica firmata con lo pseudonimo di Maestro Fernandez.\nNella Compagnia Maresca, dopo aver esordito come direttore d'orchestra, Lombardo divenne pure organizzatore, in quanto abilissimo nel mettere a fuoco idee ed iniziative. Infatti avrebbe fondato e diretto una propria compagnia, con suo fratello Costantino (Casoria 1882-Roma 1960) come direttore d'orchestra.\nDurante la Prima guerra mondiale, Lombardo part\u00ec per il fronte.\nLa conferma del valore di Lombardo sarebbe avvenuta nel 1915, quando nacque \"La Duchessa del Bal Tabarin\" derivata da \"Sua maest\u00e0 Mim\u00ec\" di Bruno Grainichstaedten. Lo stile piccante della storia e le melodie indovinate decretarono il destino di questa operetta. \nNel 1918 fond\u00f2 la Casa Editrice Musicale Carlo Lombardo con sede a Milano, seguita poi da altre due a Berlino ed a Parigi."}
{"id": "1425443", "revid": "287204", "url": "https://it.wikipedia.org/wiki?curid=1425443", "title": "Iowa (disambigua)", "text": "Iowa \u00e8 una nazione indiana da cui prende il nome l'omonimo stato degli Stati Uniti d'America. Compare in diversi contesti:"}
{"id": "1425444", "revid": "339392", "url": "https://it.wikipedia.org/wiki?curid=1425444", "title": "Raggruppamenti omogenei di diagnosi", "text": ""}
{"id": "1425448", "revid": "348618", "url": "https://it.wikipedia.org/wiki?curid=1425448", "title": "Borborigmo", "text": "Il borborigmo (dal greco \"\u03b2\u03bf\u03c1\u03b2\u03bf\u03c1\u03c5\u03b3\u03bc\u03cc\u03c2\"), nel campo medico, \u00e8 il movimento sordo del gas all'interno dell'intestino, sia degli animali sia degli umani.\nSi tratta di una serie di boati a livello gastrico, che a volte vengono uditi dagli individui.\nDiagnosi correlate.\nIn condizione di peristalsi, tali brontolii possono essere uditi mediante l'auscultazione dell'addome. "}
{"id": "1425450", "revid": "118897223", "url": "https://it.wikipedia.org/wiki?curid=1425450", "title": "Ballate irlandesi", "text": "Politiche.\nNota: \u00e8 qui riportata solo una piccola parte del vastissimo patrimonio di canzoni irlandesi, tradizionali e d'autore. Si tenga conto che una buona parte del patrimonio di canzoni tradizionali \u00e8 in lingua irlandese: tali canzoni non sono elencate.\nRibellione del 1798.\nCanzoni dalla Ribellione irlandese del 1798:\nNon politiche e d'Amore.\nNota: \u00e8 qui riportata solo una piccola parte del vastissimo patrimonio di canzoni irlandesi, tradizionali e d'autore. Si tenga conto che una buona parte del patrimonio di canzoni tradizionali \u00e8 in lingua irlandese: tali canzoni non sono elencate."}
{"id": "1425451", "revid": "767487", "url": "https://it.wikipedia.org/wiki?curid=1425451", "title": "Eugenio Staccione", "text": "Negli almanacchi sportivi viene anche riportato come \"Staccione II\", per distinguerlo dal fratello Vittorio Staccione (I) anche lui calciatore nel Torino, oppure erroneamente solo come \"Staccione Andrea\", dal suo soprannome.\nCarriera.\nVenne scoperto nel 1921 da Enrico Bachmann, capitano del antecedente la prima guerra mondiale, nelle formazioni giovanili della periferia torinese. Fu quindi inserito nel 1922 nelle giovanili granata come portiere, assieme al fratello maggiore Vittorio.\nEsord\u00ec nel massimo campionato italiano di calcio a Genova, diciassettenne, difendendo la porta del Torino contro la , il 20 marzo 1927, in concomitanza dell'ultima partita in granata del fratello Vittorio. Con 2 presenze partecip\u00f2 alla vittoria del primo titolo nazionale del Torino, nella stagione 1926-1927 (poi revocato).\nL'anno dopo, durante il servizio militare nel Genio Ferrovieri, fu ceduto in prestito al dove rimase per due stagioni dal 1927 al 1929, con 37 presenze da titolare, e contribuendo alla permanenza dei nerostellati nella neonata Serie A. Rientrato nei ranghi della squadra granata, torn\u00f2 a essere il secondo portiere alle spalle di Vincenzo Bosia, collezionando 12 presenze nelle due stagioni successive, 1929-1930 e 1930-1931.\nL'acquisto da parte del Torino di Giuseppe Maina diminu\u00ec le sue possibilit\u00e0 di giocare, sicch\u00e9 Staccione venne ceduto al , nel campionato di Prima Divisione, dove con la squadra siciliana conquist\u00f2 immediatamente la promozione in Serie B. Rimase con i giallorossi per tre stagioni, collezionando 64 presenze dal 1931 al 1934.\nTornato a Torino, stavolta sponda , gioc\u00f2 come vice di Cesare Valinasso per tre stagioni, dal 1934-1935 al 1936-1937: come portiere di riserva non riusc\u00ec mai a scendere in campo, ma conquist\u00f2 nel 1935 il suo secondo titolo italiano, l'ultimo del \"Quinquennio d'oro\" bianconero. Nelle successive tre stagioni, dal 1937-1938 al 1939-1940, termin\u00f2 la sua carriera calcistica in Serie C con l', con 32 presenze.\nDopo il ritiro.\nRimasto nell'ambiente calcistico torinese, pur lavorando come operaio alla FIAT Grandi Motori Navali di Torino, allen\u00f2 la squadra del \"Parco Sparta\" di Torino per alcuni anni, e immediatamente dopo la tragedia di Superga del 4 maggio 1949 venne chiamato da Mario Sperone, come rappresentante della societ\u00e0, per ricevere i giocatori del in arrivo dall'Argentina per la partita amichevole contro il \"Torino Simbolo\". "}
{"id": "1425454", "revid": "119296633", "url": "https://it.wikipedia.org/wiki?curid=1425454", "title": "Teatro Gioiello", "text": "Il teatro Gioiello \u00e8 un teatro torinese, nel quartiere della Crocetta, attualmente gestito dalla Compagnia Torino Spettacoli.\nStoria.\nCostruito ad uso cinematografo nel 1913 su progetto dell'ingegner Pier Giuseppe Mazzarelli in zona Crocetta a Torino, il teatro apr\u00ec i battenti con il nome di \"Stadium\".\nPreso in gestione da Maria Tedeschi Monchietti, cambi\u00f2 la denominazione in \"Cinema Italiano\", provvista dell'innovativo \"Movietone\".\nFunzion\u00f2 da cinematografo anche negli anni successivi e fino al 1962 quando, in un pi\u00f9 ampio progetto di rifacimento delle strutture urbane del quartiere, lo stabile venne ristrutturato su progetto del geometra Amos Donisotti per ordine del proprietario, l'avvocato Diego Goglio, che lo aveva rilevato in eredit\u00e0 nel 1947.\nFino agli anni novanta del XX secolo il cinematografo ademp\u00ec alle sue funzioni, cambiando destinazione d'uso nel 2000, quando la compagnia Torino Spettacoli ne assunse la gestione trasformandolo in teatro."}
{"id": "1425458", "revid": "729019", "url": "https://it.wikipedia.org/wiki?curid=1425458", "title": "Caustificazione", "text": "La caustificazione \u00e8 il processo per cui viene trasformato, per mezzo dell'idrossido di calcio, un carbonato di un metallo alcalino nel rispettivo idrossido.\nL'equazione chimica che rappresenta il processo \u00e8 la seguente:\nin cui M \u00e8 un qualsiasi metallo alcalino.\nCome si pu\u00f2 notare, l'idrossido di calcio viene trasformato in carbonato, mentre il carbonato del metallo alcalino in un idrossido.\nIl carbonato di calcio, quasi insolubile, precipita sul fondo, mentre l'idrossido rimane in soluzione."}
{"id": "1425461", "revid": "78273", "url": "https://it.wikipedia.org/wiki?curid=1425461", "title": "Galleria nazionale d'arte moderna", "text": ""}
{"id": "1425463", "revid": "33689", "url": "https://it.wikipedia.org/wiki?curid=1425463", "title": "William Taynton", "text": ""}
{"id": "1425464", "revid": "716642", "url": "https://it.wikipedia.org/wiki?curid=1425464", "title": "Idrottsklubben Sleipner", "text": "L'Idrottsklubben Sleipner, meglio noto come IK Sleipner, \u00e8 una societ\u00e0 calcistica svedese con sede nella citt\u00e0 di Norrk\u00f6ping. Il club venne fondato il 27 aprile 1903, prendendo a spunto il nome del cavallo di Odino, Sleipnir.\nDurante gli albori del calcio in Svezia, fu tra i principali club del Paese, raggiungendo le finali dello \"Svenska M\u00e4sterskapet\" nel 1920 e nel 1921, e il secondo posto nella stagione 1936-1937. L'anno successivo vinse il suo unico trofeo: l'Allsvenskan 1937-1938. Nel 1941 ha inoltre raggiunto la finale, persa contro l'Helsingborgs IF, della Svenska Cupen.\nDa allora il club ha perso via via di importanza, a favore dell'altra squadra cittadina, l'IFK Norrk\u00f6ping.\nIl Norrk\u00f6pings Idrottspark, che ospita le partite interne, ha una capacit\u00e0 di 19.414 spettatori.\nNils Liedholm inizi\u00f2 la sua promettente carriera calcistica in questa squadra."}
{"id": "1425466", "revid": "110157", "url": "https://it.wikipedia.org/wiki?curid=1425466", "title": "Governatorato di Ismailia", "text": "Il governatorato di Ismailia (arabo: \u0645\u062d\u0627\u0641\u0638\u0629 \u0627\u0644\u0625\u0633\u0645\u0627\u0639\u064a\u0644 , \"Muh\u0101fa\u1e93at al-Ism\u0101\u02bf\u012bliyya\") \u00e8 un governatorato dell'Egitto. Prende il nome dal suo capoluogo, Ismailia. Si trova a nord-est della capitale Il Cairo.\nIl governatorato \u00e8 posto lungo la parte nord del Canale di Suez, su entrambe le sponde del canale, anche se maggiormente si sviluppa sulla riva occidentale; a nord si affaccia sul Mediterraneo e a sud arriva a comprendere i Laghi Amari.\nOltre al capoluogo, nel governatorato vi sono altre importanti citt\u00e0, fra cui F\u00e2yid, al-Kibrit e al-Qantara."}
{"id": "1425467", "revid": "25624", "url": "https://it.wikipedia.org/wiki?curid=1425467", "title": "Pesce osseo", "text": ""}
{"id": "1425468", "revid": "25624", "url": "https://it.wikipedia.org/wiki?curid=1425468", "title": "Pesce cartilagineo", "text": ""}
{"id": "1425486", "revid": "64525", "url": "https://it.wikipedia.org/wiki?curid=1425486", "title": "Metallo alcalino", "text": ""}
{"id": "1425487", "revid": "1573940", "url": "https://it.wikipedia.org/wiki?curid=1425487", "title": "Lophodoris danielsseni", "text": "Lophodoris danielsseni () \u00e8 un mollusco nudibranchio della famiglia Goniodorididae.\nL'epiteto specifico \u00e8 un omaggio allo zoologo norvegese Daniel Cornelius Danielssen (1815 - 1894).\nDistribuzione e habitat.\nRinvenuta presso le coste della Norvegia a non pi\u00f9 di 100 metri di profondit\u00e0."}
{"id": "1425488", "revid": "175558", "url": "https://it.wikipedia.org/wiki?curid=1425488", "title": "Long-caina-acil-CoA deidrogenasi", "text": ""}
{"id": "1425491", "revid": "2080212", "url": "https://it.wikipedia.org/wiki?curid=1425491", "title": "Ammonio", "text": "Il catione ammonio \u00e8 uno ione poliatomico caricato positivamente, di formula chimica NH4+ dispari, risultato di una protonazione dell'ammoniaca.\nL'atomo di azoto ha ibridazione \"sp\"3 e si trova al centro di un tetraedro regolare i cui vertici sono occupati dagli atomi di idrogeno. Esperimenti di tracciatura con il trizio hanno dimostrato che i quattro atomi di idrogeno sono equivalenti, ovvero che nella reazione inversa che ripristina l'ammoniaca uno qualsiasi dei quattro idrogeni pu\u00f2 essere ceduto, non necessariamente quello proveniente dall'acido.\nAmmonio e amminioni sono nomi comuni per ammine sostituite caricate positivamente (es. protonate) e per cationi ammonio quaternari N+R4, dove uno o pi\u00f9 atomi di idrogeno sono rimpiazzati da radicali organici (simbolizzati dalla lettera R).\nL'azoto caricato positivamente anzich\u00e9 formare tre legami covalenti, come nell'ammoniaca, ne forma quattro. Questa reazione chimica \u00e8 reversibile. Lo ione ammonio funge da acido debole nel senso che pu\u00f2 protonare una base pi\u00f9 forte utilizzando uno dei quattro atomi di idrogeno e riconvertendosi in ammoniaca. Questo si traduce nel fatto che lo ione ammonio \u00e8 l'acido coniugato della base ammoniaca. In una soluzione, il grado in cui dall'ammoniaca si former\u00e0 lo ione ammonio dipende dal pH della stessa.\nRicerca dello ione ammonio.\nPer il riconoscimento dello ione ammonio, in un dato miscuglio dalla composizione incognita, \u00e8 necessario trattare la sostanza originale con una piccola quantit\u00e0 di NaOH o KOH in una provetta da laboratorio e riscaldarla a bagnomaria per ottenere la seguente reazione:\nLo ione ammonio presente in soluzione viene deprotonato dall'ambiente basico e si sviluppano vapori di ammoniaca rilevabili con cartina indicatrice universale del pH che assumer\u00e0 una colorazione giallo-verde (la cartina dovr\u00e0 essere precedentemente umidificata e posizionata all'imboccatura della provetta).\nAltrimenti si pu\u00f2 ricercare lo ione ammonio, in un dato miscuglio dalla composizione incognita, trattando la sostanza con 2-3 mL di NaOH in un vetrino ad orologio. In un secondo vetrino occorre posizionare la cartina indicatrice universale del pH, e successivamente usare quest'ultimo per coprire il primo (il quale ha all'interno la sostanza con NaOH). Nel giro di 30 secondi si avr\u00e0 una colorazione blu della cartina indicatore, che confermer\u00e0 la presenza dello ione ammonio.\nNH4Cl + NaOH \u21c4 NH4OH + NaCl\nNH4OH \u2014&lt;ins&gt;\u0394&lt;/ins&gt;\u2192 NH3\u2191 + H2O\nCationi organici dell'ammonio.\nI cationi organici dell'ammonio sono specie ioniche di formula generale RR'R\"R\"'N+ (o pi\u00f9 semplicemente R4N+) derivati dalla sostituzione di uno o pi\u00f9 idrogeni dello ione ammonio NH4+ con dei radicali organici. A seconda del grado si sostituzione le forme ioniche si distinguono in primaria, secondaria, terziaria e quaternaria, analogamente alle ammine.\nAmmonio primario.\nGli ammonii primari sono ioni monosostituiti di formula RNH3+. Rappresentano gli acidi forti coniugati delle ammine primarie con le quali si trovano in equilibrio in ambiente acquoso\nAmmonio secondario.\nGli ammonii secondari sono ioni disostituiti di formula RR'NH2+ (oppure R2NH2+) in equilibrio in ambiente acquoso con le ammine secondarie di cui rappresentano gli acidi forti coniugati\nAmmonio terziario.\nGli ammonii terziari sono ioni trisostituiti di formula RR'R\"NH+ (oppure R3NH+) in equilibrio con le ammine terziarie di cui rappresentano gli acidi forti coniugati\nI cationi di ammonio terziario in acqua hanno una maggiore stabilit\u00e0 degli ammonii primari e secondari, fattore questo che comporta anche un minor carattere acido rispetto ai cationi mono e disostituiti. Tali caratteristiche fanno s\u00ec che gli ammonii terziari possano essere facilmente salificati, in genere con degli acidi alogenidrici, e quindi stabilizzati in forma solida cristallina; un esempio degno di nota sono i cloridrati delle ammine terziarie di formula generale R3NH+Cl\u2212, sali spesso utilizzati a scopo terapeutico (ad esempio molti anestetici locali vengono somministrati sotto forma di cloridrato).\nAmmonio quaternario.\nGli ammonii quaternari sono ioni tetrasostituiti di formula R4N+. In ambiente acquoso sono stabili e non danno reazioni di dissociazione, mantenendo quindi una carica positiva netta dislocata sull'atomo di azoto. Anche i sali degli ammonii quaternari, come i terziari, possono avere utilizzi terapeutici (principalmente come farmaci colinergici). I Sali di ammonio quaternario inoltre, se opportunamente sostituiti, si comportano da tensioattivi e hanno propriet\u00e0 battericida."}
{"id": "1425496", "revid": "1610933", "url": "https://it.wikipedia.org/wiki?curid=1425496", "title": "Alzavola del Baikal", "text": ""}
{"id": "1425507", "revid": "113161451", "url": "https://it.wikipedia.org/wiki?curid=1425507", "title": "360 flip", "text": "Il 360 flip \u00e8 un famoso \"skateboarding trick\" che consiste in una rotazione della tavola di 360 gradi lateralmente in contemporanea ad una di 360 gradi sul suo asse centrale. Il nome indica che \u00e8 composto da queste due rotazioni, chiamate rispettivamente \"360\" e \"flip\".\nInventato dallo skater professionista Rodney Mullen nel 1979, pu\u00f2 essere chiamato con diversi nomi, oltre al pi\u00f9 comune \u00ab360 flip\u00bb con cui \u00e8 solitamente conosciuto: \"360 Varial Kickflip, 360 Flip, 3-6 Flip, 3 Flip, Tr\u00e9 Flip, Trey/Tray Flip\" o \"3-0 flip\". Questo trick combina il \"BS 360 Pop Shove-It\" e il \"Kickflip\", ed ha una difficolt\u00e0 compresa tra i livelli intermedio e professionale: non \u00e8 raro vederlo comparire nei video sullo skateboard, dove viene spesso usato per superare scalinate o gap.\nL'opposto del 360 flip \u00e8 il laser flip, o \"360 Heelflip\". Il 360 flip non dev'essere inoltre confuso con il 360 Kickflip, in avanti o all'indietro (frontside o backside), il quale \u00e8 composto da una rotazione del corpo di 360 gradi + un kickflip (mentre nel 360 flip gira solamente la tavola e il corpo rimane fermo).\nPer eseguire un 360 flip, lo skater deve posizionare il piede posteriore sulla coda (\"tail\") dello skateboard in modo da lasciar sporgere le dita, ed il piede anteriore in varie posizioni, a seconda di come ci si trova pi\u00f9 comodamente. A questo punto, lo skater deve compiere un movimento scavante sul tail con il piede posteriore, facendo ruotare lo skateboard di 360 gradi, e nello stesso istante deve usare il piede anteriore per fare un kickflip con la tavola.\nEsistono poi, anche delle varianti di questo trick, come il fakie 360 flip, nollie 360 flip, lo switch 360 flip e il mother flip, dove il corpo svolge una rotazione di 360 gradi nella direzione opposta a quella della tavola"}
{"id": "1425511", "revid": "12042093", "url": "https://it.wikipedia.org/wiki?curid=1425511", "title": "Ni\u017eny Novgorod", "text": ""}
{"id": "1425516", "revid": "56378", "url": "https://it.wikipedia.org/wiki?curid=1425516", "title": "Alif wasla", "text": ""}
{"id": "1425518", "revid": "81195", "url": "https://it.wikipedia.org/wiki?curid=1425518", "title": "Botox", "text": ""}
{"id": "1425523", "revid": "729019", "url": "https://it.wikipedia.org/wiki?curid=1425523", "title": "Ra\u00fal Isa\u00edas Baduel", "text": "Generale in Capo dell'Esercito del Venezuela fino al luglio 2007, era nativo del Gu\u00e1rico. Il suo diniego ad accettare il colpo di stato dell'11 aprile 2002, operato da Carmona Estanga contro il presidente Hugo Ch\u00e1vez, eletto da pochi anni, permette il ritorno al potere dello stesso. Nel 2006 viene nominato ministro per il \"Poder Popular para la Defensa\". Nel 2007, entra in forte disaccordo con Ch\u00e1vez, per la questione riguardante alcuni articoli proposti per la seconda nuova costituzione venezuelana, che tra i vari arbitrii, consentono tra l'altro la rielezione indefinita del Presidente della Repubblica, per periodi di sette anni.\nBiografia.\nGiuramento \"Bolivariano\".\nRiceve il titolo di istruzione superiore \"Licenciado en Ciencias y Artes Militares\" nel corso dedicato al \"General de Brigada Francisco Caraba\u00f1o\", nell'anno 1976, con il numero 11 nello stato di merito (su 84 graduati). Il 17 dicembre del 1982 \u00e8 uno dei quattro fondatori del Movimiento Bolivariano Revolucionario, facendo \"giuramento bolivariano\" (nello stesso stile di Sim\u00f3n Bol\u00edvar a Monte Sacro in Roma, ma sotto lo storico albero del Venezuela, il Sam\u00e1n de G\u00fcere) assieme all'attuale Presidente venezuelano Hugo Ch\u00e1vez, a Jes\u00fas Urdaneta ed a Felipe Acosta Carl\u00e9s.\nOpposizione ai colpi di stato.\nRipetutamente ha manifestato la contrariet\u00e0 ad atti di interruzione violenta del risultato della volont\u00e0 popolare, opponendosi alla destituzione di qualsiasi presidente nominato da elezioni democratiche. Si oppone ad appoggiare l'insurrezione popolare (il \"Caracazo\") del 27 febbraio 1992 (in parte spontanea ed in parte organizzata da partiti di sinistra e comunisti vicini a Ch\u00e1vez), e non prende parte (sebbene gli fosse stato chiesto di partecipare) ai due falliti colpi di stato contro il presidente Carlos Andr\u00e9s P\u00e9rez del 4 febbraio e del 27 novembre del 1992, affermando apertamente di essere totalmente contrario ai colpi di stato, per questa ragione, bench\u00e9 compagno di giuramento di Ch\u00e1vez, assume un ruolo marginale, mantenendosi comunque nell'ambito dei rivoluzionari chavisti, e vivendo in clandestinit\u00e0.\nNominato Comandante dell'Esercito Venezuelano.\nAssume il ruolo di Comandante del Ej\u00e9rcito de Venezuela, durante il governo del Presidente Hugo Rafael Ch\u00e1vez Fr\u00edas, dopo la sua vittoria per maggioranza assoluta in elezioni universali, dirette e segrete, riconosciute da osservatori stranieri qualificati come totalmente democratiche.\nNel 2002 stronca il golpe di Pedro Carmona.\nDirige come comandante della \"Brigada de Paracaidistas del Ej\u00e9rcito\" l'operazione \"Rescate de la Dignidad\", che permette il salvataggio ed il ritorno al potere del presidente Hugo Ch\u00e1vez durante il colpo di stato dell'11 aprile del 2002, quando il civile Pedro Carmona Estanga, appoggiato da militari di destra, assume il potere in Venezuela per 48 ore (11-13 aprile). Il golpe fallisce anche per l'atteggiamento autoritario dell'economista Carmona, che voleva sciogliere ed assumere in s\u00e9, tutti i poteri locali e regionali del Venezuela, molto spesso in mano ad oppositori a Ch\u00e1vez eletti democraticamente.\nViene nominato \"Comandante General del Ej\u00e9rcito\" dal gennaio del 2004 fino a luglio 2006.\nIl 24 giugno 2006 mentre avveniva la parata nella 185\u00aa commemorazione della Batalla de Carabobo che liber\u00f2 il Venezuela dal dominio spagnolo, il Generale di divisione Ra\u00fal Isa\u00edas Baduel \u00e8 asceso al rango di Generale in capo ed \u00e8 nominato Ministro della Difesa del governo della Repubblica Bolivariana del Venezuela.\nContrario alla Nuova Costituzione del 2007.\nIl 5 novembre del 2007, manifesta alla stampa e televisioni riunite del Venezuela, la sua opposizione verso la nuova riforma costituzionale, ed invia un messaggio radiotelevisivo al popolo del Venezuela, istigandolo ad opporsi a quella che definisce una truffa. Nonostante abbia sostenuto e continui a difendere la costituzione chavista dell'anno 1999, chiede al popolo venezuelano di non farsi sottomettere dall'una volta strisciante ma ormai lampante autoritarismo.\nAccuse di corruzione e arresto nel 2009.\nNell'ottobre del 2008 Baduel venne interrogato riguardo al sospetto di malversazioni di fondi governativi e supposto arricchimento illecito, avvenuti negli anni 2006/7, durante il suo mandato come Ministro della Difesa, in particolare gli veniva contestata la scomparsa di 31 milioni di VEF (14,4 milioni di dollari) dal bilancio del Ministero della Difesa.\nIl 2 aprile del 2009, dopo essersi rifiutato di comparire davanti alla corte, l'ex-Ministro della Difesa, Raul Baduel, viene arrestato nella citt\u00e0 di Maracay di fronte alla sua casa da agenti della direzione di intelligenza militare \"DIM\" e viene messo in stato detentivo su ordini della \"Fiscal\u00eda de la Rep\u00fablica\", in quanto accusato di essere stato corrotto da un gruppo di venezuelani all'estero che gli avevano affidato la missione di organizzare un golpe militare contro il Presidente Ch\u00e1vez. Durante l'arresto Baduel proclama \"El m\u00edo no es un caso jur\u00eddico sino pol\u00edtico\" (\"Il mio non \u00e8 un caso giuridico ma politico\").\nCarcere e decesso.\nIl 7 maggio 2010 \u00e8 stato condannato a quasi otto anni di carcere, con l'accusa di appropriazione indebita di 30 milioni di bolivar e 3,9 milioni di dollari durante il suo mandato di ministro. Baduel ha accusato i ministri che lo hanno preceduto e gli sono succeduti gestendo questo denaro, assicurando che il motivo della sua prigionia era nel fatto di opporsi a Ch\u00e1vez; ha dichiarato: \"Sono un prigioniero di Hugo Ch\u00e1vez\".\nInoltre, \u00e8 stato interdetto dal ricoprire cariche pubbliche fino alla fine della sua condanna.\nIl 12 agosto 2015 \u00e8 stato rilasciato dalla prigione di Ramo Verde, nello stato di Miranda, con la condizionale. Il 12 gennaio 2017 \u00e8 stato nuovamente incarcerato per violazione della libert\u00e0 vigilata e, sebbene la sua condanna fosse decorsa nel marzo 2017, \u00e8 stato successivamente accusato di nuovi crimini contro l'indipendenza e l'integrit\u00e0 della nazione\nIl 28 febbraio 2018, il generale Baduel \u00e8 stato retrocesso e licenziato dalle forze armate nazionali con decreto presidenziale insieme ad altri 13 alti ufficiali.\nI parenti del generale Baduel hanno denunciato che \u00e8 detenuto senza mandato e senza ricevere visite di alcun genere, in una serie di celle di isolamento nei sotterranei della sede della polizia politica in Plaza Venezuela, a Caracas, conosciuta come \"La Tumba\".\nIl 3 giugno 2018 suo figlio Ra\u00fal Emilio Baduel \u00e8 stato scarcerato, nell'ambito di una serie di misure adottate dal governo nazionale stabilite in tavoli negoziali con i sostenitori dell'opposizione chiamati \"Commissione verit\u00e0, giustizia e pace\".\nBaduel \u00e8 stato trasferito nel carcere di massima sicurezza di Fuerte Tiuna nel giugno 2019.\nIl 4 maggio 2020, durante l'operazione Gede\u00f3n, Adolfo Baduel, un altro figlio del generale Ra\u00fal Isa\u00edas Baduel, \u00e8 stato catturato con l'accusa di cospirazione, tradimento, traffico illecito di armi da guerra, terrorismo, tentato omicidio e associazione a delinquere.\nIl 12 ottobre 2021 il procuratore generale nominato da Nicol\u00e1s Maduro, Tarek William Saab, ha riferito della morte di Baduel presumibilmente a causa di un arresto cardiorespiratorio causato da Covid-19."}
{"id": "1425524", "revid": "1447618", "url": "https://it.wikipedia.org/wiki?curid=1425524", "title": "Arcadia (astronave)", "text": "LArcadia \u00e8 l'astronave di Capitan Harlock, il protagonista di diversi anime e manga di ambientazione fantascientifica creati da Leiji Matsumoto.\nCaratterizzazione.\nNella saga di Capitan Harlock, l'Arcadia \u00e8 la nave stellare pi\u00f9 potente dell'universo, tecnologicamente superiore a tutte le altre del suo tempo. Essa diviene lo strumento con il quale difendere i suoi ideali. L'Arcadia viene considerata dall'autore Matsumoto come un vero e proprio personaggio che spesso gioca un ruolo da protagonista ma \u00e8 comunque anche un luogo, una fortezza inespugnabile, simbolo di libert\u00e0 e indipendenza.\nEsiste in due diverse versioni, ognuna con un'origine differente proveniente da diverse serie. Progettata e costruita dal genio dell'ingegneria Tochiro Oyama, grande amico di Harlock, nella serie classica \"Capitan Harlock\" del 1978 ha la prua affusolata e molte decorazioni come un antico veliero. Nell'anime si vede la sua costruzione sul pianeta Hong Melder (Heavy Meldar nella serie in giapponese) attraverso un flashback del capitano.\nNella seconda serie \"\" (1982-1983), e nel lungometraggio \"L'Arcadia della mia giovinezza\", concepiti come \"prequel\" della serie precedente, la nave appare con un grande teschio e le tibie incrociate in rilievo sulla prua piatta, dall'aspetto pi\u00f9 militare. Sempre costruita da Tochiro, questa volta per\u00f2 sulla Terra, proprio sotto il quartier generale dei nemici Umanoidi di Illumidus.\nQuest'ultimo modello fu poi utilizzato in \"Capitan Harlock SSX: rotta verso l'infinito\" e nelle altre serie successive come in \"Harlock Saga - L'anello dei Nibelunghi\" (1999), in un cameo nel film \"Fire Force DNA Sights 999.9\" (1998, pubblicato nel 2003) e in \"Space Pirate Captain Herlock - The Endless Odyssey\" (2002). In quest'ultima opera appare anche della prima serie ma solo in alcuni flashback, cosa che ha spinto molti appassionati a ritenere che la Verde sia addirittura l'evoluzione della Blu, anche se questo contrasta con l'ordine cronologico delle serie animate.\nNella serie \"Cosmowarrior Zero\" (2001), in cui l'Arcadia fa la sua comparsa con un ruolo secondario, torna il primo modello ma di color verde anzich\u00e9 blu, quasi priva di decorazioni e pi\u00f9 militarizzata. Viene chiamata \"Death Shadow\" e tra le righe si intuisce che Tochiro sta portando avanti la costruzione della ben pi\u00f9 potente Arcadia. Tuttavia, non esistendo all'interno delle numerose serie che riguardano Capitan Harlock un preciso accenno alla cronologia degli eventi, le due navi vengono considerate generalmente come due diverse forme di un unico personaggio.\nNel Manga \"Capitan Harlock : Dimension Voyage\" scritto da L.Matsumoto ,nel volume 5 all'inizio del capitolo 21 \"La base su Venere\" viene realizzata da Yattaran una nuova Arcadia denominata \"Terza Nave\" \u00e8 un' evoluzione della verde. Si differenzia da questa in quanto possiede tre centrali di tiro su tre torrette sul ponte di coperta ( L'arcadia verde ne possiede due ), ha i motori carenati a forma conica pi\u00f9 potenti ed \u00e8 completamente nera, di questa versione esiste il modello in kit Hasegawa denominato Third Ship \"terza nave\" numero 64709 del 2014 in scala 1:1500.\nTutte le versioni inglobano nel loro disegno caratteristiche di navi del passato, come la poppa, che ricorda quella degli antichi galeoni o come i cannoni e l'alta torre di controllo, che ricordano quelli delle navi corazzate della Seconda Guerra Mondiale. Su entrambe sventola il Jolly Roger come da tradizione pirata. A parte l'effetto visivo, le caratteristiche tecniche di queste astronavi non emergono in maniera netta e descrittiva, soprattutto nella prima serie nella quale sono molto trascurate, contrastanti e ambigue. Questo accade perch\u00e9 l'autore racconta dei personaggi attraverso un forte simbolismo e non \u00e8 interessato agli aspetti scientifici che sono invece il cardine della moderna fantascienza.\nLunghe circa 400 metri sono spinte da due enormi propulsori posti sotto il castello di poppa ma di tipologia incerta, anche se in alcuni casi vengono definiti motori atomici. Inoltre, almeno l'Arcadia \"Verde\", \u00e8 fornita di una sorta di sistema di navigazione \"extradimensionale\" che permette i viaggi a lunga distanza nell'universo.\nL'armamento principale \u00e8 composto da torrette trinate , ogni torretta possiede tre distinti cannoni indipendenti nel movimento verticale, dette anche Bocche da Fuoco. Spesso sono chiamati anche cannoni Pulsar, emettono fasci di energia rossa simile al laser ma il loro funzionamento \u00e8 incerto. L'Arcadia Verde ne possiede due sul ponte di coperta e una nella parte inferiore mentre l'Arcadia Blu ha solo le due Torrette superiori. L'arma secondaria \u00e8 rappresentata da una sorta di lanciamissili con molte feritoie, posta in entrambi i casi alla base della torre di controllo. Emette fasci energetici simili a quelli dei cannoni ma molto pi\u00f9 concentrati e veloci.\nSono presenti, inoltre, tubi lancia missili ben visibili nell'Arcadia Verde ai lati della prua, simili ai lancia siluri dei sottomarini, tre per lato. Per l'Arcadia Blu si presentano come una serie di portelli sulla fiancata, simili a quelli dei galeoni, almeno quattro per lato e possono sparare missili di vario genere; tali portelli sono presenti anche nell'Arcadia Verde ma non vengono utilizzati e non \u00e8 certo che siano dei lanciamissili.\nIn caso di guasto al sistema di puntamento \u00e8 possibile azionare le armi a mano puntando a vista dall'apposita cabina posta, in entrambe le astronavi, nel punto pi\u00f9 alto della torre di controllo. Ricorda quasi le piattaforme di vedetta sugli alberi dei galeoni. Inoltre i pirati non temono di speronare gli avversari. A tale scopo l'Arcadia Blu \u00e8 fornita di un gigantesco rostro a forma di lama di coltello ricurva e affilata che, all'occorrenza, viene fatto fuoriuscire dalla prua e con il quale \u00e8 possibile perforare a fondo gli scafi nemici e squarciarli. L'Arcadia verde non \u00e8 da meno in questa manovra, pur essendo priva del rostro, colpisce con la dura costolatura della sua prua, fornita dall'enorme spessore del teschio in rilievo.\nNella serie \"The Endless Odyssey\" anche l'Arcadia Verde appare dotata di un rostro estraibile, a forma di lama di coltello da caccia (che meglio si sposa con la linea pi\u00f9 militaresca della nave). Questo particolare sembra rimarcare la volont\u00e0 dell'autore di annullare le differenze tra le due astronavi per assecondare il concetto che esista un'unica Arcadia.\nPer entrare nelle navi abbordate, i pirati usano degli appositi cordoni ombelicali formati da capsule, entro cui prendono posto i passeggeri, collegate all'Arcadia tramite tubi flessibili. Le capsule vengono sparate verso lo scafo nemico ed essendo dotate di una punta molto resistente, lo penetrano e successivamente si aprono lasciando uscire i passeggeri. Una volta rientrati le capsule vengono ritirate sull'Arcadia tramite i tubi flessibili.\nGli ambienti interni dell'Arcadia sono in genere molto ampi, a partire dal grande Hangar in cui trovano posto i caccia spaziali Space Wolf (Lupi spaziali), essenziali per la difesa della nave dagli attacchi di piccoli veicoli e, allo stesso tempo, utili nell'attacco e nell'abbordaggio delle astronavi pi\u00f9 grandi. Inoltre, vi sono stipati ricognitori variamente attrezzati a seconda delle necessit\u00e0, tutti rigorosamente verniciati di bianco, rosso e blu.\nIl ponte di comando \u00e8 posto sulla torre di controllo, con grandi vetrate dalle quali si pu\u00f2 gettare uno sguardo dai cannoni superiori fino alla prua e allo spazio circostante. Al suo interno si trovano tutte le varie postazioni utili al governo della nave come il controllo dei radar e degli altri sistemi di rilevamento e comunicazione, parte del sistema di puntamento, sistemi di navigazione e grandi schermi che proiettano rotte e immagini di vascelli o pianeti individuati dai sensori. Al centro del ponte, di fronte alla poltrona del Capitano, \u00e8 situata la ruota di controllo del timone, identica a quella dei galeoni, che permette di guidare manualmente l'astronave.\nAltri ambienti importanti sono la grande sala macchine, in cui i tecnici sono sempre al lavoro, l'infermeria, la cucina e le stanze dell'equipaggio allineate su un lungo corridoio sul cui pavimento i pirati amano riunirsi per partite a scacchi o per bere in compagnia. Le stanze del Capitano si trovano nel castello di poppa, con grandi vetrate che proiettano luce gialla nello spazio.\nLa sala del computer riveste un ruolo d'importanza simbolica. Nell'Arcadia Verde, Tochiro Oyama lavora spesso all'enorme computer, che lui descrive come \"il pi\u00f9 potente dell'universo\". In punto di morte, egli trasferisce misteriosamente il proprio spirito all'interno del computer, e da quel momento in avanti, \u00e8 in grado di prendere il controllo della nave (potere che esercita solo in alcune circostanze).\nCome un vascello fantasma, l'Arcadia acquista un proprio pensiero, trema se ha paura e a volte, prende decisioni liberamente. Harlock spesso si affida al suo amico, nei momenti pi\u00f9 difficili e la sala computer \u00e8 per lui come un tempio in cui sfogare le proprie paure e indecisioni.\nNel film del 2013, l'universo di Harlock viene completamente riscritto, e quindi anche le origini dell'Arcadia: qui \u00e8 l'ultima rimasta di quattro navi da guerra classe \"Death Shadow\" costruite dalla Federazione Gaia ed affidate ad Harlock, all'epoca facente parte della Gaia Fleet. L'Arcadia e le sue sorelle sono presentate come la flotta pi\u00f9 potente ed avanzata realizzata fino a quel momento (mantenendone quindi il ruolo di supremazia tecnologica sulle altre navi in circolo), e sono state fabbricate in collaborazione con la razza aliena dei Nibelunghi, i quali le dotarono di avanzatissimi motori a \"Dark Matter\" (letteralmente \"materia oscura\") che donano ai vascelli autonomia illimitata e propriet\u00e0 autoriparatrici; il funzionamento stesso dei motori e la possibilit\u00e0 di maneggiarli sono un mistero accessibile solo ai Nibelunghi stessi, di cui l'ultima superstite \u00e8 Meeme (nel film in veste proprio di macchinista dell'Arcadia). Nel periodo al servizio della Gaia Fleet, l'Arcadia ha un aspetto molto simile alla versione blu, con prua allungata e torrette di cannoni, ma \u00e8 grigia. Durante la rivolta di Harlock, le tre navi compagne vengono distrutte e l'Arcadia stessa viene esposta dal capitano alla Dark Matter, causandone una violenta trasformazione: l'aspetto si avvicina di pi\u00f9 alla versione verde, ma \u00e8 di colore nero, la prua \u00e8 completamente sagomata a forma di teschio con le tibie e la parte superiore dello scafo richiama una lunga colonna vertebrale; inoltre la nave ottiene l'innaturale propriet\u00e0 di rendere immortale il proprio equipaggio, in particolare Harlock stesso, finch\u00e9 il motore a Dark Matter rimane attivo. Infine, la materia oscura avvolge il vascello come una densa nube nera, il che rende questa versione dell'Arcadia la pi\u00f9 lugubre e funerea, pi\u00f9 simile ad una nave fantasma spaziale.\nUn punto cardine della storia originale che il lungometraggio modifica profondamente \u00e8 il ruolo di Tochiro Oyama, che non \u00e8 pi\u00f9 il progettista e costruttore dell'Arcadia ma ne \u00e8 solo un ufficiale al servizio di Harlock, di cui rimane il migliore amico; fu comunque lui a sancire il patto coi Nibelunghi che ne permise la realizzazione, ed \u00e8 l'ultimo a morire durante la rivolta. Come nella versione originale, Harlock si ritira nella Sala Computer a dialogare col defunto amico, ma data l'ambiguit\u00e0 del film non \u00e8 chiaro se Tochiro sia realmente vivo nel computer come nelle precedenti versioni o solo frutto della paranoia del capitano. Alcuni punti sembrano tuttavia sostenere la teoria della reincarnazione di Tochiro, come la sua capacit\u00e0 di movimento autonomo in caso di bisogno. \nPur variando in molti aspetti, l'Arcadia del film mantiene alcuni punti fermi, come la ruota del timone di foggia seicentesca e il jolly roger del capitano sventolante sulla poppa ampia e decorata."}
{"id": "1425526", "revid": "1915706", "url": "https://it.wikipedia.org/wiki?curid=1425526", "title": "Acido perbromico", "text": "L'acido perbromico, di formula HBrO4, \u00e8 un acido del bromo.\nPropriet\u00e0.\n\u00c8 un acido molto instabile e i suoi sali non possono essere formati dalla sostituzione del cloro nei perclorati, come vengono preparati i sali periodati. \nI suoi sali vengono chiamati perbromati.\n\u00c8 un acido forte, fortemente ossidante, ed \u00e8 anche il meno stabile degli acidi alogeni con numero di ossidazione +7. \nSi decompone rapidamente in acido bromico e ossigeno.\nSi pu\u00f2 formare in determinate condizioni dall'anidride perbromica ed acqua:"}
{"id": "1425532", "revid": "1003477", "url": "https://it.wikipedia.org/wiki?curid=1425532", "title": "Dialetto chiavennasco", "text": "Il dialetto chiavennasco \u00e8 il dialetto parlato a Chiavenna e, con alcune differenze, in tutta la Valchiavenna e Val Bregaglia. Appartiene alla famiglia del dialetto lombardo alpino e subisce forti influenze dal comasco, a differenza del dialetto valtellinese che ha somiglianze con il bergamasco. Ci sono poi varie parole che derivano dalla vicinanza della Svizzera, precisamente dal cantone dei Grigioni."}
{"id": "1425540", "revid": "179980", "url": "https://it.wikipedia.org/wiki?curid=1425540", "title": "Marcelo Jos\u00e9 Bordon", "text": ""}
{"id": "1425542", "revid": "30610", "url": "https://it.wikipedia.org/wiki?curid=1425542", "title": "Don Cesare Franco", "text": ""}
{"id": "1425543", "revid": "13102", "url": "https://it.wikipedia.org/wiki?curid=1425543", "title": "Diocesi di Ancona", "text": ""}
{"id": "1425545", "revid": "26601", "url": "https://it.wikipedia.org/wiki?curid=1425545", "title": "Pistard", "text": ""}
{"id": "1425547", "revid": "486946", "url": "https://it.wikipedia.org/wiki?curid=1425547", "title": "Museo civico e sezione archeologica", "text": ""}
{"id": "1425549", "revid": "12042443", "url": "https://it.wikipedia.org/wiki?curid=1425549", "title": "Mozilla kompozer", "text": ""}
{"id": "1425550", "revid": "831312", "url": "https://it.wikipedia.org/wiki?curid=1425550", "title": "Bardiani-CSF-Faizan\u00e8", "text": "La Bardiani CSF Faizan\u00e8, nota in passato come \"Termolan\", \"Santini\", \"Panaria\", \"CSF Group\" e \"Colnago\", \u00e8 una squadra maschile italiana di ciclismo su strada con licenza di ProTeam.\nAttiva nel professionismo dal 1982, sempre sotto la direzione tecnica di Bruno Reverberi e successivamente anche del figlio Roberto, la formazione ha ottenuto numerose vittorie in tappe e classifiche accessorie del Giro d'Italia e due successi ai campionati italiani (con Massimo Podenzana). A livello di squadra, ha vinto la classifica dell'Europe Tour 2005 e la Coppa Italia 2009 e 2016.\nLa societ\u00e0 ha sede a Barco di Bibbiano, ed \u00e8 sponsorizzata da Bardiani Valvole, azienda parmense che progetta e produce valvole industriali, da CSF Inox, societ\u00e0 reggiana attiva nella produzione di pompe per l'industria e da Faizan\u00e8, azienda vicentina specializzata nella lavorazione di materie plastiche.\nCronistoria.\nClassifiche UCI.\n\"Aggiornato al 31 dicembre 2018\".\nPalmar\u00e8s.\n\"Aggiornato all'8 maggio 2021.\"\nOrganico 2022.\n\"Aggiornato al 5 febbraio 2022\"."}
{"id": "1425553", "revid": "1318658", "url": "https://it.wikipedia.org/wiki?curid=1425553", "title": "Isopropile", "text": "In chimica organica, l'isopropile (o gruppo isopropilico) \u00e8 un isomero del propile, il gruppo funzionale alchile a 3 atomi di carbonio.\nIl gruppo isopropilico ha formula CH3-CH+-CH3.\nCome isomero alchilico del propene, il legame al gruppo R ricade sul secondo atomo di carbonio.\nL'isopropile \u00e8 chiamato 1-metiletile secondo la nomenclatura IUPAC."}
{"id": "1425557", "revid": "113847752", "url": "https://it.wikipedia.org/wiki?curid=1425557", "title": "Koichi Nakano", "text": "Carriera.\nFu fra i maggiori protagonisti del circuito del keirin giapponese, anche se non seppe mai imporsi nel campionato mondiale. .\nAvendo gareggiato nel periodo i cui gli atleti professionisti erano ancora banditi dai Giochi olimpici, non vanta per\u00f2 alcuna partecipazione olimpica all'attivo."}
{"id": "1425561", "revid": "1543377", "url": "https://it.wikipedia.org/wiki?curid=1425561", "title": "Stazione meteorologica di Civitavecchia-Santa Marinella", "text": "La stazione meteorologica di Civitavecchia-Santa Marinella \u00e8 la stazione meteorologica di riferimento per il servizio meteorologico dell'Aeronautica Militare e per l'Organizzazione Mondiale della Meteorologia, relativa alla cittadina costiera di Santa Marinella.\nStoria.\nUna prima stazione meteorologica venne attivata nel 1919 dalla Regia Marina ad un'altezza di 148 metri s.l.m. nel luogo di ubicazione del semaforo di Fosso Cupo. Questa stazione meteorologica semaforica rimase attiva fino al 5 giugno 1944, data in cui vennero definitivamente cessate le osservazioni meteorologiche in quel sito a causa degli eventi della seconda guerra mondiale.\nGli eventi bellici che si verificarono nell'area litoranea di Santa Marinella portarono nel febbraio 1944 anche all'abbattimento di Torre Chiaruccia e alla semidistruzione e al conseguente abbandono dell'attiguo Centro Sperimentale Radioelettrico del CNR che era stato inaugurato nel 1933 sotto la direzione di Guglielmo Marconi. Nell'area di Torre Chiaruccia venne attivata una stazione meteorologica dal personale statunitense il 5 marzo 1945.\nIl Servizio Meteorologico dell'Aeronautica Militare riprese invece le osservazioni meteorologiche il 1\u00ba giugno 1946 presso un edificio situato in via XVI Settembre n. 10 a Civitavecchia, dove la stazione meteorologica rimase in funzione fino al 31 marzo 1950; dal giorno successivo, le osservazioni meteorologiche proseguirono presso un edificio situato lungo la via Aurelia al km 69 che ospitava l'Albergo Santa Lucia fino al 30 settembre 1951. Precedentemente, nella citt\u00e0 di Civitavecchia era in funzione dal 1879 una stazione meteorologica del Servizio Operativo Marittimo, la cui ubicazione era presso la sede locale della Capitaneria di Porto.\nNel frattempo, al termine del conflitto mondiale, nell'area di Torre Chiaruccia dove nel 1945 era stata attivata la stazione meteorologica dal personale statunitense, i locali che inizialmente ospitavano il centro sperimentale furono ricostruiti per ospitare la stazione meteorologica dell'Aeronautica Militare a partire dal 1\u00ba ottobre 1951.\nCaratteristiche.\nLa stazione meteorologica \u00e8 situata nell'Italia centrale, in provincia di Roma, nel comune di Santa Marinella, sul lungomare Guglielmo Marconi, a 4 metri s.l.m. e alle coordinate geografiche , presso i resti della cinquecentesca Torre Chiaruccia di cui si conserva soltanto il basamento.\nOltre a rilevare i dati relativi a temperatura, precipitazioni, pressione atmosferica, umidit\u00e0 relativa, direzione e velocit\u00e0 del vento, la stazione \u00e8 collegata ad una boa situata presso Capo Linaro nell'antistante settore est del Mar Tirreno (punto di passaggio dal Tirreno settentrionale a quello centrale), grazie alla quale \u00e8 possibile osservare lo stato del mare, l'altezza dell'onda marina, la direzione dell'onda stessa, oltre alla lunghezza e all'altezza dell'onda morta (onda non pi\u00f9 soggetta all'azione diretta del vento).\nLa boa di tipo pitch-roll, ancorata ad un fondale di circa 100 metri, fornisce anche dati molto pi\u00f9 approfonditi che vengono trasmessi, grazie all'ausilio del satellite Argos, alla rete ondametrica nazionale e alla rete mareografica nazionale.\nMedie climatiche ufficiali.\nDati climatologici 1971-2000.\nIn base alle medie climatiche del trentennio 1971-2000, le pi\u00f9 recenti in uso, la temperatura media del mese pi\u00f9 freddo, gennaio, \u00e8 di 10,3\u00a0\u00b0C, mentre quella del mese pi\u00f9 caldo, agosto, \u00e8 di 24,3\u00a0\u00b0C; mediamente si conta un solo giorno di gelo all'anno e tre giorni annui con temperatura massima uguale o superiore a 30\u00a0\u00b0C. Nel trentennio esaminato, i valori estremi di temperatura sono i +35,2\u00a0\u00b0C del luglio 1995 e i -4,0\u00a0\u00b0C del gennaio 1979.\nLe precipitazioni medie annue si attestano a 711\u00a0mm (valore superiore alla media di riferimento climatico 1961-1990), mediamente distribuite in 66 giorni, con minimo in estate, picco in autunno e massimo secondario in inverno.\nL'umidit\u00e0 relativa media annua fa registrare il valore di 74,7% con minimo di 73% a febbraio e massimi di 76% ad aprile, a maggio e a giugno.\nDi seguito \u00e8 riportata la tabella con le medie climatiche e i valori massimi e minimi assoluti registrati nel trantennio 1971-2000 e pubblicati nell'Atlante Climatico d'Italia del Servizio Meteorologico dell'Aeronautica Militare relativo al medesimo trentennio.\nDati climatologici 1961-1990.\nSecondo i dati medi del trentennio 1961-1990, ancora in uso per l'Organizzazione meteorologica mondiale e definito Climate Normal (CLINO), la temperatura media del mese pi\u00f9 freddo, gennaio, \u00e8 di +10,0\u00a0\u00b0C, mentre quella del mese pi\u00f9 caldo, agosto, si attesta sui +23,8\u00a0\u00b0C; mediamente, si conta un solo giorno di gelo all'anno. Nel medesimo trentennio, la temperatura minima assoluta ha toccato i -4,0\u00a0\u00b0C nel gennaio 1963 e nel gennaio 1979 (media delle minime assolute annue di +0,3\u00a0\u00b0C), mentre la massima assoluta ha fatto registrare i +34,0\u00a0\u00b0C nel luglio 1973 (media delle massime assolute annue di +30,9\u00a0\u00b0C).\nLa nuvolosit\u00e0 media annua si attesta a 3,7 okta, con minimo di 2 okta a luglio e massimo di 4,7 okta a febbraio.\nLe precipitazioni medie annue si aggirano attorno ai 650\u00a0mm annui, distribuite mediamente in 66 giorni, con picco massimo in autunno e inverno e minimo estivo.\nL'umidit\u00e0 relativa media annua fa registrare il valore di 72,8% con minimi di 72% a gennaio, a febbraio, a marzo, a luglio, a settembre e a dicembre e massimi di 74% ad aprile, a maggio, a giugno e ad ottobre.\nL'eliofania assoluta media annua si attesta a 6,9 ore giornaliere, con massimo di 10,6 ore giornaliere a luglio e minimo di 3,9 ore giornaliere a gennaio.\nValori estremi.\nTemperature estreme mensili dal 1958 ad oggi.\nNella tabella sottostante sono riportate le temperature massime e minime assolute mensili, stagionali ed annuali dal 1958 ad oggi, con il relativo anno in cui si queste si sono registrate: nel periodo esaminato, la temperatura minima assoluta ha toccato i -4,4\u00a0\u00b0C nel gennaio 1968, mentre la temperatura massima assoluta ha fatto registrare i +35,5\u00a0\u00b0C nell'agosto 2020."}
{"id": "1425563", "revid": "41933", "url": "https://it.wikipedia.org/wiki?curid=1425563", "title": "Palpitazioni", "text": ""}
{"id": "1425565", "revid": "2208340", "url": "https://it.wikipedia.org/wiki?curid=1425565", "title": "Kurayoshi", "text": " \u00e8 una citt\u00e0 giapponese della prefettura di Tottori."}
{"id": "1425566", "revid": "2208340", "url": "https://it.wikipedia.org/wiki?curid=1425566", "title": "Sakaiminato", "text": " \u00e8 una citt\u00e0 giapponese della prefettura di Tottori.\nLa citt\u00e0 \u00e8 sul lago Nakaumi ed \u00e8 collegata con la vicina Matsue attraverso quello che \u00e8 considerato il ponte pi\u00f9 pericoloso al mondo, il Ponte Eshima Ohashi."}
{"id": "1425569", "revid": "2208340", "url": "https://it.wikipedia.org/wiki?curid=1425569", "title": "Yonago", "text": " \u00e8 una citt\u00e0 giapponese della prefettura di Tottori."}
{"id": "1425574", "revid": "289247", "url": "https://it.wikipedia.org/wiki?curid=1425574", "title": "Basilica di Santa Maria all'Impruneta", "text": ""}
{"id": "1425576", "revid": "125149928", "url": "https://it.wikipedia.org/wiki?curid=1425576", "title": "L'isola del tesoro (miniserie televisiva 1959)", "text": "L'isola del tesoro \u00e8 uno sceneggiato televisivo prodotto dalla RAI, andato in onda nel 1959, diretto da Anton Giulio Majano, basato sull'omonimo romanzo di Robert Louis Stevenson.\nSebbene lo sceneggiato sia stato realizzato quasi interamente in studio, il regista riusc\u00ec a rendere bene l'incanto e lo spirito di avventura proprio del romanzo originale.\n\u00c8 da ricordare anche la lugubre sigla \"Quindici uomini sulla cassa del morto\".\nNel 1987 la RAI trasse un altro sceneggiato omonimo dal romanzo, stavolta di ambientazione fantascientifica, per la regia di Antonio Margheriti.\nTrama.\nPrima puntata.\nInghilterra, 1767, nel villaggio di Black Hill Cove, il capitano Billy Bones, un vecchio marinaio perennemente ubriaco e di carattere litigioso, alloggia nella locanda \"Admiral Benbow\", gestita da un giovane ragazzo, Jim Hawkins, e dalla madre; un giorno, a seguito di una rissa con un uomo chiamato Cane Nero, con il quale sembra condividere un segreto, subisce un infarto e, mentre si trova a letto, confida a Jim di essere stato il secondo del Capitano Flint e che questi, prima di morire, gli ha rivelato l'ubicazione di un \"luogo\" e questa \u00e8 la ragione per la quale viene cercato da molti uomini, e tra questi il pi\u00f9 temuto sembra essere l'uomo \"con una gamba di legno\", che potrebbero consegnargli la \"macchia nera\", una sorta di avvertimento.\nIn precedenza, dopo che Billy aveva avuto un alterco con il dottor David Livesey, medico e giudice della contea, Jim gli aveva riferito che questi teneva nella sua stanza una cassetta sempre chiusa a chiave e che gli aveva chiesto di avvertirlo ogni volta che un forestiero si fosse avvicinato alla locanda; la sera stessa tuttavia un mendicante cieco, minacciando Jim con un coltello, lo costringe a farsi portare da Billy e, dopo averlo sorpreso, gli consegna la macchia nera e lo sconcerto e la paura gli causano la morte.\nDurante la notte la madre di Jim prende la chiave della cassetta di Billy, con l'intenzione di prelevare solo le 15 ghinee che questi doveva per l'affitto arretrato, ma al suo interno ve ne sono solo 6 e, nello stesso momento, il cieco e Cane Nero, in compagnia di altri uomini, tornano alla locanda e vi entrano dopo averne sfondato la porta; i due, dopo che Jim ha prelevato un plico chiuso con dello spago, si nascondono nella soffitta e, mentre gli uomini frugano la stanza di Billy, il cieco li esorta a trovare la mappa di Flint, dove \u00e8 indicato il luogo dove sarebbe nascosto un tesoro ma, avvertiti da Cane Nero del pericolo di essere scoperti dalle guardie, gli uomini fuggono lasciando solo il cieco, il quale, spaventatosi pensando che Billy sia ancora vivo, esce velocemente dalla stanza cadendo al piano inferiore e perdendo la vita.\nLe guardie, nel frattempo sopraggiunte, portano Jim dal dottor Livesey, in quel momento a cena a casa del cavaliere John Trelawney, e questi, dopo che il giovane ha consegnato il plico ai due ed ha constatato che effettivamente vi \u00e8 contenuta la mappa di un tesoro nascosto che si troverebbe nell'isola dello Scheletro, decide di partire per Bristol, allo scopo di armare una goletta per partire alla ricerca, chiedendo a Livesey ed a Jim di partire insieme a lui, il primo come medico di bordo ed il secondo come mozzo, consci che il viaggio non sar\u00e0 privo di pericoli, visto che Cane Nero ed i suoi amici sono a conoscenza del fatto che la mappa \u00e8 in loro possesso.\nSeconda puntata.\nPassato circa un mese Jim e due dei servitori di Trelawney, Joyce e Redruth, ricevono un messaggio da parte del cavaliere, il quale li informa che la goletta \u00e8 pronta a partire e che le \u00e8 stato conferito il nome di \"Hispaniola\" ma anche che, a causa della sua indole ciarliera, la voce dell'esistenza di un tesoro si \u00e8 sparsa e che ha ottenuto l'aiuto per l'approntamento della nave da un marinaio con una gamba di legno di nome John Silver, che ha navigato come cuoco di bordo con l'ammiraglio Hawk e che ora gestisce una locanda chiamata \"Il Cannocchiale\", il quale ha scelto personalmente la ciurma, portando uomini di sua fiducia. La notizia insospettisce Jim, che ricorda la parole del capitano Bones, e, una volta giunto a Bristol, trova Cane Nero al \"Cannocchiale\" ma questi, vistosi riconosciuto fugge, inseguito dagli uomini di Silver, il quale racconta a Jim di averlo gi\u00e0 visto in passato in compagnia di un mendicante cieco, ma poco dopo gli uomini fanno ritorno riferendo che Cane Nero durante la fuga \u00e8 caduto in mare ed \u00e8 morto.\nIn una riunione prima della partenza il comandante della nave, il capitano Alexander Smollet, esprime a Livesey ed a Trelawney delle perplessit\u00e0 sulla natura del viaggio e sui suoi rischi, poich\u00e9 tutto l'equipaggio \u00e8 a conoscenza della ricerca di un tesoro, sottolineando che la scelta degli uomini avrebbe dovuto competere a lui e pretendendo di essere l'unico a disporre della chiave del ripostiglio dove saranno contenute le armi, ed una volta iniziato il viaggio, la fiducia in Silver, che sembra avere una forte ascendenza sull'equipaggio, viene sempre meno.\nIl tenente Arrow, comandante in seconda e perennemente ubriaco, una notte viene gettato fuori bordo da tre uomini della ciurma scomparendo tra le onde, mentre Jim diventa sempre pi\u00f9 amico di Silver ma una sera, mentre si trova all'interno di un barile dove sono contenute delle mele, lo ode parlare a Dick, uno dei marinai, dei suoi viaggi con il capitano Flint, rivelando il suo passato di pirata e che quasi tutti gli uomini dell'equipaggio facevano parte della sua vecchia ciurma, ma soprattutto della sua intenzione di impadronirsi del tesoro e di uccidere Trelawney, Livesey e Smollet.\nAvvistata l'isola dello Scheletro Smollet nota che Silver la conosce bene ma questi sostiene di averne avuto notizia in passato da un marinaio che aveva navigato con lui e, mentre all'equipaggio viene servito il grog per festeggiare, Jim riferisce quanto ha ascoltato e Smollet, comprendendo che lui, Livesey, Trelawney, i suoi tre servitori e Jim saranno al sicuro finch\u00e9 il tesoro non sar\u00e0 scoperto e la mappa \u00e8 in loro possesso, suggerisce di ancorarsi, rimanendo vigili ed aspettando il momento opportuno per agire, dando incarico a Jim, che riscuote ancora la fiducia di Silver, di informarlo sulle sue intenzioni.\nTerza puntata.\nA bordo della \"Hispaniola\" fervono i preparativi per lo sbarco sull'isola ed i marinai mostrano insofferenza verso il comandante ma Silver li esorta a continuare a lavorare senza destare sospetti e Smollet, allo scopo di prendere tempo ed organizzare una difesa, da una giornata di libert\u00e0 a tutto l'equipaggio, consentendogli di scendere a terra fino al tramonto e suggerendo di gettare in mare i sei marinai rimasti a bordo cercando di prendere il largo ma Trelawney si oppone, ricordandogli lo scopo del viaggio, mentre Livesey, osservando la terraferma con un cannocchiale, vede i resti di un vecchio fortino inglese, proponendo di utilizzarlo come base a terra in caso di ammutinamento dell'equipaggio.\nSilver cerca di convincere Tom, fedele al comandante, ad unirsi a lui ed ai suoi complici ma questi rifiuta e, dopo avere udito le grida di aiuto di Alan, anch'egli fedele e che per questo viene ucciso, rompe l'amicizia con Silver e, mentre si allontana, viene da questi ucciso dopo averlo tramortito con la sua stampella ma Jim, sceso a terra con la scialuppa e subito allontanatosi dagli uomini, assiste all'omicidio e cade svenuto. Nel frattempo a bordo della nave Smollet riesce a rinchiudere i sei marinai sottocoperta e, parlandogli attraverso un boccaporto, chiede loro di rinunciare all'idea di seguire il piano di Silver e di unirsi a lui, dandogli un termine di trenta secondi per decidere, ma solo due sembrano accettare e, dopo una zuffa, solo il timoniere Gray riesce ad uscire, unendosi al comandante e scendendo a terra con lui, Trelawney, Livesey ed i tre servitori.\nRimasto isolato Jim incontra Ben Gunn, un marinaio che \u00e8 stato agli ordini del capitano Flint e che da tre anni sopravvive solo sull'isola dopo essere tornato con un'altra nave per recuperare il tesoro, ma, non avendolo trovato, era stato abbandonato dai suoi compagni, e confida a Jim di sapere dov'\u00e8 nascosto il tesoro ma allo stesso tempo di temere Silver. Nello stesso momento la scialuppa con a bordo il comandante prende terra ma viene subito fatta bersaglio di colpi di arma da fuoco ed il gruppo si nasconde tra le piante dirigendosi verso il fortino ma, prima che possano barricarvisi, una pallottola colpisce mortalmente Redruth. Jim, dopo che Ben Gunn si \u00e8 allontanato, suggerendogli, in caso avesse bisogno di lui, di cercarlo sventolando un fazzoletto bianco, raggiunge il gruppo nel fortino e li informa del suo incontro e, poco dopo, Silver, al riparo di una bandiera bianca chiede di parlamentare, suggerendo un accordo che tuttavia viene rifiutato ed allora decide di attaccare il fortino ma l'assalto, nonostante Joyce ed Hunter restino uccisi ed il capitano Smollet ferito, viene respinto.\nQuarta puntata.\nIl mattino seguente Livesey si incammina da solo nella giungla e poco dopo anche Jim lascia furtivamente il fortino per cercare la piroga che Ben Gunn, nel loro breve incontro, gli aveva detto di possedere e, dopo averla trovata, torna a bordo della \"Hispaniola\" salendovi a bordo dopo avere tagliato la gomena e trovandovi Israel Hands ferito dopo avere ucciso O'Brien in un duello; la nave sta andando alla deriva ma Jim intuisce che la marea la sta portando verso una spiaggia dove la nave potr\u00e0 arenarsi senza rimanere danneggiata e, mentre la \"Hispaniola\" si muove lentamente, ammaina la Jolly Roger di Silver ed issa la Union Jack all'albero di maestra ma, incapace di governare la nave, \u00e8 costretto ad accettare l'aiuto di Hands.\nNello stesso momento nel fortino Trelawney e Smollet si interrogano sulla sortita di Jim e di Livesey ma, immediatamente dopo, quest'ultimo fa ritorno accompagnato da due uomini di Silver, al quale ha promesso la consegna della mappa in cambio della salvezza del gruppo. Contemporaneamente a bordo della \"Hispaniola\" Hands, seppure ferito, con uno stratagemma sorprende Jim ma questi, incapace di uccidere, lascia cadere la piastola e viene ferito a sua volta ma, mentre l'uomo sta per ucciderlo, la nave si infrange sulla spiaggia ed i due cadono, consentendo a Jim di arrampicarsi sull'albero, e quando l'uomo sta per raggiungerlo, lo colpisce con un mezzomarinaro facendolo cadere in mare.\nSceso a terra Jim fa ritorno al fortino ma viene catturato dagli uomini di Silver che lo hanno occupato e questi, dopo avergli detto che il comandante e gli altri lo considerano un disertore, gli propone di unirsi a loro, raccontandogli che Livesey era venuto da lui, informandolo che la goletta era sparita e proponendogli un patto, del quale egli ha tenuto all'oscuro anche i suoi compagni; Jim rifiuta la proposta, rivelando che \u00e8 stato lui a fare fallire il piano di Silver, dopo averlo udito nascosto nel barile delle mele e che \u00e8 stato lui ha tagliare la gomena della nave, ma, conscio della possibilit\u00e0 di essere ucciso, garantisce che se gli verr\u00e0 salvata la vita testimonier\u00e0 a loro favore.\nI superstiti della ciurma vorrebbero immediatamente uccidere il ragazzo ma Silver si oppone, ricordando che egli \u00e8 ancora il loro capo, e gli uomini, pur accettando, fanno notare che le sue promesse sono state disattese e si riuniscono in consiglio e, mentre si trovano all'interno del fortino per prendere una decisione sul da farsi, Silver, rimasto solo con Jim, gli rivela di essere, all'insaputa dei compagni, in possesso della mappa del tesoro e gli propone un accordo: lui lo salver\u00e0 dagli uomini dell'equipaggio e Jim lo salver\u00e0 dalla forca.\nQuinta puntata.\nIl consiglio dei compagni di Silver decide di consegnargli la macchia nera, con un messaggio scritto da George, il pi\u00f9 determinato del gruppo, con il quale Silver viene degradato secondo le regole della pirateria, ma questi non si mostra turbato, anzi li ammonisce per avere utilizzato come carta una pagina della Bibbia di Dick, pretendendo di conoscere le ragioni della decisione e George risponde che il sospetto di un accordo con il dottore, insieme a quello di essere stati raggirati, si \u00e8 lentamente consolidato ma Silver sostiene le proprie ragioni, ricordando di essere stato lui a proporre di attendere che il tesoro fosse stato trovato prima di agire, rivelando finalmente ai compagni di essere in possesso della mappa di Flint; i sei superstiti si mostrano inizialmente scettici ma, messa la questione ai voti, Silver, con i soli voti contrari di Dick e di George, viene rinominato capitano.\nLivesey, come da accordi presi con Silver, si reca al fortino per visitare i feriti, notando che in alcuni di loro stanno cominciando ad insorgere i sintomi della malaria, e, dopo avere chiesto ed ottenuto il permesso di parlare a quattr'occhi con Jim, gli rivela che il suo allontanarsi dal fortino ha ottenuto il biasimo del gruppo ma, dopo avere saputo che \u00e8 stato lui a nascondere la \"Hispaniola\" ai pirati, comprende lo scopo delle sue azioni e, prima di allontanarsi, suggerisce a Silver di non perdere tempo a cercare il tesoro, raccomandandosi di badare a Jim, ed assicurandogli che lo salver\u00e0 dall'impiccagione; il dottore tuttavia \u00e8 ignaro del fatto che Silver ha udito il luogo dove si trova arenata la nave. Nello stesso momento le condizioni di Smollet si aggravano e, durante il delirio a causa della febbre, richiama un processo al quale in passato \u00e8 stato sottoposto ma Ben Gunn, nel frattempo sopraggiunto, suggerisce a Trelawney di fargli un cataplasma con delle erbe velenose per tentare di guarirlo.\nIl gruppo capitanato da Silver si mette finalmente alla ricerca del tesoro e, lungo il cammino, trova uno scheletro che funge da indicazione ed i marinai vi riconoscono uno degli uomini sbarcati con Flint, notando che tuttavia non vi sono nei paraggi oggetti a lui appartenuti, facendo insorgere in loro, ignari della presenza di Ben Gunn sull'isola, la paura che Flint possa essere ancora vivo, paura che cresce quando sentono intonare la canzone \"Quindici uomini sulla cassa del morto\", ma George riconosce la voce di Ben Gunn e, nonostante gli uomini pensino che anch'egli sia morto, il suo spirito non li intimorisce e decidono di proseguire. Una volta giunti al luogo dove il tesoro dovrebbe essere stato seppellito gli uomini trovano una buca vuota e, incolpando Silver, cercano di aggredirlo ma questi uccide Bullet e George, mentre Dick viene ucciso da Gray, che seguiva il gruppo insieme a Livesey e Ben Gunn, e Silver, nonostante lo stupore nel vedere Ben Gunn ancora vivo, comprende la ragione per la quale il dottore gli ha consegnato la mappa e Livesey rivela che il tesoro si trova ora a bordo della \"Hispaniola\", che, grazie alla marea, si \u00e8 disincagliata, e dove gi\u00e0 si trovano Smollet, riavutosi dopo la cura di Ben Gunn, e Trelawney.\nNuovamente riuniti a bordo della nave e riappacificatisi con Silver i superstiti possono finalmente aprire il forziere contenente il tesoro ed il capitano Smollet intende utilizzare la sua parte per acquistare lo \"Sparviero dei mari\", il brigantino con il quale aveva navigato insieme al fedele Gray, attualmente in vendita a Glasgow. Una volta ripartita alla volta dell'Inghilterra la \"Hispaniola\" far\u00e0 tappa in un porto dell'America spagnola per imbarcare alcuni marinai allo scopo di integrare l'equipaggio, e, nella circostanza, Silver far\u00e0 perdere le sue tracce, dopo avere trafugato alcuni sacchetti di monete d'oro, e di lui non si sapr\u00e0 pi\u00f9 nulla, mentre Smollet riprender\u00e0 il mare sul suo brigantino insieme a Gray, promosso primo ufficiale; Ben Gunn, dopo avere sperperato in breve tempo tutta la sua parte diventer\u00e0 sacrestano, divertendo ed allietando i bambini del villaggio raccontando le sue storie, mentre Jim, tramutata la locanda in un albergo, torner\u00e0 a studiare, per scrivere un romanzo chiamato \"L'isola del tesoro\"."}
{"id": "1425578", "revid": "1318658", "url": "https://it.wikipedia.org/wiki?curid=1425578", "title": "Akune", "text": " \u00e8 una citt\u00e0 giapponese della prefettura di Kagoshima."}
{"id": "1425579", "revid": "767487", "url": "https://it.wikipedia.org/wiki?curid=1425579", "title": "Amami (Kagoshima)", "text": " \u00e8 l'unica citt\u00e0 della Sottoprefettura di \u014cshima, nella Prefettura di Kagoshima, in Giappone. \u00c8 situata nell'isola di Amami \u014cshima ed \u00e8 la principale municipalit\u00e0 delle isole Amami, che si trovano nella parte centro-settentrionale dell'arcipelago delle Ry\u016bky\u016b, nel sud del paese.\nGli altri comuni delle Amami hanno lo \"status\" di cittadina o di villaggio e formano il Distretto di \u014cshima. Amami \u00e8 nata il 20 marzo 2006 dalla fusione della citt\u00e0 di Naze con la cittadina di Kasari ed il villaggio di Sumiyo.\nA tutto il 1\u00ba luglio 2012, la citt\u00e0 aveva una popolazione di 45.154 abitanti distribuiti su una superficie di 308,15\u00a0km\u00b2, per una densit\u00e0 di 146,53 ab./km\u00b2.\nGeografia fisica.\nIl territorio comunale \u00e8 diviso in due parti dalla Cittadina di Tatsug\u014d. La parte pi\u00f9 a sud si trova nella zona centro-settentrionale dell'isola e comprende il maggiore centro abitato, mentre l'altra parte \u00e8 situata all'estremit\u00e0 nord dell'isola."}
{"id": "1425580", "revid": "767487", "url": "https://it.wikipedia.org/wiki?curid=1425580", "title": "Hioki", "text": " \u00e8 una citt\u00e0 giapponese della prefettura di Kagoshima."}
{"id": "1425581", "revid": "125884344", "url": "https://it.wikipedia.org/wiki?curid=1425581", "title": "Aprilia Sportcity", "text": "L'Aprilia Sportcity \u00e8 un motociclo prodotto dalla casa Aprilia a partire dal 2004 fino al 2013. Appartiene alla categoria degli scooter a ruote alte. \nDal 2008 al 2013 \u00e8 stato venduto anche dalla Derbi come Derbi Rambla. \nPrima serie (2004-2006).\nLa prima serie dello Sportcity \u00e8 stata prodotta da giugno 2004 a marzo 2006 in versione 125 e 200\u00a0cm\u00b3.\nLa potenza \u00e8 offerta dal motore a quattro tempi Piaggio Leader (Low Emission ADvanced Engine Range) ereditato dal Beverly, caratterizzato da raffreddamento a liquido, 4 valvole, per arrivare a erogare rispettivamente 15 cavalli per il 125 e 22 per il 200.\n\u00c8 inoltre dotato, oltre al tachimetro, di un display multifunzione che, oltre a visualizzare l'orario, fornisce elettronicamente il livello del carburante (tramite una sonda), la temperatura del motore, contachilometri parziale e totale, livello tensione batteria. A questo si affiancano una serie di spie che indicano eventuali malfunzionamenti ed altro.\nSeconda serie (2006-2008).\nDa marzo 2006, per adattarsi alle norme anti inquinamento Euro 3, lo Sportcity ha subito un lievissimo restyling, riguardante alcuni particolari estetici. \u00c8 stata introdotta una nuova cilindrata (250\u00a0cm\u00b3) ad iniezione elettronica, spinta dal motore Piaggio Quasar (QUArter liter Smooth Augmented Range).\nLe nuove norme anti inquinamento hanno dato una netta perdita di potenza al motore 200\u00a0cm\u00b3, passando da 21 cavalli a 18,5, perdita dovuta anche all'introduzione del modello 250\u00a0cm\u00b3 da 22,5 cavalli, e quindi una differenziazione maggiore.\nInoltre il silenziatore di scarico \u00e8 stato cambiato da quello proprietario Aprilia (che non \u00e8 altro che un lieve modificato del vecchio Atlantic 200) a quello attuale che Piaggio monta anche sul Beverly e Carnaby.\nMigliorate inoltre altre caratteristiche: sottosella e serbatoio hanno aumentato le loro rispettive capacit\u00e0, permettendo al primo di ospitare un qualunque casco (a parte gli integrali) oltre a vari accessori, e al secondo di fare un pieno di oltre 9 litri, per una maggiore autonomia (soprattutto autostradale).\nDal punto di vista tecnico la peculiarit\u00e0 del nuovo 250ie \u00e8 l'impianto frenante maggiorato: all'anteriore infatti troviamo un doppio disco da 260mm con pinze a doppio pistoncino, che accoppiato alle generose dimensioni dello pneumatico anteriore, permettono modularit\u00e0 e spazi di arresto notevoli, senza che il telaio si scomponga o che la forcella affondi completamente. Al posteriore invece troviamo per tutti i modelli il classico disco da 220mm monopistoncino, non potentissimo, ma di difficile bloccaggio.\nGamma 2008: Sportcity Cube e One.\nIl 4 giugno 2008 Aprilia presenta la nuova gamma Sportcity introducendo innanzitutto un nuovo scooter dalle dimensioni pi\u00f9 compatte: lo \"Sportcity One\" con motorizzazioni 50 (2 tempi e 4 tempi) e 125 (4 tempi, carburatore, raffreddamento ad aria di provenienza giapponese). Il \"classico\" Sportcity subisce un restyling estetico e viene ribattezzato \"Sportcity Cube\" e vede introduzione del nuovo motore Piaggio 300ie (278 cm\u00b3) che sostituisce il precedente 250. Il nuovo 300ie viene utilizzato anche dalla Vespa GTS ed eroga la medesima potenza e coppia, ma a regimi inferiori, e quindi molto pi\u00f9 pronto e scattante, con valori di ripresa ulteriormente migliorati (soprattutto viaggiando in coppia).\nEsteticamente, oltre a nuove colorazioni, spariscono i profili cromati, viene verniciato il sottopedana, il piccolo cupolino \u00e8 integrato nel manubrio, rivisto nell'estetica e nella pulsanteria, e che ingloba una nuova strumentazione (la stessa del nuovo Scarabeo Light). Modificato anche il portapacchi integrato e il fanale posteriore ha la plastica trasparente (invece che rossa).\nRimangono invece inalterate le caratteristiche delle motorizzazioni 125 e 200 (4 tempi, 4 valvole, carburatore, raffreddamento a liquido, 15 e 19 cavalli rispettivamente).\nNel 2009 viene introdotto lo Sporticity 50 Street.\nDerbi Rambla.\nFrutto di una strategia di badge engineering il Derbi Rambla non \u00e8 altro che una versione con modifiche estetiche nel frontale dello Sportcity (Derbi e Aprilia fanno entrambe parte del gruppo Piaggio); a cambiare \u00e8 la mascherina e i vari loghi presenti sulla carrozzeria. I fari sono i medesimi del modello Aprilia. Venne introdotto nella primavera del 2008 e venduto nelle concessionarie della casa spagnola. La gamma motori al debutto era composta dagli stessi motori 125 e 250.\nAlla fine del 2009 il motore 250 viene sostituito dal nuovo 300 Piaggio Quasar da 278 cm\u00b3.\nCome lo Sportcity anche il Rambla esce di produzione nel 2013."}
{"id": "1425587", "revid": "2143966", "url": "https://it.wikipedia.org/wiki?curid=1425587", "title": "Stazione meteorologica di Viterbo Aeroporto", "text": "La stazione meteorologica di Viterbo Aeroporto \u00e8 la stazione meteorologica di riferimento per il servizio meteorologico dell'Aeronautica Militare e per l'Organizzazione Mondiale della Meteorologia, relativa alla citt\u00e0 di Viterbo.\nStoria.\nLa stazione meteorologica meccanica inizi\u00f2 la registrazione dei dati meteorologici all'aeroporto di Viterbo a partire dal 5 settembre 1955, data in cui venne dismesso l'osservatorio meteorologico di seconda classe di Montefiascone che era ubicato presso il Villino Calvari.\nDal 2004, in affiancamento alla stazione meccanica, \u00e8 stata attivata nella medesima area aeroportuale una stazione meteorologica automatica DCP identificata dal codice WMO 16218 che originariamente era assegnato all'osservatorio di Montefiascone prima della sua chiusura.\nCaratteristiche.\nLa stazione meteorologica \u00e8 situata nell'Italia centrale, nel Lazio, presso la citt\u00e0 di Viterbo, all'interno dell'area aeroportuale, a 300 metri s.l.m. e alle coordinate geografiche .\nLa stazione effettua rilevazioni orarie con osservazioni sullo stato del cielo (nuvolosit\u00e0 in chiaro) e su temperatura, precipitazioni, umidit\u00e0 relativa, pressione atmosferica con valore normalizzato al livello del mare, direzione e velocit\u00e0 del vento.\nMedie climatiche ufficiali.\nDati climatologici 1971-2000.\nIn base alle medie climatiche del trentennio 1971-2000, le pi\u00f9 recenti in uso, la temperatura media del mese pi\u00f9 freddo, gennaio, \u00e8 di 5,6\u00a0\u00b0C, mentre quella del mese pi\u00f9 caldo, agosto, \u00e8 di 22,8\u00a0\u00b0C; mediamente si contano 42 giorni di gelo all'anno e 37 giorni annui con temperatura massima uguale o superiore a 30\u00a0\u00b0C. Nel trentennio esaminato, i valori estremi di temperatura sono i +39,4\u00a0\u00b0C del luglio 1983 e i -12,7\u00a0\u00b0C del gennaio 1985.\nLe precipitazioni medie annue si attestano a 736\u00a0mm, mediamente distribuite in 77 giorni, con minimo in estate e picco massimo in autunno.\nL'umidit\u00e0 relativa media annua fa registrare il valore di 68,9% con minimi di 61% a luglio e ad agosto e massimi di 76% a novembre e a dicembre; mediamente si contano 45 giorni annui con episodi nebbiosi.\nDi seguito \u00e8 riportata la tabella con le medie climatiche e i valori massimi e minimi assoluti registrati nel trentennio 1971-2000 e pubblicati nell'Atlante Climatico d'Italia del Servizio Meteorologico dell'Aeronautica Militare relativo al medesimo trentennio.\nDati climatologici 1961-1990.\nSecondo i dati medi del trentennio 1961-1990, ancora in uso per l'Organizzazione meteorologica mondiale e definito Climate Normal (CLINO), la temperatura media del mese pi\u00f9 freddo, gennaio, \u00e8 di +5,1\u00a0\u00b0C, mentre quella del mese pi\u00f9 caldo, agosto, si attesta a +22,1\u00a0\u00b0C; mediamente, si verificano 44 giorni di gelo all'anno. Nel medesimo trentennio, la temperatura minima assoluta ha toccato i -12,7\u00a0\u00b0C nel gennaio 1985 (media delle minime assolute annue di -7,0\u00a0\u00b0C), mentre la massima assoluta ha fatto registrare i +39,4\u00a0\u00b0C nel luglio 1983 (media delle massime assolute annue di +35,3\u00a0\u00b0C).\nLa nuvolosit\u00e0 media annua si attesta a 3,7 okta, con minimo di 2,1 okta a luglio e massimo di 4,5 okta ad aprile.\nLe precipitazioni medie annue si attestano a 728\u00a0mm annui, distribuite mediamente in 77 giorni, con leggero picco in autunno e minimo relativo estivo.\nL'umidit\u00e0 relativa media annua fa registrare il valore di 68,8% con minimo di 61% a luglio e massimi di 75% a novembre e dicembre.\nIl vento presenta una velocit\u00e0 media annua di 4,3\u00a0m/s, con minimo di 3,7\u00a0m/s a giugno e massimi di 4,8\u00a0m/s a dicembre, a gennaio e a febbraio; la direzione prevalente \u00e8 di grecale durante tutto l'arco dell'anno, anche se nei mesi estivi tende a ruotare nelle ore pi\u00f9 calde della giornata (ponente o libeccio) per l'attivit\u00e0 delle brezze marine.\nValori estremi.\nTemperature estreme mensili dal 1960 ad oggi.\nNella tabella sottostante sono riportate le temperature massime e minime assolute mensili, stagionali ed annuali dal 1960 ad oggi, con il relativo anno in cui si queste si sono registrate. La massima assoluta del quarantennio esaminato di +40,1\u00a0\u00b0C \u00e8 del luglio 2005 e dell'agosto 2017, mentre la minima assoluta di -12,7\u00a0\u00b0C risale al gennaio 1985."}
{"id": "1425588", "revid": "287204", "url": "https://it.wikipedia.org/wiki?curid=1425588", "title": "Raul Isaias Baduel", "text": ""}
{"id": "1425591", "revid": "287204", "url": "https://it.wikipedia.org/wiki?curid=1425591", "title": "Eyes Open (Snow Patrol)", "text": "Eyes Open \u00e8 il quarto album di studio degli Snow Patrol.\nAlbum lanciato dal singolo \"You're All I Have\", ma reso celebre dal singolo \"Chasing Cars\", anche grazie al fatto che quest'ultimo viene usato nella colonna sonora di \"Grey's Anatomy\".\nGrazie a questa presenza \"Eyes Open\" diventa l'album pi\u00f9 venduto della band e riesce a raggiungere la vetta di vendite delle classifiche di Nuova Zelanda, Australia, Germania, Irlanda e Regno Unito."}
{"id": "1425595", "revid": "547034", "url": "https://it.wikipedia.org/wiki?curid=1425595", "title": "Jos\u00e9 Francisco Robles Ortega", "text": "Biografia.\nJos\u00e9 Francisco Robles Ortega \u00e8 nato il 2 marzo 1949 a Mascota, Stato federato di Jalisco e diocesi di Tepic, nella parte centro-occidentale degli Stati Uniti Messicani; proveniente da una famiglia operaia di devoti cattolici, \u00e8 il terzo dei sedici figli di Francisco Robles Arreola (n. 1917) e Teresa Ortega de Robles (n. 1927).\nFormazione e ministero sacerdotale.\nDopo aver ricevuto l'istruzione primaria nelle scuole locali, ha proseguito quella secondaria al Seminario minore di Autl\u00e1n de Navarro per apprendere le discipline umanistiche, ottenendo il diploma. Sentendo maturare la vocazione al sacerdozio, si \u00e8 poi iscritto al Seminario maggiore di Guadalajara per studiare filosofia e poi ha frequentato la Facolt\u00e0 di teologia del Seminario di Zamora. Al termine del percorso, ha ricevuto l'ordinazione sacerdotale il 20 luglio 1976, nella parrocchia della sua citt\u00e0 natale, per imposizione delle mani di Jos\u00e9 Maclovio V\u00e1squez Silos, vescovo di Autl\u00e1n; si \u00e8 incardinato, ventisettenne, come presbitero della medesima diocesi.\nPoco dopo l'ordinazione si \u00e8 trasferito a Roma, in Italia, dove ha studiato alla Pontificia Universit\u00e0 Gregoriana ed ha conseguito la licenza in teologia tre anni dopo. Tornato in patria, nel 1979 gli \u00e8 stato affidato il primo incarico pastorale come vicario parrocchiale della parrocchia \"Santa Mar\u00eda de Guadalupe\" e prefetto di studi e disciplina nel Seminario minore di Autl\u00e1n, dove \u00e8 rimasto per un biennio; in questo periodo ha anche brevemente ricoperto gli uffici di cappellano delle religiose nel 1979 e di direttore spirituale del seminario minore l'anno successivo.\nNel 1980 \u00e8 stato promosso rettore del seminario minore di Autl\u00e1n per un quinquennio, mentre a livello diocesano \u00e8 divenuto consultore, presidente del Consiglio presbiterale nonch\u00e9 membro della commissione per la formazione permanente del clero e di quella per la dottrina della fede. Nel 1985 il vescovo V\u00e1squez Silos lo ha scelto come vicario generale della diocesi, ricoprendo l'incarico fino alla promozione all'episcopato; inoltre \u00e8 stato promotore diocesano per l'arte sacra nel 1987, assistente della commissione diocesana per gli affari economici nel 1988 ed infine professore di filosofia e teologia al seminario di Autl\u00e1n. Dopo la morte di mons. V\u00e1squez Silos, avvenuta il 23 luglio 1990, \u00e8 stato eletto amministratore diocesano di Autl\u00e1n.\nMinistero episcopale.\nVescovo ausiliare di Toluca.\nIl 30 aprile 1991 papa Giovanni Paolo II lo ha nominato, quarantaduenne, vescovo ausiliare di Toluca assegnandogli contestualmente la sede titolare di Bossa. Ha ricevuto la consacrazione episcopale il 5 giugno successivo, nella cattedrale di San Giuseppe a Toluca, per imposizione delle mani di Alfredo Torres Romero, vescovo di Toluca, assistito dai co-consacranti Jos\u00e9 Mar\u00eda Hern\u00e1ndez Gonz\u00e1lez, vescovo di Netzahualc\u00f3yotl, e Javier Lozano Barrag\u00e1n, vescovo di Zacatecas e futuro cardinale. Come suo motto episcopale ha scelto \"In simplicitate fidei\", che tradotto vuol dire \"Nella semplicit\u00e0 della fede\".\nHa iniziato il proprio ministero quando era in atto il sinodo diocesano, al quale il suo ordinario ha chiesto di partecipare in qualit\u00e0 di vicepresidente; al contempo ha iniziato le visite pastorali nelle parrocchie diocesane, che in quel periodo erano circa 120.\nL'11 giugno 1994 si \u00e8 recato in Vaticano, assieme agli altri vescovi delle regioni settentrionali ed occidentali del Messico, per la visita \"ad limina apostolorum\", allo scopo di discutere con il pontefice della situazione e dei problemi relativi alla sua zona pastorale.\nDopo la morte di mons. Torres Romero, avvenuta il 15 ottobre 1995, \u00e8 stato eletto amministratore diocesano.\nVescovo di Toluca.\nIl 15 giugno 1996 il papa lo ha nominato, quarantasettenne, vescovo di Toluca. Ha preso possesso della diocesi durante una cerimonia svoltasi nella cattedrale di San Giuseppe a Toluca il 15 luglio successivo.\nNel 1997 la Conferenza dell'episcopato messicano lo ha eletto, assieme ad altri dodici delegati, per prendere parte alla I assemblea speciale per l'America del Sinodo dei vescovi, svoltasi nella Citt\u00e0 del Vaticano dal 12 novembre al 12 dicembre seguenti, con tema \"Incontro con Ges\u00f9 Cristo vivo: il cammino per la conversione, la comunione e la solidariet\u00e0 in America\".\nIl 25 gennaio 2003 \u00e8 nominato arcivescovo metropolita di Monterrey.\n\u00c8 creato cardinale nel concistoro del 24 novembre 2007 da papa Benedetto XVI, ricevendo il titolo di Santa Maria della Presentazione.\nArcivescovo metropolita di Guadalajara.\nIl 7 dicembre 2011 papa Benedetto XVI lo nomina arcivescovo metropolita di Guadalajara: succede al cardinale Juan Sandoval \u00cd\u00f1iguez, dimissionario per raggiunti limiti d'et\u00e0.\nDal 23 dicembre 2021 ricopre anche l'ufficio di amministratore apostolico di Colima.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:\nCuriosit\u00e0.\nNel suo primo anno da seminarista (era il 1964, mese di luglio), Francisco Robles Ortega, durante le vacanze estive, decide di recarsi in Italia (dove si stava svolgendo il Concilio Vaticano II) e senza andare in Vaticano raggiunse San Giovanni Rotondo.\nNel suo paese, tra le famiglie emigrate, era molto diffusa la fama di santit\u00e0 del frate di Pietrelcina, Padre Pio, tanto che gli emigrati italiani inviavano copiose offerte per la costruzione dell'ospedale \"Casa Sollievo della Sofferenza\". La figura di Padre Pio e la simpatia per l'Italia spinsero il giovane seminarista Francisco Robles Ortega a visitare San Giovanni Rotondo, malgrado un sacerdote invitasse a diffidare di Padre Pio.\nCon sua grande meraviglia, mentre Padre Pio passava davanti a lui, gli si ferm\u00f2 davanti e gli disse: \"Tu diventerai Monsignore, ma soffrirai molto e porterai molte croci\". In effetti quello che disse il frate si realizz\u00f2, Ortega divenne sacerdote, fu insignito del titolo onorifico di Monsignore, fu successivamente consacrato vescovo e fu creato cardinale da papa Benedetto XVI. Francisco Robles Ortega dice che le parole di Padre Pio si sono avverate in pieno e ha dovuto faticare non poco per farsi capire dalla gerarchia ecclesiastica."}
{"id": "1425598", "revid": "1514393", "url": "https://it.wikipedia.org/wiki?curid=1425598", "title": "L'isola del tesoro (film 1959)", "text": ""}
{"id": "1425603", "revid": "793215", "url": "https://it.wikipedia.org/wiki?curid=1425603", "title": "Troy", "text": ""}
{"id": "1425605", "revid": "2143966", "url": "https://it.wikipedia.org/wiki?curid=1425605", "title": "Stazione meteorologica di Rieti Aeroporto", "text": "La stazione meteorologica di Rieti Aeroporto \u00e8 la stazione meteorologica di riferimento per il Servizio Meteorologico dell'Aeronautica Militare e per l'Organizzazione Mondiale della Meteorologia, relativa alla citt\u00e0 di Rieti.\nCaratteristiche.\nLa stazione meteorologica, gestita dall'ENAV, \u00e8 situata nell'Italia centrale, nel Lazio, presso la citt\u00e0 di Rieti, nell'area dell'aeroporto di Rieti, a 402 metri s.l.m. e alle coordinate geografiche .\nMedie climatiche ufficiali.\nDati climatologici 1961-1990.\nSecondo i dati medi del trentennio 1961-1990, ancora in uso per l'Organizzazione meteorologica mondiale e definito Climate Normal (CLINO), la temperatura media del mese pi\u00f9 freddo, gennaio, \u00e8 di +3,8\u00a0\u00b0C, mentre quella del mese pi\u00f9 caldo, agosto, si attesta a +21,3\u00a0\u00b0C.\nLe precipitazioni medie annue, piuttosto abbondanti, superano i 1100\u00a0mm annui, con minimo relativo estivo .\nValori estremi.\nTemperature estreme mensili dal 1973 ad oggi.\nNella tabella sottostante sono riportati i valori delle temperature estreme mensili dal dicembre 1973 ad oggi, con il relativo anno in cui sono state registrate. Nel periodo esaminato, la temperatura minima assoluta ha toccato i -20,0\u00a0\u00b0C nel gennaio 1985 mentre la massima assoluta ha raggiunto i +40,0\u00a0\u00b0C nel luglio 2012 (i valori disponibili sono a numero intero e, in caso di identico valore registrato in anni diversi, \u00e8 riportato quello registrato per primo in ordine temporale)."}
{"id": "1425609", "revid": "110215362", "url": "https://it.wikipedia.org/wiki?curid=1425609", "title": "Arcade (Marvel Comics)", "text": "Arcade \u00e8 un personaggio dei fumetti creato da Chris Claremont (testi) e John Byrne (disegni), pubblicato dalla Marvel Comics. La sua prima apparizione \u00e8 in \"Marvel Team-Up\" (vol. 1) n. 65 (gennaio 1978).\nBiografia del personaggio.\nDell'infanzia di Arcade, si sa che nel giorno del suo 21\u00ba compleanno uccise il padre per ereditarne l'enorme fortuna; con essa costru\u00ec il Mondo Assassino, il suo bizzarro e pericoloso parco privato in cui si divertiva sadicamente a uccidere le persone con intrattenimenti mortali somiglianti a quelli di un luna park.\nI primi supereroi a scontrarsi con questo sadico supercriminale furono l'Uomo Ragno e Capitan Bretagna, che furono i primi di una lunga serie di eroi a sfuggire dal Mondo Assassino facendo impazzire Arcade.\nNorman Osborn lo assunse per uccidere Ben Urich ma fall\u00ec come al solito.\nFelicia Hardy si ritrov\u00f2 in trappola assieme all'X-Man artigliato, Wolverine: dovettero affrontare il napalm e le bombe piazzate da Arcade e la sua fidanzata di allora, la Coniglia Bianca. Gli eroi riuscirono a fuggire e lasciarono i criminali nella Terra Selvaggia, dove Arcade dovette fare da schiavo ad un'offesa coniglietta.\nArcade intrappol\u00f2 in seguito alcuni miliardari e delle famose star, tra cui Ben Grimm, Tony Stark, Nottolone per conto di una donna che voleva vendicarsi dell'allora fidanzata della Cosa, Carlotta LaRosa: grazie ai loro sforzi congiunti gli eroi ribaltarono la situazione.\nIn Avengers Arena, Arcade reinventa il Mondo Assassino sfruttando avanzate tecnologie: con l'aiuto della sua nuova assistente, Miss Coriander, allestisce una zona al di sotto dell'Antartide non rintracciabile da un qualsiasi dispositivo, sulla quale pu\u00f2 esercitare il controllo completo grazie a nanotecnologie disperse nell'aria, proiezioni di luce solida e campi di forza. e la stessa Miss Coriander afferma che l\u00ec potrebbe persino tener testa a Thor.\nPoteri e abilit\u00e0.\nArcade non ha poteri, dispone solo di un enorme ricchezza ed \u00e8 un abile inventore. Ha una conoscenza assoluta della tecnologia molto pi\u00f9 avanti rispetto alla scienza convenzionale, in particolare nei settori della robotica e dell'ingegneria meccanica e elettrica. Di solito quando sembra essere catturato, risulta essere un robot.\nGrazie a quanto compiuto in \"Avengers Arena\", serie scritta da Dennis Hopeless, Arcade viene eletto dai fan della Marvel secondo miglior villain del 2013."}
{"id": "1425611", "revid": "729019", "url": "https://it.wikipedia.org/wiki?curid=1425611", "title": "68\u00ba Reggimento fanteria &quot;Legnano&quot;", "text": "Il 68\u00ba Reggimento fanteria \"Legnano\" \u00e8 stato un reparto della disciolta Brigata meccanizzata \"Legnano\", costituito per il Regio Esercito il 1\u00ba agosto 1862 con il nome \"Reggimento fanteria \"Palermo\"\", e sciolto nel 1989.\nLa storia.\nReggimento fanteria \"Palermo\".\nCostituito come \"Reggimento fanteria \"Palermo\"\", dopo aver partecipato alla terza guerra di indipendenza (1866), invi\u00f2 i suoi reparti in Eritrea ed in Libia (colonie italiane), rispettivamente, dal 1890 e dal 1912 e fino al 1945).\nNella Prima guerra mondiale il reggimento combatt\u00e9 nel Goriziano, e insieme al reggimento gemello, il 67\u00ba, costitu\u00ec la Brigata \"Palermo\".\nCome conseguenza della legge 11 marzo 1926 sul nuovo ordinamento del Regio Esercito fu ridenominato \"68\u00ba Reggimento Fanteria \"Palermo\"\" e venne assegnato alla 2\u00aa Divisione fanteria \"Sforzesca\" assieme al 53\u00b0 e 54\u00b0 reggimenti fanteria \"Umbria\"; rimase articolato su due battaglioni.\nNel 1936 mobilit\u00f2 i suoi uomini per la campagna d'Etiopia fornendo a reggimenti e reparti vari mobilitati 5 ufficiali e 95 soldati. \n68\u00ba Reggimento fanteria \"Legnano\".\nIl 24 maggio 1939 il Reggimento fanteria \"Palermo\" assunse la denominazione \"68\u00ba Reggimento fanteria \"Legnano\"\" (con il comando a Como) e, con il 67\u00ba Reggimento fanteria \"Legnano\" (con il Comando nella caserma Cadorna a Legnano) e il 58\u00ba reggimento artiglieria, conflu\u00ec nella 58\u00aa Divisione Fanteria Legnano.\nNella seconda guerra mondiale segu\u00ec la divisione Legnano, operando nel 1940 sul fronte francese e nel gennaio 1941,in forza all'11\u00aa armata su quello greco-albanese. Nel 1942 fu inviato nuovamente come forza di presidio in Costa Azzurra (Francia) e nei primi mesi del 1943 fu trasferito in Puglia nella zona di Brindisi.\nAlla proclamazione dell'armistizio l'8 settembre 1943 rest\u00f2 compatto con la Divisione la quale non cedette le armi ai tedeschi.\nNell'aprile del 1944 fu inserito nella II brigata del Corpo Italiano di Liberazione composta dal I battaglione \"Palermo\", dal II battaglione \"Novara\" e dal battaglione d'Assalto \"Col Moschin\".\nIl 24 settembre 1944 form\u00f2 con il battaglione alpino Piemonte, il battaglione bersaglieri Goito e l'11\u00ba battaglione artiglieria, il Gruppo di Combattimento \"Legnano\", al comando del Generale Umberto Utili, che il 21 aprile 1945 entr\u00f2 nella citt\u00e0 di Bologna liberata.\nTerminata la guerra sar\u00e0 assegnato alla Divisione \"Legnano\".\nIl Reggimento, in seguito alla riorganizzazione dell'Esercito Italiano che aboliva il livello reggimentale, diventava nel 1975 68\u00ba battaglione meccanizzato \"Palermo\", e veniva definitivamente sciolto il 30 novembre 1989 a Bergamo. Da esso deriv\u00f2 il Re.Co.Tra. Reparto Comando e Trasmissioni con sede sempre nella caserma di Bergamo e con le stesse mostrine (d'azzurro e nero di tre in palo).\nLa bandiera di guerra del reggimento \u00e8 oggi presso l'Altare della Patria.\nInsegne e Simboli.\nIl Reggimento indossa il fregio della Fanteria (composto da due fucili incrociati sormontati da una bomba con una fiamma dritta).\nLe mostrine del reggimento sono rettangolari di colore azzurro e listate di nero di tre in palo. Alla base della mostrina si trova la stella argentata a 5 punte bordata di nero, simbolo delle forze armate italiane.\nIl motto \u00e8 \"Emula le virt\u00f9 di tutti\": Il verbo \"aemulor\" \u00e8 deponente, per cui \"aemulare\" \u00e8 l'imperativo di detto verbo il quale inoltre regge il dativo (virtutibus)\nFesta del reggimento.\nLa festa del reggimento si svolge il 17 luglio, anniversario di combattimenti sul fiume Musone durante la battaglia di Ancona del 1944 quando il reggimento venne insignito della Medaglia d'Argento al Valor Militare. Testimonianze che danno un quadro esaustivo di quei combattimenti della mattina del 17 luglio 1944, suggellata da un riconoscimento di un episodio di valore e la concessione della Medaglia d'Oro al Valor Militare ad Angelo De Sena, fante della compagnia esploratori del reggimento.\nOnorificenze.\nDecorati del reggimento.\nIl fante Angelo De Sena, decorato di Medaglia d'oro al valor militare per il combattimento sul Musone era stato decorato in precedenza di Medaglia di Bronzo al Valor Militare in Africa Orientale (1936) e per la Guerra di Spagna (1939). Di modestissima origine, operaio muratore, venne arruolato in Aeronautica nell'aprile 1935 e destinato al 7 Stormo misto dell'Egeo, prestando servizio nell'aeroporto di Lero, per essere poi trasferito, nell'ottobre successivo, all'aeroporto di Bari. Pochi mesi dopo e precisamente il 12 febbraio 1936, part\u00ec volontario per l'Africa Orientale assegnato all'Aviazione dell'Eritrea, rientrando in Italia per fine ferma nel settembre dello stesso anno. Nel luglio 1938, richiamato a domanda, parti volontario per la Spagna dove combatt\u00e9 col 2\u00ba Reggimento fanteria della Divisione Littorio. Ferito in combattimento nell'aprile 1939, rimpatri\u00f2 con la nave ospedale \"Gradisca\", e, dopo lunga degenza in luoghi di cura, venne congedato. Nel gennaio 1944, in seguito a Bando del Comando Supremo, si arruol\u00f2 volontario nel I Raggruppamento Motorizzato e, nel maggio successivo, costituitosi il Corpo Italiano di Liberazione, pass\u00f2 alla compagnia esploratori del 68\u00ba reggimento fanteria Legnano."}
{"id": "1425613", "revid": "339392", "url": "https://it.wikipedia.org/wiki?curid=1425613", "title": "Marburg an der Lahn", "text": ""}
{"id": "1425614", "revid": "767487", "url": "https://it.wikipedia.org/wiki?curid=1425614", "title": "Ibusuki", "text": " \u00e8 una citt\u00e0 giapponese della prefettura di Kagoshima."}
{"id": "1425617", "revid": "110157", "url": "https://it.wikipedia.org/wiki?curid=1425617", "title": "Ichiki-Kushikino", "text": " \u00e8 una citt\u00e0 giapponese della prefettura di Kagoshima."}
{"id": "1425619", "revid": "767487", "url": "https://it.wikipedia.org/wiki?curid=1425619", "title": "Izumi (Kagoshima)", "text": " \u00e8 una citt\u00e0 giapponese della prefettura di Kagoshima."}
{"id": "1425622", "revid": "79821963", "url": "https://it.wikipedia.org/wiki?curid=1425622", "title": "Ichikikushikino", "text": ""}
{"id": "1425623", "revid": "53251", "url": "https://it.wikipedia.org/wiki?curid=1425623", "title": "Muggine", "text": ""}
{"id": "1425628", "revid": "57872", "url": "https://it.wikipedia.org/wiki?curid=1425628", "title": "Girolamo Serra", "text": "Biografia.\nGirolamo Serra nacque a Genova il 22 luglio 1761 da una ricca famiglia nobile, i Serra.\nA conclusione del corso di studi di storia all'Universit\u00e0 di Genova, il marchese Girolamo Serra venne scelto come rappresentante della Repubblica di Genova dal doge Giacomo Maria Brignole dopo che, con il pretesto della rapina e l'uccisione di cittadini francesi da parte di banditi tra Novi ed Alessandria, Napoleone Bonaparte aveva incolpato del fatto il Senato Ligure e aveva chiesto un fortissimo risarcimento in denaro, la consegna della fortezza di Gavi e della strada della Bocchetta, provocando cos\u00ec con una guerra la fine della Repubblica di Genova e la nascita della Repubblica Ligure filofrancese.\nDurante la Repubblica Ligure e l'Impero francese Serra si ritir\u00f2 a vita privata.\nIl 26 aprile 1814 divenne presidente del Governo Provvisorio dell'effimera Repubblica Genovese, carica che mantenne fino al 26 dicembre 1814 quando, secondo il Congresso di Vienna, la risorta Repubblica genovese fu inclusa nel Regno di Sardegna di Vittorio Emanuele I di Savoia. Serra abbandon\u00f2 il governo, ritirandosi nuovamente a vita privata.\nAlla salita al trono di Carlo Alberto venne chiamato a far parte delle Regie Deputazioni di storia patria e accett\u00f2 la nomina.\nLa sua opera principale \u00e8 la \"Storia dell'Antica Liguria e di Genova\" in 4 volumi. Fu anche docente all'Universit\u00e0 di Genova.\nMor\u00ec a Genova il 10 maggio del 1837."}
{"id": "1425638", "revid": "2143966", "url": "https://it.wikipedia.org/wiki?curid=1425638", "title": "Stazione meteorologica di Monte Terminillo", "text": "La stazione meteorologica di Monte Terminillo \u00e8 la stazione meteorologica di riferimento per il servizio meteorologico dell'Aeronautica Militare e per l'Organizzazione Mondiale della Meteorologia, relativa all'area montana del Monte Terminillo.\nCaratteristiche.\nLa stazione meteorologica \u00e8 situata nell'Italia centrale, nel Lazio, in provincia di Rieti, nel comune di Cantalice, a 1.875 metri s.l.m. alle coordinate geografiche . La sua ubicazione \u00e8, in realt\u00e0, presso la base dell'Aeronautica Militare del vicino rilievo di Monte Terminilluccio, pur portando la denominazione della vetta pi\u00f9 elevata dell'area.\nA seguito della dismissione dell'osservatorio presidiato e all'automatizzazione del sito, dal dicembre 2014 la stazione automatica DCP effettua rilevazioni orarie automatiche nei SYNOP con registrazioni della temperatura dell'aria, della temperatura di rugiada, delle precipitazioni, dell'eliofania, della pressione atmosferica, della direzione e della velocit\u00e0 del vento; precedentemente, venivano emessi anche i METAR dal personale dell'osservatorio con i dati sulla nuvolosit\u00e0 in chiaro e sulla visibilit\u00e0.\nMedie climatiche ufficiali.\nDati climatologici 1971-2000.\nIn base alle medie climatiche relative al trentennio 1971-2000, le pi\u00f9 recenti in uso, la temperatura media del mese pi\u00f9 freddo, febbraio \u00e8 di -2\u00a0\u00b0C, mentre quella del mese pi\u00f9 caldo, agosto, \u00e8 di 14,2\u00a0\u00b0C; mediamente si contano 146 giorni di gelo all'anno. Nel trentennio esaminato, i valori estremi di temperatura sono i +28,0\u00a0\u00b0C dell'agosto 1998 e i -22,5\u00a0\u00b0C del gennaio 1979.\nLe precipitazioni medie annue, spesso nevose tra novembre ed aprile, si attestano a 738\u00a0mm, mediamente distribuite in 85 giorni, con minimo relativo in inverno e picco massimo in autunno.\nL'umidit\u00e0 relativa media annua fa registrare il valore di 76,4% con minimi di 70% a luglio e ad agosto e massimo di 81% ad aprile; mediamente si registrano 179 giorni annui con episodi nebbiosi.\nDi seguito \u00e8 riportata la tabella con le medie climatiche e i valori massimi e minimi assoluti registrati nel trantennio 1971-2000 e pubblicati nell'Atlante Climatico d'Italia del Servizio Meteorologico dell'Aeronautica Militare relativo al medesimo trentennio.\nDati climatologici 1961-1990.\nSecondo i dati medi del trentennio 1961-1990, ancora in uso per l'Organizzazione meteorologica mondiale e definito Climate Normal (CLINO), la temperatura media del mese pi\u00f9 freddo, febbraio, si attesta a -2,7\u00a0\u00b0C, mentre quella del mese pi\u00f9 caldo, luglio, \u00e8 di +13,2\u00a0\u00b0C. Nel medesimo trentennio, la temperatura minima assoluta ha toccato i -22,5\u00a0\u00b0C nel gennaio 1979 (media delle minime assolute annue di -14,8\u00a0\u00b0C), mentre la massima assoluta ha fatto registrare i +28,2\u00a0\u00b0C nel luglio 1965 (media delle massime assolute annue di +23,2\u00a0\u00b0C).\nLa nuvolosit\u00e0 media annua si attesta a 4,4 okta giornalieri, con minimo in luglio di 2,8 okta e massimo di 5,4 okta in aprile.\nL'umidit\u00e0 relativa si attesta ad un valore medio annuo di 77,8%, con minimo in luglio del 70% e massimo in aprile di 81%.\nL'eliofania assoluta media annua si attesta a 5,3 ora giornaliere, con massimo di 8,9 ore giornaliere in luglio e minimo di 3,1 ore giornaliere in dicembre.\nValori estremi.\nTemperature estreme mensili dal 1951 ad oggi.\nNella tabella sottostante sono riportate le temperature massime e minime assolute mensili, stagionali ed annuali dal 1951 ad oggi, con il relativo anno in cui si queste si sono registrate. La massima assoluta del periodo esaminato di +28,9\u00a0\u00b0C risale all'agosto 2019, mentre la minima assoluta di -22,5\u00a0\u00b0C \u00e8 del gennaio 1979."}
{"id": "1425640", "revid": "767487", "url": "https://it.wikipedia.org/wiki?curid=1425640", "title": "Kanoya", "text": " \u00e8 una citt\u00e0 giapponese della prefettura di Kagoshima."}
{"id": "1425642", "revid": "767487", "url": "https://it.wikipedia.org/wiki?curid=1425642", "title": "Kirishima", "text": " \u00e8 una citt\u00e0 giapponese della prefettura di Kagoshima."}
{"id": "1425643", "revid": "1318658", "url": "https://it.wikipedia.org/wiki?curid=1425643", "title": "Makurazaki", "text": " \u00e8 una citt\u00e0 giapponese della prefettura di Kagoshima."}
{"id": "1425645", "revid": "767487", "url": "https://it.wikipedia.org/wiki?curid=1425645", "title": "Minamisatsuma", "text": " \u00e8 una citt\u00e0 giapponese della prefettura di Kagoshima.\nIl 7 novembre 2005 la citt\u00e0 \u00e8 stata creata con l'accorpamento dei centri di Bonotsu, Kasasa, Kaseda e Ooura del distretto di Kawanabe e con la citt\u00e0 di Kinpo del distretto di Hioki."}
{"id": "1425646", "revid": "110157", "url": "https://it.wikipedia.org/wiki?curid=1425646", "title": "Nishinoomote", "text": " \u00e8 una citt\u00e0 del Giappone meridionale situata nella prefettura di Kagoshima. Il territorio comunale occupa la parte nord dell'isola di Tanegashima, che fa parte dell'arcipelago delle isole \u014csumi.\nA tutto il 24 agosto del 2012, Nishinoomote aveva 16.772 abitanti distribuiti su un'area di 205,78 km\u00b2, per una densit\u00e0 di 81,5 ab./km\u00b2.\nStoria.\nA seguito del riordino territoriale imposto con la restaurazione Meiji, l'odierna Nishinoomote, allora chiamata Kitatane, fu inserita nel distretto di Kumage con lo \"status\" di villaggio il 1\u00ba aprile 1889. Fu dichiarata cittadina il 1\u00ba aprile 1926 e ribattezzata Nishinoomote. Ha ottenuto l'attuale \"status\" di citt\u00e0 il 1\u00ba ottobre 1958.\nDal 1\u00ba ottobre 1993 \u00e8 gemellata con Vila do Bispo, il comune portoghese dove nacque Fern\u00e3o Mendes Pinto, che arriv\u00f2 a Tanegashima nel 1543 ed \u00e8 considerato da alcuni il primo europeo che abbia messo piede in Giappone."}
{"id": "1425647", "revid": "767487", "url": "https://it.wikipedia.org/wiki?curid=1425647", "title": "\u014ckuchi", "text": " era una citt\u00e0 giapponese della prefettura di Kagoshima. Il 1\u00ba novembre 2008, \u014ckuchi \u00e8 stata fusa con la cittadina di Hishikari per formare la nuova citt\u00e0 di Isa e la municipalit\u00e0 di \u014ckuchi \u00e8 stato soppressa."}
{"id": "1425648", "revid": "767487", "url": "https://it.wikipedia.org/wiki?curid=1425648", "title": "Satsumasendai", "text": " \u00e8 una citt\u00e0 giapponese della prefettura di Kagoshima."}
{"id": "1425651", "revid": "767487", "url": "https://it.wikipedia.org/wiki?curid=1425651", "title": "Shibushi", "text": " \u00e8 una citt\u00e0 giapponese della prefettura di Kagoshima."}
{"id": "1425655", "revid": "767487", "url": "https://it.wikipedia.org/wiki?curid=1425655", "title": "Tarumizu", "text": " \u00e8 una citt\u00e0 giapponese della prefettura di Kagoshima."}
{"id": "1425666", "revid": "287204", "url": "https://it.wikipedia.org/wiki?curid=1425666", "title": "Okuchi", "text": ""}
{"id": "1425669", "revid": "628767", "url": "https://it.wikipedia.org/wiki?curid=1425669", "title": "Distretto di Gasa", "text": "Gasa \u00e8 uno dei 20 distretti (dzongkhag) che costituiscono il Bhutan. Il distretto appartiene al dzongdey centrale.\nMunicipalit\u00e0.\nIl distretto consta di quattro gewog:"}
{"id": "1425671", "revid": "1543377", "url": "https://it.wikipedia.org/wiki?curid=1425671", "title": "Stenosi aortica", "text": "Per stenosi aortica si indica un restringimento dell'anulus aortico, molto diffuso soprattutto in soggetti con difetti valvolari. Nelle persone apparentemente sane, ovvero senza sintomi, il rischio \u00e8 maggiore dopo i 60 anni di et\u00e0, con la \"naturale\" modifica che interviene con l'invecchiamento. Questo restringimento determina un gradiente pressorio che impone al ventricolo sinistro di sviluppare una maggiore pressione con la sistole al fine di mantenere una gittata cardiaca adeguata alle richieste metaboliche. Il miocardio nel corso degli anni e man mano che la stenosi si fa pi\u00f9 grave, sviluppa un'ipertrofia concentrica come meccanismo di compenso.\nSegni e sintomi.\nLa classica triade di sintomi nei pazienti con stenosi aortica \u00e8:\nI sintomi, specie i primi due, si manifestano tardivamente, o comunque quando \u00e8 presente un certo grado di insufficienza ventricolare sinistra.\nI segni tipici rilevabili durante la visita clinica sono:\nEziologia.\nCause maggiori.\nIn un grande numero di casi la stenosi \u00e8 da degenerazione e calcificazione dei lembi valvolari. Tali alterazioni, in era \"pre-antibiotica\", potevano dipendere da un attacco di febbre reumatica da infezione da streptococco, in altri casi da sclerosi idiopatica o da cardiopatica congenita.\nLa stenosi cronica pu\u00f2 comportare una insufficienza del ventricolo sinistro - con relativo scompenso cardiaco - quando si \u00e8 superato il tempo giusto per la sostituzione chirurgica della valvola, che rappresenta l'unica terapia definitiva per la cura di queste affezioni.\nCause minori.\nCause rare della stenosi sono: artrite reumatoide, iperlipoproteinemia omozigote di tipo II, lesioni da radioterapia, malattia di Paget e infine il lupus eritematoso sistemico.\nLa valvola aortica bicuspide.\nLa valvola aortica bicuspide \u00e8 un difetto congenito che consiste nell'assenza di una cuspide, con normale funzionamento delle cuspidi rimanenti. Tale difetto interessa fino al 2% della popolazione generale. Talora pu\u00f2 esservi insufficienza.\nTale difetto pu\u00f2 predisporre, per l'aumento delle turbolenze del sangue, a fibrosi e alla calcificazione prematura dei lembi valvolari. Normalmente l'ispessimento e la calcificazione delle valvole, inizia dalla sesta-settima decade, come espressione dell'invecchiamento naturale dell'organismo; in presenza del difetto congenito, tale deposito viene generalmente anticipato.\nFisiopatologia.\nLa stenosi aortica porta ad un aumento della resistenza che il ventricolo deve vincere per mantenere il flusso sanguigno costante, pertanto il gradiente pressorio fra ventricolo ed aorta aumenter\u00e0 proporzionalmente al grado di stenosi. Questo sovraccarico di pressione per il cuore viene compensato con ipertrofia concentrica: le pareti del ventricolo si ispessiscono ma non aumenta il volume della cavit\u00e0. Tale processo permette di mantenere una buona capacit\u00e0 contrattile del cuore, per far fronte ai bisogni perlomeno a riposo. L'ipertrofia concentrica va a scapito per\u00f2 della compliance ventricolare, con un incremento proporzionale del consumo di ossigeno. L'ipertrofia coinvolge poi anche l'atrio perch\u00e9 deve accrescere la forza di contrazione per riempire ottimamente il ventricolo, dove la pressione \u00e8 aumentata.\nIl flusso nei vasi coronarici \u00e8 inoltre ostacolato da queste alta pressione diastolica endocavitaria, essendo maggiormente compressi.\nIn caso di sforzo pertanto:\nTutto questo pu\u00f2 portare ad aggravamento con congestione polmonare, manifesta con dispnea, dilatazione del ventricolo, insufficienza ventricolare sinistra e mitrialica.\nTipologia.\nL'ostruzione pu\u00f2 essere valvolare, sopravalvolare oppure sottovalvolare (o membranosa). Le ostruzioni valvolari sono conseguenza di processi infiammatori o degenerativi, talvolta sovrapposte a problemi di origine congenita, pertanto tipiche dell'et\u00e0 avanzata, metre le stenosi sopravalvolari e sottovalvolari sono sempre d'origine congenita, manifestandosi quindi in et\u00e0 infantile o giovanile.\nStenosi valvolare aortica.\nLa stenosi valvolare \u00e8 a sua volta suddivisa in congenita, reumatica o anche calcifica (o degenerativa); in questi casi, se non associata ad una stenosi mitralica, si correla alla tipologia congenita o degenerativa\nStenosi aortica sopravalvolare.\n\u00c8 una forma \"congenita\" della stenosi, accompagnata di solito da ispessimento intimale e ipertrofia della media. Si crea un gradiente pressorio intra-aortico (mentre nella stenosi valvolare il gradiente \u00e8 tra ventricolo sinistro ed aorta).\nStenosi aortica sottovalvolare.\nQuesta tipologia si riscontrata in circa 20% di tutte le stenosi aortiche, suddivise in tre variet\u00e0 anatomiche principali:\nTali forme vengono distinte dalla cardiomiopatia ipertrofica ostruttiva, ma in una persona, anche se raramente, le si possono ritrovare entrambe\nLa terapia radicale di queste forme \u00e8 esclusivamente chirurgica.\nEsami.\nL'esame necessario per seguire l'evoluzione della patologia \u00e8 l'ecocardiogramma Doppler: esame non-invasivo e ripetibile ogni sei-dodici mesi, a seconda del grado di ostruzione, permette di valutare sede ed entit\u00e0 della stenosi, oltre che la presenza di calcificazioni. L'angiografia delle coronarie viene eseguita esclusivamente come dato pre-intervento chirurgico.\nL'ECG evidenzia ipertrofia ventricolare, d'ingandimento atriale sinistro, mentre alla radiografia si apprezza un cuore globoso, con l'aorta ascendente spesso dilatata.\nPrognosi.\nLa stensoi pu\u00f2 rimare silente e senza sintomi per molto tempo (grazie alla riserva funzionale del ventricolo sinistro). Dopo la comparsa, solitamente con angina, sincopi e dispnea, si assiste ad una rapida involuzione del quadro. La morte \u00e8 improvvisa nel 15-20% dei casi, mentre arriva dopo 2-6 anni se non si procede con un intervento chirurgico.\nTerapie.\nSe il paziente \u00e8 asintomatico, la stenosi non \u00e8 severa (velocit\u00e0 massima del sangue attraverso la stenosi, rilevata con ecodoppler, &lt;4\u00a0m/s, gradiente medio di pressione transvalvolare &lt;40\u00a0mmHg, area dell'orifizio aortico &gt; 1\u00a0cm2) e la frazione di eiezione \u00e8 superiore al 50%, il paziente viene seguito nel tempo. Si attua comunque, a scopo cautelativo, la profilassi antibiotica per evitare l'endocardite infettiva.\nSe la stenosi \u00e8 sintomatica ed \u00e8 severa (velocit\u00e0 massima del sangue attraverso la stenosi, rilevata con ecodoppler, &gt;4\u00a0m/s, gradiente medio di pressione transvalvolare &gt;60-70\u00a0mmHg, area dell'orifizio aortico &lt; 1\u00a0cm2) \u00e8 necessario l'intervento chirurgico.\nAltri ritengono che il gradiente medio debba essere portato a 80-100\u00a0mmHg.\nSecondo le linee guida americane 2006 sul management del paziente con valvulopatie, discriminante \u00e8 la frazione di eiezione. Se risulta &lt;50%, si ha indicazione all'intervento chirurgico anche se il paziente \u00e8 asintomatico.\nLa terapia chirurgica \u00e8 in genere legata alla \"sostituzione\" della valvola.\nLe valvole tissutali possono avere una durata di 10-20 anni. Tuttavia, tendono a deteriorarsi pi\u00f9 rapidamente nei pazienti pi\u00f9 giovani. Sono attualmente oggetto di studio nuovi modi per preservare il tessuto pi\u00f9 a lungo. Uno di questi trattamenti di conservazione \u00e8 attualmente utilizzato in una valvola cardiaca tissutale disponibile in commercio. Negli studi condotti su pecore e conigli, il tessuto (chiamato tessuto RESILIA\u2122) ha presentato una calcificazione inferiore rispetto al tessuto di controllo. Tuttavia, non sono ancora disponibili dati sulla durabilit\u00e0 a lungo termine nei pazienti.\nLe valvole tissutali sono con o senza stent. Le valvole con stent sono disponibili in dimensioni comprese tra 19-29 mm.* Le valvole senza stent vengono direttamente suturate alla radice aortica. Il vantaggio principale delle valvole senza stent \u00e8 che limitano la discrepanza paziente-protesi (quando l\u2019area della valvola protesica \u00e8 troppo piccola rispetto alle dimensioni del paziente, aumentando la pressione all\u2019interno della valvola) e possono essere utili quando si tratta di una piccola radice aortica. Il loro svantaggio \u00e8 che necessitano di pi\u00f9 tempo per l\u2019impianto rispetto alle valvole con stent.*\nTuttavia, il rischio di formazione di coaguli di sangue \u00e8 maggiore con le valvole meccaniche rispetto alle valvole tissutali. Pertanto, i portatori di valvole cardiache meccaniche devono assumere farmaci anticoagulanti (fluidificanti del sangue), come il warfarin, per il resto della loro vita, rendendoli pi\u00f9 inclini a emorragie. Talvolta, il suono della valvola pu\u00f2 essere avvertito (spesso sotto forma di clic) e pu\u00f2 essere inquietante.\nLa scelta della valvola \u00e8 una decisione ponderata tra la minore durata delle valvole tissutali e il maggior rischio di coaguli di sangue ed emorragie a cui espongono le valvole meccaniche. Le linee guida suggeriscono che quando si sceglie una valvola \u00e8 necessario considerare l\u2019et\u00e0, lo stile di vita e l\u2019anamnesi medica del paziente. Le valvole tissutali si deteriorano pi\u00f9 rapidamente nei pazienti giovani e durante la gravidanza, ma sono preferibili per le donne che desiderano avere figli poich\u00e9 la gravidanza aumenta il rischio di coaguli di sangue. In genere, una valvola tissutale \u00e8 considerata per i pazienti di et\u00e0 superiore a 65 anni.\nUno dei maggiori svantaggi delle valvole cardiache meccaniche \u00e8 la loro associazione a un maggior rischio di coaguli di sangue. I coaguli formati da globuli rossi e piastrine danneggiati possono ostruire i vasi sanguigni con gravi conseguenze. Le persone con valvole meccaniche devono assumere anticoagulanti (fluidificanti del sangue), come il warfarin, per il resto della loro vita.\nLe valvole cardiache meccaniche possono inoltre causare anemia emolitica meccanica, una condizione in cui i globuli rossi rimangono danneggiati mentre attraversano la valvola.\nAlcuni pazienti portatori di valvole meccaniche riescono a percepire dei clic quando la loro valvola si chiude, che alcuni di loro trovano inquietanti.\nPu\u00f2 presentarsi, poi, il fenomeno della cavitazione, che consiste nella formazione di microbolle a causa di una caduta di pressione al di sotto della pressione di vaporizzazione ad una data temperatura. La cavitazione nella circolazione sanguigna pu\u00f2 portare a guasti meccanici della valvola cardiaca, pertanto, i test di cavitazione sono una parte essenziale del processo di verifica della progettazione della valvola.\nDal 2007 in Italia, esiste un'ulteriore modalit\u00e0 di trattamento, l'impianto valvolare aortico transcatetere (meglio nota come TAVI). Si tratta di una tecnica simile all'angioplastica, nel senso che la valvola nativa viene lasciata in loco e tramite catetere, senza quindi toracotomia/sternotomia tradizionale, si impianta la protesi. Questo trattamento \u00e8 indicato per pazienti con stenosi aortica severa, come sopra descritta, con rischio proibitivo, elevato o intermedio nel trattamento chirurgico tradizionale.\nDiagnosi correlate.\nI soggetti con stenosi aortica, secondaria ad una reazione immunitaria con aggressione delle strutture valvolari, possono essere soggetti ad arteriosclerosi."}
{"id": "1425674", "revid": "110157", "url": "https://it.wikipedia.org/wiki?curid=1425674", "title": "Atsugi", "text": " \u00e8 una citt\u00e0 giapponese della prefettura di Kanagawa."}
{"id": "1425678", "revid": "599013", "url": "https://it.wikipedia.org/wiki?curid=1425678", "title": "Guido Settembrino", "text": "Carriera.\nLa prima esperienza da allenatore giovanissimo al Travagliato, formazione dalla quale uscirono, tra i tanti, i fratelli Giuseppe Baresi e Franco Baresi, Franco Pancheri e Giovanni Lorini.\nDopo questa esperienza, Settembrino, passa alla Cremonese, squadra che gli affida il settore giovanile (con una breve parentesi alla guida della prima squadra nella stagione 1977-1978, in Serie B, al posto dell'esonerato Stefano Angeleri). Anche qui, scopre giocatori del calibro di Gianluigi Galbagini, Mario Montorfano e Gianluca Vialli.\nLuigi Corioni, presidente dell'Ospitaletto lo riporta nel bresciano ed \u00e8 con la squadra franciacortina che scopre il mondo del professionismo. Nella stagione 1982-1983 allen\u00f2 gli aranciobl\u00f9 in Serie C2.\nNel l'approdo al Brescia con una parentesi in prima squadra nel 1984 quando sostitu\u00ec Corrado Orrico.\nNel 1990, dopo aver portato alla luce talenti del calibro di Eugenio Corini, Massimiliano Caliari, Paolo Ziliani, Giordano Caini, Luca Luzardi, Edoardo Bortolotti e Paolo Negro, trasformato da centravanti a terzino, passa al Breno in Interregionale.\nDalla Val Camonica al Palazzolo di Serie C1, passando anche per , Trento e Darfo Boario.\nDopo un anno sabbatico ritorna a Brescia, sempre nel ruolo di scopritore di talenti.\nDal giugno 2007 ogni anno si svolge a Brescia un memorial riservato alla categoria giovanissimi a cui partecipano le squadre con cui Guido Settembrino ha collaborato."}
{"id": "1425682", "revid": "289247", "url": "https://it.wikipedia.org/wiki?curid=1425682", "title": "Corpi speciali", "text": ""}
{"id": "1425692", "revid": "1543377", "url": "https://it.wikipedia.org/wiki?curid=1425692", "title": "Stazione meteorologica di Bracciano Vigna di Valle", "text": "La stazione meteorologica di Bracciano Vigna di Valle \u00e8 la stazione meteorologica di riferimento per il Servizio Meteorologico dell'Aeronautica Militare e per l'Organizzazione Mondiale della Meteorologia, relativa all'area del Lago di Bracciano e ubicata in localit\u00e0 Vigna di Valle.\nStoria.\nL'attivit\u00e0 della stazione meteorologica, originariamente denominata Regia Stazione Aerologica, ebbe inizio nel giugno 1910 nei pressi dell'idroscalo, ad un'altezza di 260 metri s.l.m. (altezza del barometro di 272,4 metri s.l.m.), in un'area che originariamente risultava povera di vegetezione e che nei primi decenni di rilevamento dei dati consentiva escursioni termiche maggiori di quelle attuali per le caratteristiche del terreno e dell'ambiente circostante.\nDal 1911 le osservazioni aerologiche e meteorologiche iniziarono ad essere effettuate senza soluzione di continuit\u00e0, sia per lo studio del clima della zona che per effettuare assistenza alla navigazione aerea ai velivoli in decollo e atterraggio al vicino aeroporto \"Luigi Bourlot\" e ai velivoli in transito nello spazio aereo a nord della Capitale.\nLe osservazioni aerologiche andarono avanti nei primi decenni di attivit\u00e0 dell'osservatorio meteorologico, fino a quando non venne decisa l'attivazione della nuova stazione aerologica presso l'aeroporto di Ciampino (in seguito anch'essa dismessa dopo l'attivazione di Pratica di Mare). Nonostante la dismissione della stazione aerologica, a Vigna di Valle sono proseguite senza soluzione di continuit\u00e0 le osservazioni meteorologiche fino ai giorni nostri.\nL'ubicazione \u00e8 stata cambiata varie volte nel corso della storia all'interno dell'area militare, pur rimanendo sempre a poche centinaia di metri di distanza dalla stazione ferroviaria di Vigna di Valle all'altezza del km 20,100 della via Braccianese Claudia, fino ad avere definitivamente sede nell'attuale ubicazione a partire dal 6 giugno 1981, a seguito dell'ultimazione dei lavori di ristrutturazione e di ammodernamento del complesso che ospitava lo storico osservatorio meteorologico. In precedenza, vi era stata una sospensione di una settimana del servizio nel mese di maggio del 1979 che, prima della definitiva riattivazione dell'osservatorio nella sede attuale, fu ripreso per due anni su un \"carro meteo\".\nCaratteristiche.\nLa stazione meteorologica \u00e8 situata nell'Italia centrale, in provincia di Roma, presso il Lago di Bracciano, a 270 metri s.l.m..\nL'esatta ubicazione \u00e8 all'interno di un'area verde, tra la riva meridionale del lago e la palazzina del \"Reparto Sperimentazioni di Meteorologia Aeronautica\", che proprio qui ha la propria sede dal 1966. Il suddetto reparto \u00e8 specializzato nella sperimentazione delle strumentazioni utilizzate nella rilevazione dei dati meteorologici, tra i quali lo scintillometro, in grado di rilevare la turbolenza al suolo e la relativa genesi.\nInoltre, quella di Bracciano Vigna di Valle \u00e8 una delle stazioni meteorologiche ufficiali italiane aderenti al programma GCOS (Global Climate Observation System) della WMO.\nMedie climatiche ufficiali.\nDati climatologici 1981-2010.\nIn base alle medie climatiche del periodo 1981-2010, la temperatura media del mese pi\u00f9 caldo, agosto, si attesta a circa +24,4\u00a0\u00b0C, mentre la temperatura media del mese pi\u00f9 freddo, gennaio, fa registrare il valore di +7,3\u00a0\u00b0C. Nel trentennio esaminato, la temperatura massima pi\u00f9 elevata di +38,7\u00a0\u00b0C risale all'agosto 1981, mentre la temperatura minima pi\u00f9 bassa di -6,2\u00a0\u00b0C fu registrata nel gennaio 1985. Mediamente si contano annualmente 32,1 giorni con temperatura massima eguale o superiore ai 30\u00a0\u00b0C e 5,6 giorni di gelo.\nLe precipitazioni medie annue si attestano a 980,9\u00a0mm, mediamente distribuite in 85 giorni di pioggia, con minimo in estate e picco massimo in autunno e inverno.\nDati climatologici 1971-2000.\nIn base alle medie climatiche del trentennio 1971-2000, le pi\u00f9 recenti in uso, la temperatura media del mese pi\u00f9 freddo, gennaio, \u00e8 di 7,2\u00a0\u00b0C, mentre quella del mese pi\u00f9 caldo, agosto, \u00e8 di 24\u00a0\u00b0C; mediamente si contano 5,2 giorni di gelo all'anno e 27,5 giorni annui con temperatura massima uguale o superiore a 30\u00a0\u00b0C. Nel trentennio esaminato, i valori estremi di temperatura sono i +38,7\u00a0\u00b0C dell'agosto 1981 e i -6,2\u00a0\u00b0C del gennaio 1985.\nLe precipitazioni medie annue si attestano a 949\u00a0mm, mediamente distribuite in 81 giorni, con minimo in estate, picco massimo in autunno e massimo secondario in inverno.\nL'umidit\u00e0 relativa media annua fa registrare il valore di 73,2% con minimi di 66% a luglio e ad agosto e massimi di 80% a novembre e a dicembre; mediamente si contano 27 giorni annui con episodi nebbiosi.\nDi seguito \u00e8 riportata la tabella con le medie climatiche e i valori massimi e minimi assoluti registrati nel trantennio 1971-2000 e pubblicati nell'Atlante Climatico d'Italia del Servizio Meteorologico dell'Aeronautica Militare relativo al medesimo trentennio.\nDati climatologici 1961-1990.\nSecondo i dati medi del trentennio 1961-1990, ancora in uso per l'Organizzazione meteorologica mondiale e definito Climate Normal (CLINO), la temperatura media del mese pi\u00f9 freddo, gennaio, si attesta a +6,7\u00a0\u00b0C, mentre quella del mese pi\u00f9 caldo, luglio, \u00e8 di +23,6\u00a0\u00b0C. Nel medesimo trentennio, la temperatura minima assoluta ha toccato i -7,0\u00a0\u00b0C nel gennaio 1963 (media delle minime assolute annue di -2,5\u00a0\u00b0C), mentre la massima assoluta ha fatto registrare i +38,7\u00a0\u00b0C nell'agosto 1981 (media delle massime assolute annue di +35,2\u00a0\u00b0C). Mediamente si contano annualmente 30,2 giorni con temperatura massima eguale o superiore ai 30\u00a0\u00b0C e 9,1 giorni di gelo.\nLa nuvolosit\u00e0 media annua si attesta a 3,9 okta, con minimo di 2,2 okta a luglio e massimo di 4,9 okta a novembre.\nLe precipitazioni medie annue si attestano a 965\u00a0mm annui, distribuite mediamente in 85 giorni, con picco in autunno-inverno e minimo relativo estivo.\nL'umidit\u00e0 relativa media annua fa registrare il valore di 72,8% con minimi di 65% a luglio e ad agosto e massimi di 79% a novembre e a dicembre.\nL'eliofania assoluta media annua si attesta a 6,8 ore giornaliere, con massimo di 10,9 ore giornaliere a luglio e minimo di 3,6 ore giornaliere a dicembre. \nDati climatologici 1951-1980.\nIn base alle medie climatiche del periodo 1951-1980, effettivamente elaborate a partire dal 1954, la temperatura media del mese pi\u00f9 caldo, agosto, si attesta a +23,5\u00a0\u00b0C, mentre la temperatura media del mese pi\u00f9 freddo, gennaio, fa registrare il valore di +6,9\u00a0\u00b0C. Nel trentennio esaminato, la temperatura massima pi\u00f9 elevata di +38,8\u00a0\u00b0C risale all'agosto 1956, mentre la temperatura minima pi\u00f9 bassa di -7,0\u00a0\u00b0C fu registrata nel gennaio 1963. Mediamente si contano annualmente 32,1 giorni con temperatura massima eguale o superiore ai 30\u00a0\u00b0C e 10,7 giorni di gelo.\nLe precipitazioni medie annue si attestano a 991,1\u00a0mm, mediamente distribuite in 98 giorni di pioggia, con minimo in estate e picco massimo in autunno e inverno.\nValori estremi.\nTemperature estreme mensili dal 1954 ad oggi.\nNella tabella sottostante sono riportate le temperature massime e minime assolute mensili, stagionali ed annuali dal 1954 (anno di inizio della serie storica finora digitalizzata e validata dal Centro Nazionale di Meteorologia e Climatologia Aeronautica di Pratica di Mare) fino ad oggi, con il relativo anno in cui si queste si sono registrate. La massima assoluta del periodo esaminato di +38,8\u00a0\u00b0C risale all'agosto 1956, mentre la minima assoluta di -7,0\u00a0\u00b0C \u00e8 del gennaio 1963.\nTemperature estreme mensili dal 1911 ad oggi.\nNella tabella sottostante sono riportate le temperature massime e minime assolute mensili, stagionali ed annuali dal 1911 ad oggi, con il relativo anno in cui si queste si sono registrate. La massima assoluta del periodo esaminato di +40,6\u00a0\u00b0C risale al giugno 1935, mentre la minima assoluta di -8,0\u00a0\u00b0C \u00e8 del dicembre 1927; le temperature tra il 1926 e il 1942 sono state recuperate dagli annali idrologici, ai quali la stazione aerologica forniva i dati in quel periodo temporale, mentre i dati antecedenti al 1926 sono stati recuperati dalla pubblicazione del Ministero dell'aeronautica - Aviazione Civile e Traffico Aereo, a cura del prof. Filippo Eredia, che viene indicata di seguito nella bibliografia. Mancano i dati dal 1943 al 1953 nell'analisi della suddetta serie storica."}
{"id": "1425693", "revid": "101175", "url": "https://it.wikipedia.org/wiki?curid=1425693", "title": "Miguel Duhamel", "text": "Il pilota detiene il record di stagioni vinte del campionato motociclistico statunitense, avendo conquistato 8 titoli complessivi: uno nella Superbike (1995), cinque nella Supersport (1991, 1993, 1995, 1996, 1997) e due nella Formula Xtreme (2004 e 2005).\nCarriera.\nFiglio d'arte (il padre Yvon era stato pilota ufficiale Kawasaki negli anni settanta), la sua carriera nel motociclismo \u00e8 iniziata nel 1988 con la partecipazione a gare di endurance e al campionato canadese Superbike; gi\u00e0 nel 1990 ha vinto la sua prima gara del campionato AMA Superbike e nel 1991 ha il suo primo campionato nella categoria Supersport 600, oltre che la Daytona 200 e il Bol d'Or.\nNel 1992 debutta anche nel motomondiale in classe 500, competendo in tutte le gare della stagione, raggiungendo un quinto posto quale miglior risultato in gara e il 12\u00ba posto nella graduatoria finale.\nNel 2004 e 2005 vince il settimo e l'ottavo titolo, nella categoria Formula Xtreme, con una Honda CBR600RR.\nNegli anni successivi continuare a competere nelle competizioni americane, vincendo il secondo titolo di Supersport nel 1993. Nel 1995 vince due titoli il primo di AMA Superbike e il terzo di Supersport, replicandosi in quest'ultima nelle successive due stagioni.\nDal 1989 al 1997 partecipa, saltuariamente e sempre come wild card, al mondiale Superbike. In cinque stagioni prende il via a sole dieci gare ottenendo 3 podi come posizionamenti di rilievo.\nNel 2007 viene chiamato, in occasione del GP degli USA, a condurre una Honda RC212V del team Honda Gresini in sostituzione dell'infortunato Toni El\u00edas, si deve per\u00f2 ritirare prima del termine della gara.\nFino al 2008 \u00e8 stato pilota ufficiale della Honda America, conquistando con le sue motociclette 8 titoli: uno nella Superbike (1995), cinque nella Supersport (1991, 1993, 1995, 1996, 1997) e due nella Formula Xtreme (2004 e 2005); nonch\u00e9 5 vittorie alla \"Daytona 200\" nel 1991, 1997, 1999, 2003 e 2005. Duhamel, detiene il record di stagioni vinte del campionato statunitense."}
{"id": "1425694", "revid": "1318658", "url": "https://it.wikipedia.org/wiki?curid=1425694", "title": "Butene", "text": "Con il termine butene (o butilene) ci si riferisce ad un qualunque alchene avente formula bruta C4H8 e caratterizzato dalla presenza di un doppio legame o ad una qualunque miscela di pi\u00f9 isomeri strutturali aventi tali caratteristiche.\nEsistono in particolare quattro isomeri alcheni che corrispondono a tale nome, ma hanno strutture chimiche differenti.\nI nomi IUPAC di questi quattro isomeri sono:\nAltri composti aventi la formula C4H8 sono il ciclobutano ed il metilciclopropano, ma non sono alcheni, bens\u00ec cicloalcani.\nPropriet\u00e0.\nTutti questi quattro isomeri sono gassosi a temperatura e pressione standard, ma possono essere liquefatti abbassando la temperatura o elevando la pressione in maniera simile al butano. Questi gas sono incolori, non hanno odori distinti, e sono fortemente infiammabili.\nApplicazioni.\nAnche se non sono presenti nel petrolio in grandi percentuali, possono essere prodotti per cracking catalitico dello stesso. Anche essendo abbastanza stabili, il doppio legame tra i due atomi di carbonio li rende pi\u00f9 reattivi di alcheni simili.\nGrazie allo stesso doppio legame, questi isomeri possono reagire come monomeri nella formazione di polimeri, per questo vengono utilizzati massicciamente nell'industria petrolchimica come reagenti intermedi. Sono utilizzati anche nella produzione della gomma sintetica.\nL'1-butene \u00e8 una alfa-olefina lineare (o \"normale\"), mentre l'isobutilene \u00e8 una alfa-olefina ramificata.\nL'1-butene, seppure in percentuali piuttosto piccole, \u00e8 usato come uno dei comonomeri, accanto ad altre alfa-olefine ramificate, nella produzione di polietilene ad alta densit\u00e0 e polietilene lineare a bassa densit\u00e0.\nLa \"gomma butilica\" \u00e8 ottenuta per polimerizzazione cationica di isobutilene con percentuali del 2-7% di isoprene. L'isobutilene \u00e8 utilizzato anche per l produzione di metil-\"t\"-butil etere (MTBE) e isoottano, entrambi utilizzati come additivi per il miglioramento delle caratteristiche antidetonanti delle benzine (numero di ottano)."}
{"id": "1425697", "revid": "767487", "url": "https://it.wikipedia.org/wiki?curid=1425697", "title": "Ayase (Kanagawa)", "text": " \u00e8 una citt\u00e0 giapponese della prefettura di Kanagawa."}
{"id": "1425698", "revid": "2130823", "url": "https://it.wikipedia.org/wiki?curid=1425698", "title": "Chigasaki", "text": " \u00e8 una citt\u00e0 giapponese della prefettura di Kanagawa.\nLuoghi di interesse.\nLa zona costiera tra Chigasaki e Kamakura \u00e8 chiamata \"Shonan\". Secondo alcuni, l'area di Shonan si estende oltre Chigasaki fino ad Hiratsuka ma in molti considerano Chigasaki come limite ultimo. Popolare destinazione estiva, Chigasaki \u00e8 rinomata per essere il luogo di nascita del surf in Giappone. Un negozio chiamato \"Goddess\" a soli 20 metri dalla spiaggia di Chigasaki (presso l'adiacente citt\u00e0 di Tsujido) vanta di essere il primo negozio di tavole da surf in Giappone. Una sezione della spiaggia a Chigasaki \u00e8 chiamata \"Southern Beach\", ispirata dal gruppo j-pop \"Southern All Stars\", il cui cantante Keisuke Kuwata \u00e8 originario di Chigasaki. Southern Beach \u00e8 contrassegnata dal monumento \"Southern C\".\nIl simbolo di Southern Beach \u00e8 l'Eboshi-Iwa, una grande roccia a forma di cappello visibile dalla costa."}
{"id": "1425699", "revid": "110157", "url": "https://it.wikipedia.org/wiki?curid=1425699", "title": "Ebina", "text": " \u00e8 una citt\u00e0 giapponese della prefettura di Kanagawa."}
{"id": "1425700", "revid": "1149807", "url": "https://it.wikipedia.org/wiki?curid=1425700", "title": "Fujisawa", "text": " \u00e8 una citt\u00e0 giapponese della prefettura di Kanagawa. \u00c8 stata fondata il 1\u00ba ottobre 1940.\nLa citt\u00e0 \u00e8 inoltre nota per essere l'ambientazione degli anime \"Captain Tsubasa\" e \"Seishun buta yar\u014d\".\nGeografia fisica.\nDella citt\u00e0 fa parte anche l'isola di Enoshima, collegata alla terraferma da un ponte di 600 metri, utilizzata come stazione balneare. L'isola \u00e8 inoltre dedicata alla dea della musica e della letteratura Benzaiten, che vi risiederebbe e che l'avrebbe fatta sorgere dalle profondit\u00e0 del mare nel VI secolo.\nStoria.\nL'area di Fujisawa \u00e8 stata abitata sin dal Paleolitico: numerosi scavi archeologici nella regione hanno permesso di ritrovare strumenti di pietra, discariche di conchiglie del Calcolitico, frammenti di ceramiche del periodo J\u014dmon e tombe del periodo Kofun.\nLa zona \u00e8 anche menzionata nelle cronache \"Nihongi\" del periodo Nara. Durante il periodo Heian, la provincia centrale di Sagami venne divisa in \"shoen\" controllati da vari signori della guerra locali, come Muroaoka e Oe. Durante il periodo Kamakura, Fujisawa fu teatro di varie battaglie per la difesa dello shogunato Kamakura, come \u00e8 menzionato nel Taiheiki alla fine del XVI secolo. Nel periodo Muromachi, Fujisawa crebbe e si svilupp\u00f2 attorno a Yugyo-ji, un tempio buddhista edificato nel 1325.\nDurante il periodo Edo, Fujisawa prosper\u00f2 come Fujisawa-shuku, una shukuba nella strada T\u014dkaid\u014d che collegava Edo con Kyoto. Lo sh\u014dgun Tokugawa Ieyasu per edificare un palazzo di villeggiatura a Fujisawa, per fare tappa nel viaggio fra Edo e Sunpu.\nDurante la restaurazione Meiji, la zona venne divisa fra i distretti di K\u014dza e Kamakura, nella prefettura di Kanagawa. Si stabil\u00ec a Fujisawa nel 1878 l'amministrazione del distretto di K\u014dza; segu\u00ec un altro periodo di sviluppo rapido dopo l'inaugurazione della stazione ferroviaria T\u014dkaid\u014d, nel 1887.\nEconomia.\nFujisawa gode di un'economia mista, con una parte importante proveniente dall'industria."}
{"id": "1425701", "revid": "110157", "url": "https://it.wikipedia.org/wiki?curid=1425701", "title": "Hadano", "text": " \u00e8 una citt\u00e0 giapponese della prefettura di Kanagawa."}
{"id": "1425703", "revid": "297031", "url": "https://it.wikipedia.org/wiki?curid=1425703", "title": "Hiratsuka", "text": " \u00e8 una citt\u00e0 giapponese della prefettura di Kanagawa.\nGeografia fisica.\nHiratsuka si trova nella regione ovest della pianura di Kant\u014d, a met\u00e0 strada tra Tokyo ed il Fuji. La citt\u00e0 si estende per 5 km sull'Oceano Pacifico grazie alla baia di Sagami."}
{"id": "1425704", "revid": "110157", "url": "https://it.wikipedia.org/wiki?curid=1425704", "title": "Isehara", "text": " \u00e8 una citt\u00e0 giapponese della prefettura di Kanagawa."}
{"id": "1425705", "revid": "767487", "url": "https://it.wikipedia.org/wiki?curid=1425705", "title": "Minamiashigara", "text": " \u00e8 una citt\u00e0 giapponese della prefettura di Kanagawa."}
{"id": "1425708", "revid": "767487", "url": "https://it.wikipedia.org/wiki?curid=1425708", "title": "Miura (Kanagawa)", "text": " \u00e8 una citt\u00e0 giapponese della prefettura di Kanagawa."}
{"id": "1425710", "revid": "124078356", "url": "https://it.wikipedia.org/wiki?curid=1425710", "title": "Sagamihara", "text": " \u00e8 una citt\u00e0 giapponese della prefettura di Kanagawa.\nStoria.\nL\u201911 Maggio 2000 nasce qui l\u2019attuale pilota di Formula 1 Yuki Tsunoda. L'11 marzo 2007 le citt\u00e0 di Shiroyama e Fujino, entrambe appartenenti al distretto di Tsukui, furono incluse alla citt\u00e0 di Sagamihara.\nNel luglio del 2016 vi ha avuto luogo il massacro di Sagamihara, un omicidio di massa ai danni dei residenti di un centro per disabili.\nGeografia fisica.\nSagamihara copre una vasta area nel nord-ovest della prefettura di Kanagawa. Le principali aree commerciali della citt\u00e0 si trovano a ridosso delle stazioni di Hashimoto e di Sagamihara, che collegano la citt\u00e0 con Tokyo e Yokohama. La parte occidentale della citt\u00e0 si trova nel territorio dei monti Tanzawa.\nQuartieri.\nLa citt\u00e0 \u00e8 divisa in tre quartieri:"}
{"id": "1425711", "revid": "120675444", "url": "https://it.wikipedia.org/wiki?curid=1425711", "title": "Video poker", "text": "Il video poker \u00e8 un gioco d'azzardo, derivato dal poker, molto diffuso nei casin\u00f2, che si gioca con una console computerizzata di dimensioni analoghe ad una slot machine. La sua particolarit\u00e0 risiede nel fatto che il giocatore non gioca contro un avversario umano, bens\u00ec contro una macchina: questo toglie al gioco il contatto umano tipico dei giochi di carte, che, a seconda dei contesti e delle modalit\u00e0 di gioco, possono essere considerati giochi di societ\u00e0.\nRegole e meccanica del gioco.\nRegole generali.\nLe regole sono simili al 5 card draw. Il giocatore immette la puntata che pu\u00f2 variare a seconda della macchina scelta. Quindi la macchina genera casualmente le carte che vengono visualizzate nello schermo e che compongono il punto del giocatore. Il giocatore ha, a questo punto, la possibilit\u00e0 di cambiare un numero di carte a sua disposizione a sua scelta: queste verranno sostituite con nuove carte. Il giocatore ha facolt\u00e0 di non cambiare nessuna carta, o anche tutte.\nTermina cos\u00ec il gioco: la macchina elargisce il denaro che spetta al giocatore a seconda del denaro che ha puntato all'inizio e del punto che \u00e8 legato con le carte.\nVarianti.\nIl Video Poker si presta a diverse varianti. Qui ne elenchiamo le pi\u00f9 importanti:\nStoria.\nIl video poker nasce come incrocio tra le slot machine e il 5 card draw. Esso deve infatti molto al sistema delle slot, di cui il primo esemplare fu realizzato nel 1887 da Charles Fey. Si chiamava Liberty Bell, e si trattava di una vera e propria slot machine meccanica, composta da tre rulli con 5 simboli ciascuno. Il giocatore introduceva una moneta nella macchina e tirava la leva, girava quindi il rullo che conteneva le carte da gioco. Se il giocatore aveva ottenuto un punto vincente, ritirava delle sigarette o delle bibite. Essa pu\u00f2 essere considerata come un vero e proprio antenato del video poker, con la differenza di essere basato esclusivamente sulla fortuna. Nel 1901 venne inventata sempre da Fey la prima \"Skill Draw\" nella quale il giocatore poteva tenere alcune carte dello spin iniziale e poi completare la mano con lo spin successivo.\nBisogner\u00e0 aspettare fino al 1970 per vedere il primo esemplare del \"moderno\" video poker digitale. Si chiamava \"Poker-Matic\" ed era prodotto dalla Dale Electronics Corporation ed era costituito da uno schermo televisivo dell'epoca unito ad un sistema di elaborazione centrale, completo di effetti grafici e sonori. Sebbene venne installato praticamente in ogni casin\u00f2 di Las Vegas, esso non raggiunse la popolarit\u00e0 sperata, a causa della ancora diffusa diffidenza della gente nei confronti dei dispositivi elettronici. \nFu nel 1978 che il cosiddetto \"padre del video poker\", William Si Redd, fond\u00f2 la Sircoma, compagnia che di l\u00ec a poco sarebbe diventata il punto di riferimento per la produzione e distribuzione di video poker su tutto il suolo americano. Il 1979 \u00e8 il lancio della sua nuova invenzione, la \"Draw Poker\", che venne distribuita in tutti i casin\u00f2 statunitensi; intanto la Sircoma diventava un'azienda pubblica e prendeva il nome di International Game Technology.\nNel 1994 il lancio del video poker anche sulle piattaforme online, per mano della compagnia di videogiochi Microgaming."}
{"id": "1425712", "revid": "118184018", "url": "https://it.wikipedia.org/wiki?curid=1425712", "title": "Yamato (Kanagawa)", "text": " \u00e8 una citt\u00e0 giapponese della prefettura di Kanagawa."}
{"id": "1425713", "revid": "1573940", "url": "https://it.wikipedia.org/wiki?curid=1425713", "title": "Anoplophora chinensis malasiaca", "text": "L'Anoplophora chinensis malasiaca , \u00e8 un insetto coleottero appartenente alla famiglia dei cerambicidi, sottofamiglia Lamiinae e trib\u00f9 dei Lamiini, originario dell'Estremo Oriente.\nVenne avvistato in Italia per la prima volta nel 2000, all'interno del territorio comunale di Parabiago e fu poi rinvenuto in una ventina di altri comuni lombardi.\nDescrizione.\nSi tratta di un insetto d'aspetto allungato e robusto, lungo 20\u201340\u00a0mm, di colore blu scuro lucido e con alcune macchie bianche sulle elitre di numero e dimensione variabile. Le zampe e il lato ventrale sono ricoperti di pubescenza azzurra (non presente nella sottospecie \"A. chinensis chinensis\" della Cina).Il capo reca due antenne, lunghe il doppio del corpo nel maschio e appena pi\u00f9 lunghe del corpo nella femmina, di colore blu. La base degli articoli 3-11 \u00e8 ricoperta di pubescenza bianco-azzurra.Il protorace porta a ciascun lato una spina conica e due macchie bianche sul dorso (non presenti nella sottospecie \"chinensis\").La base delle elitre \u00e8 ricoperta di piccoli granuli perliformi, carattere utile a distinguere questa specie dall'affine Anoplophora glabripennis (Motschulsky, 1853), anch'essa talvolta accidentalmente introdotta dall'Asia.\nBiologia.\nDalle uova deposte all'interno delle cortecce di piante preferibilmente giovani e vigorose, nascono le larve dotate di potenti mandibole in grado di scavare all'interno del tronco.\nEssendo un olometabolo; le larve si nutrono continuamente del legno del cormo fino a raggiungere lo stadio larvale adulto impiegando spesso anche fino ad un anno per raggiungerlo. Le larve adulte compiono una prima metamorfosi che trasforma le stesse in pupe rimanendo in tale condizione per circa 20 gg. Dopo questo periodo, la metamorfosi si completa trasformando l'insetto in immagine adulta e sfarfallando verso l'esterno generando un foro circolare alla corteccia della pianta.\nNonostante l'et\u00e0, gli adulti non sono ancora maturi sessualmente e per questo continuano a nutrirsi del legno esterno a cortecce delle piante gi\u00e0 parassitate o di nuove.\nRaggiunta anche la maturit\u00e0 sessuale, da giugno ad ottobre circa, gli adulti continuano la loro attivit\u00e0 trofica esterna iniziando l'accoppiamento che si concluder\u00e0 successivamente con l'ovodeposizione della femmina all'interno di un'altra corteccia.\nDistribuzione.\nOriginario dell'estremo oriente (Giappone), \u00e8 stato introdotto in Italia forse attraverso l'importazione di qualche bonsai che nascondeva le larve nel legno, oppure da pallets o casse prodotte con legno di latifoglie in cui vi erano insediate le larve. La normativa ISPM15 (approvata nel marzo del 2002 dall' IPPC) impone di sterilizzare con calore il legno grezzo adibito per l'esportazione.\n\"Disastro ambientale\" in Lombardia.\nQuesto coleottero xilofago \u00e8 risultato essere un gravissimo problema per la produzione di piante ornamentali in vivaio e per piante di latifoglie, che contraddistinguono la flora tipica del nord Italia ed in particolare delle zone boschive protette, dato che allo stato larvale, la maggior fonte di sostentamento \u00e8 proprio il legno di tali piante. Sono oltre 50 le piante arboree colpite: Acer spp. (acero), Aesculus hippocastanum (ippocastano), Alnus spp. (ontano), Betula spp.(betulla), Carpinus spp. (carpino), Corylus spp. (nocciolo), Cotoneaster spp. (cotonastro), Crataegus spp. (biancospino), Fagus spp. (faggio), Ficus carica (fico), Lagestroemia spp., Malus spp. (melo), Platanus spp. (platano), Populus spp. (pioppo), Prunus spp., Pyrus spp. (pero), Rhododendron spp. (rododendro), Rosa spp. (rosa), Salix spp. (salice), Quercus spp. (quercia), Ulmus spp. (olmo), Citrus spp. (agrumi).\nL'Altomilanese risulta essere la zona pi\u00f9 colpita in assoluto, poich\u00e9 questo tipo di insetto ha letteralmente infestato i territori comunali di Canegrate, Cardano al Campo, Casorezzo, Cerro Maggiore, Gallarate, Inveruno, Lainate, Legnano, Mesero, Nerviano, Parabiago, Pogliano Milanese, San Vittore Olona, San Giorgio su Legnano, Saronno e Villa Cortese, pi\u00f9 di altri comuni lombardi.\nTra i parchi e le aree protette, risultano essere gravemente minacciate il Parco Altomilanese, il Parco del Roccolo ed il Parco dei Mulini, per la quantit\u00e0 di comuni adiacenti colpiti, mentre sono a rischio d'infestazione il Parco della Pineta di Appiano Gentile e Tradate, il Parco naturale lombardo della Valle del Ticino, il Parco Agricolo Sud Milano ed il Parco delle Groane, a causa della prossima vicinanza alle aree infestate. La Regione Lombardia ha dichiarato lo stato di quarantena, ordinato l'abbattimento delle piante pi\u00f9 colpite ed attuato il monitoraggio totale delle specie arboree a rischio, in tutta l'area interessata e nelle aree limitrofi attraverso il \"decreto del direttore generale n. 731/2004\", pubblicato in data 2 febbraio 2004 sul Bollettino Ufficiale della Regione Lombardia.\nNel luglio del 2008, il Servizio fitosanitario regionale del Lazio ha accertato la presenza dell'insetto xilofago anche su alcune alberature presenti nel Parco Comunale di Via Porta S. Sebastiano a Roma."}
{"id": "1425714", "revid": "110157", "url": "https://it.wikipedia.org/wiki?curid=1425714", "title": "Zama (Kanagawa)", "text": " \u00e8 una citt\u00e0 giapponese della prefettura di Kanagawa."}
{"id": "1425717", "revid": "2143966", "url": "https://it.wikipedia.org/wiki?curid=1425717", "title": "Stazione meteorologica di Roma Urbe", "text": "La stazione meteorologica di Roma Urbe \u00e8 la stazione meteorologica di riferimento per il Servizio Meteorologico dell'Aeronautica Militare e per l'Organizzazione Mondiale della Meteorologia, relativa all'area settentrionale di Roma.\nCaratteristiche.\nLa stazione meteorologica, gestita dall'ENAV, \u00e8 situata nell'Italia centrale, nel Lazio, nella parte settentrionale del comune di Roma, all'interno dell'area dell'aeroporto di Roma-Urbe, a 24 metri s.l.m. e alle coordinate geografiche .\nMedie climatiche ufficiali.\nDati climatologici 1971-2000.\nIn base alle medie climatiche del trentennio 1971-2000, le pi\u00f9 recenti in uso, la temperatura media del mese pi\u00f9 freddo, gennaio, \u00e8 di +7,4\u00a0\u00b0C, mentre quella del mese pi\u00f9 caldo, agosto, \u00e8 di +24,5\u00a0\u00b0C; mediamente si contano 28 giorni di gelo all'anno (9 volte a gennaio, 7 a febbraio, 3 a marzo, 2 a novembre e 7 a dicembre) e 63 giorni annui con temperatura massima uguale o superiore ai 30\u00a0\u00b0C (una volta a maggio, 9 a giugno, 23 a luglio, 23 ad agosto e 7 a settembre). Nel trentennio esaminato, i valori estremi di temperatura sono i +40,0\u00a0\u00b0C del luglio 1983 (valore per\u00f2 inferiore ai +40,5\u00a0\u00b0C registrati nell'agosto 2007 e ai +40,4\u00a0\u00b0C dell'agosto 1956) e i -9,8\u00a0\u00b0C del gennaio 1985.\nLe precipitazioni medie annue si attestano a 799\u00a0mm, mediamente distribuite in 79 giorni, con minimo in estate, picco massimo in autunno e massimo secondario in inverno per gli accumuli totali stagionali.\nL'umidit\u00e0 relativa media annua fa registrare il valore di 72,9% con minimo di 67% a luglio e massimi di 79% a novembre e a dicembre; mediamente si contano 33 giorni all'anno con episodi nebbiosi.\nDi seguito \u00e8 riportata la tabella con le medie climatiche e i valori massimi e minimi assoluti registrati nel trentennio 1971-2000 e pubblicati nell'Atlante Climatico d'Italia del Servizio Meteorologico dell'Aeronautica Militare relativo al medesimo trentennio.\nDati climatologici 1961-1990.\nSecondo i dati medi del trentennio 1961-1990, ancora in uso per l'Organizzazione meteorologica mondiale e definita Climate Normal (CLINO), la temperatura media del mese pi\u00f9 freddo, gennaio, si attesta a +7,0\u00a0\u00b0C, mentre quella del mese pi\u00f9 caldo, luglio, \u00e8 di +24,0\u00a0\u00b0C; si registrano, mediamente, 33 giorni di gelo all'anno. Nel medesimo trentennio, la temperatura minima assoluta ha toccato i -9,8\u00a0\u00b0C nel gennaio 1985 (media delle minime assolute annue di -5,5\u00a0\u00b0C), mentre la massima assoluta ha fatto registrare i +40,0\u00a0\u00b0C nel luglio 1983 (media delle massime assolute annue di +36,9\u00a0\u00b0C).\nLa nuvolosit\u00e0 media annua si attesta a 3,5 okta, con minimo di 1,8 okta a luglio e massimi di 4,3 okta a febbraio e a novembre.\nLe precipitazioni medie annue si attestano a 837\u00a0mm annui, distribuite mediamente in 81 giorni, con picco in autunno e minimo estivo.\nL'umidit\u00e0 relativa media annua fa registrare il valore di 73,5 % con minimo di 68 % a luglio e massimo di 80 % a dicembre.\nDati climatologici 1951-1980.\nIn base alle medie climatiche del periodo 1951-1980, effettivamente elaborata a partire dal 1952, la temperatura media del mese pi\u00f9 caldo, agosto, si attesta a +23,5\u00a0\u00b0C, mentre la temperatura media del mese pi\u00f9 freddo, gennaio, fa registrare il valore di +7,4\u00a0\u00b0C.\nNel trentennio esaminato, la temperatura massima pi\u00f9 elevata di +40,4\u00a0\u00b0C risale all'agosto 1956, mentre la temperatura minima pi\u00f9 bassa di -7,2\u00a0\u00b0C fu registrata nel novembre 1973.\nValori estremi.\nTemperature estreme mensili dal 1951 ad oggi.\nNella tabella sottostante sono riportate le temperature estreme mensili dal 1951 ad oggi, con il relativo anno in cui sono state registrate. Nel periodo esaminato, la temperatura minima assoluta ha toccato i -9,8\u00a0\u00b0C nel gennaio 1985 mentre la massima assoluta ha raggiunto i +40,5\u00a0\u00b0C nell'agosto 2007, superando il precedente record di +40,4\u00a0\u00b0C dell'agosto 1956."}
{"id": "1425718", "revid": "220472", "url": "https://it.wikipedia.org/wiki?curid=1425718", "title": "Daniello Bartoli", "text": "Biografia.\nNato a Ferrara il 12 febbraio 1608, entr\u00f2 quindicenne nella Compagnia di Ges\u00f9. Si dice che al termine del suo noviziato avesse chiesto di essere mandato a predicare il Vangelo in quelle Indie che doveva poi descrivere con tanta ricchezza di colori e curiosa abbondanza di particolari pur non avendole viste che attraverso le relazioni dei suoi confratelli missionari. I suoi superiori lo vollero invece maestro di lettere, e fu mandato a insegnare nel collegio di Parma, quindi a predicare qua e l\u00e0 per l'Italia. Sul pulpito dest\u00f2 molta ammirazione, a volte entusiasmo, e pare che nella riforma dell'oratoria sacra abbia precorso, come si pu\u00f2 anche desumere da quel che egli scrive della predicazione in pi\u00f9 d'un luogo delle sue opere, il suo pi\u00f9 giovane confratello Paolo Segneri: ma il quaresimale manoscritto, che egli era venuto elaborando via via dopo averlo recitato la prima volta nella sua citt\u00e0 natale, gli si perdette in un naufragio mentre si recava a Palermo per predicarvi. Professo nel 1643, fu in seguito (1650) stabilmente a Roma. Dal 1671 al 1673 fu Rettore del Collegio Romano, l'attuale Universit\u00e0 Gregoriana, ma questa carica, la quale era tutt'altro che decorativa, gli portava via troppo tempo, sicch\u00e9 ben presto egli fu lasciato libero di tornare al suo tavolo di lavoro. Era ancora in piena attivit\u00e0 quando lo colse la morte, il 13 gennaio 1685. \nNei lunghi anni vissuti a Roma compose la maggior parte delle sue opere, che a Roma furono tutte stampate. Esse sono numerosissime e di vario argomento: storiche, morali, scientifiche, retoriche e grammaticali. La pi\u00f9 importante e pi\u00f9 nota \u00e8 la \"Istoria della Compagnia di Ges\u00f9\", divisa in sezioni secondo un criterio geografico consigliatogli dalla grande ramificazione dell'istituto di cui narrava le vicende, e adottato anche dalla recente storiografia gesuitica: \"Asia\" (otto libri, 1650: a parte fu pubblicata la \"Missione al gran Mogor del padre Rodolfo Aquaviva\", 1653); \"Giappone\" (cinque libri, 1660); \"Cina\" (quattro libri, 1661); \"Europa\" (suddivisi in due parti: \"Inghilterra\", sei libri, 1667, e \"Italia\", quattro libri, 1673). Di solito si parla del Bartoli storico come di scrittore poco veridico o almeno povero di critica, ragguardevole soltanto per la magnificenza stilistica che egli sfoggia nella rievocazione delle gesta del suo ordine e nella descrizione, specie per quel che riguarda la natura e l'arte, dei paesi in cui ci trasporta. Studi recenti hanno dimostrato al contrario che egli ebbe sott'occhio documenti di prima mano: oggi i sinologi e gli iamatologi considerano opere di capitale importanza, per la grande quantit\u00e0 di notizie autentiche e precise che contengono, il \"Giappone\" e la \"Cina\", nella cui stesura il Bartoli si giov\u00f2 largamente delle relazioni e delle lettere del celebre missionario gesuita Matteo Ricci, solo in questi ultimi anni rese di pubblica ragione. Alla monumentale \"Istoria\" si ricollegano la \"Vita e Istituto\" di \"Santo Ignazio\" (1650-1653) e l'opera postuma \"Degli uomini e de' fatti della Compagnia di Ges\u00f9\" (Torino 1847). Nelle opere di carattere morale e apologetico, come \"La povert\u00e0 contenta descritta e dedicata ai ricchi non mai contenti\" (1650), \"La ricreazione del savio in discorso con la natura e con Dio\" (1659), \"l'eternit\u00e0 consigliera\" (1660), \"La geografia trasportata al morale\" (1664, \"De' simboli trasportati al morale\" (1680), \"Pensieri sacri\" (1685), il Bartoli si rivela un ottimista convinto, inteso a stimolare le migliori energie dell'uomo e che a tempo e luogo, al modo di un amabile, ingegnoso e persuasivo precettore, sa trarre argomenti apologetici cos\u00ec dalla natura come dall'arte e dalla scienza di cui egli si dilett\u00f2 con pari competenza e trasporto. In fatto di scienze positive cerc\u00f2 di conciliare il metodo speculativo scolastico con quello sperimentale instaurato da Galileo, che ebbe il coraggio di lodare anche dopo la condanna. Si hanno di lui in questo campo i trattati \"Della tensione e della pressione\" (1677), \"Del ghiaccio e della coagulazione\" (1681) e i quattro trattati \"Del suono\", \"de' tremori armonici e dell'udito\" (1679). Nel primo studi\u00f2 la propagazione delle onde circolari sulla superficie dell'acqua, nel secondo descrisse le principali questioni sulla natura e propagazione del suono, nel terzo raccolse le osservazioni sulla risonanza negli strumenti musicali e in altri corpi, nel quarto discusse il problema della consonanza e quello dei suoni di altezze multiple di un suono dato, descrivendo infine l'anatomia e la fisiologia dell'udito.\nAnteriore ad essi, anzi la sua prima opera a stampa, \u00e8 il trattato di retorica \"L'uomo di lettere difeso ed emendato\" (1645), in cui raccolse il frutto della sua esperienza di insegnante: il fine che qui e altrove egli persegue \u00e8 quello di richiamare i letterati alla, come egli dice, \"pratica del vivere\", cio\u00e8 alla funzione dell'arte, che per lui non pu\u00f2 essere se non morale e insegnativa, di preservarli da quelle che oggi si direbbero deformazioni professionali e di allontanarli dalle vane questioni accademiche, cos\u00ec letterarie come filosofiche, contro cui non risparmia i motti satirici. Non meno spregiudicato si dimostra nell'operetta \"Il torto e il diritto del non si pu\u00f2 dato in giudizio sopra molte regole della lingua italiana\" (1655, pubblicato sotto lo pseudonimo di Ferrante Longobardi) e nel \"Trattato dell'ortografia italiana\" (1670): nell'uno e nell'altro scritto difende la libert\u00e0 dell'ingegno creativo e rintuzza argutamente ed elegantemente l'intransigenza grammaticale e linguistica della Crusca, giovandosi delle sue sterminate letture per opporre gli esempi degli scrittori alle regole degli accademici.\nIl Bartoli \u00e8 stato considerato per molto tempo come uno dei pi\u00f9 grandi prosatori italiani. Si ammiravano in lui la ricchezza stupefacente del lessico, la sapiente e varia orchestrazione del periodo, le felici risorse di un'immaginazione ubertosa e colorita. Quest'ammirazione culmin\u00f2 nelle lodi ditirambiche che gli tribut\u00f2 il Giordani, pur con gravi riserve circa l'efficacia morale dello scrittore. Il Leopardi, il Tommaseo, il Carducci ne sentirono da giovani in diverso modo il fascino. La reazione incominci\u00f2 con la critica romantica e raggiunse il pi\u00f9 alto grado con Ruggiero Bonghi e con Luigi Settembrini, che null'altro videro nel Bartoli se non vacuit\u00e0 e freddezza malamente nascoste sotto il fraseggiare fucato. Francesco De Sanctis lo defin\u00ec, e non per lodarlo, \"il Marino della prosa\" e gli neg\u00f2 ogni sincerit\u00e0 di sentimento religioso. Oggi alcune pagine del Bartoli, scelte tra i suoi molti \"pezzi di bravura\", si rivedono circolare nelle antologie e tra le mani dei critici. Contribuisce senza dubbio a questo ritorno di fortuna il gusto ora cos\u00ec diffuso per le opere dei pittori e architetti del Seicento, ai quali il Bartoli somiglia per tante ragioni. Ma vederlo soltanto sotto questo aspetto non sarebbe giusto. Egli \u00e8 essenzialmente, checch\u00e9 si dica, uno scrittore religioso: la sua religiosit\u00e0 non \u00e8 certo quella dei grandi mistici o degli ingenui primitivi, ma non \u00e8 per ci\u00f2 meno viva e sincera. Il posto che gli compete \u00e8 tra i migliori rappresentanti di quel movimento che altri ha chiamato dell'umanesimo devoto: il quale si contrappone al giansenismo meno nella controversia dogmatica che nella visione ottimistica della vita, nell'entusiasmo davanti alle meraviglie della Creazione e nell'esaltare senza vani scrupoli, anzi per la maggior gloria di Dio, l'opera dell'uomo in questo mondo.\nLe \"Opere\", in 39 volumi, sono state ripubblicate a Torino nel 1825-26."}
{"id": "1425721", "revid": "123719904", "url": "https://it.wikipedia.org/wiki?curid=1425721", "title": "Benedetto Menzini", "text": "Biografia.\nDisagiato economicamente, fu aiutato per gli studi dal marchese Gianvincenzo Salviati. Fu professore di eloquenza a Firenze, ma non ebbe, come sperava, la cattedra nell'Universit\u00e0 di Pisa, cos\u00ec nel 1685 si rec\u00f2 a Roma presso la regina Cristina di Svezia, che gli offr\u00ec protezione e sostegno. Attorno a questa regina si form\u00f2 un circolo di poeti che dettero vita all'Accademia dell'Arcadia. Benedetto Menzini us\u00f2 in \"Arcadia\" lo pseudonimo di \"Euganio Libade\".\nDopo la morte della regina, il Menzini si ritrov\u00f2 nell'indigenza, fino a che non ebbe l'aiuto del cardinale Gianfrancesco Albani, che lo colloc\u00f2 tra i familiari di Innocenzo XI, gli dette un canonicato e l'incarico di coadiutore alla cattedra di eloquenza alla Sapienza di Roma.\nMolte sue opere furono scritte quando era sotto la protezione della regina di Svezia: le \"Poesie liriche\"; tre libri di un poema epico dal titolo \"Paradiso terrestre\"; un'imitazione dell'Arcadia di Jacopo Sannazzaro intitolata \"Accademia Tusculana\"; \"Poetica\" e \"Satire\" in terza rima."}
{"id": "1425724", "revid": "6923", "url": "https://it.wikipedia.org/wiki?curid=1425724", "title": "1-butene", "text": "L'1-butene \u00e8 un alchene (pi\u00f9 precisamente un'\u03b1-olefina), isomero del butene. \u00c8 un gas incolore, stabile, ma che polimerizza esotermicamente. \u00c8 estremamente infiammabile, e forma velocemente miscele esplosive con l'aria.\n\u00c8 incompatibile con forti ossidanti, gas alogeni, sali di metalli, trifluoruro di boro e ossidi di azoto.\nReazioni.\nL'1-butene \u00e8 stabile, ma polimerizza facilmente in polibutene. La sua principale applicazione \u00e8 come comonomero nella produzione di alcuni tipi di polietilene, come il polietilene lineare a bassa densit\u00e0 (LLDPE). \u00c8 stato anche usato come precursore di resine polipropileniche, ossido di butilene e butanone.\nProduzione.\nL'1-butene \u00e8 prodotto dalla separazione dai flussi grezzi della raffineria C4 e dalla dimerizzazione dell'etilene. Il primo offre una miscela di 1 e 2-buteni, mentre il secondo offre solo l'alchene terminale. Viene distillato a dare un prodotto di elevata purezza. Nel 2011 ne sono stati prodotti circa 12 miliardi di kilogrammi."}
{"id": "1425730", "revid": "547034", "url": "https://it.wikipedia.org/wiki?curid=1425730", "title": "Benny Binion", "text": "\u00c8 conosciuto principalmente per aver fondato il casin\u00f2 Binion's Horseshoe e per aver creato le World Series of Poker. Nel 1990 \u00e8 stato inserito nel Poker Hall of Fame.\nBiografia.\nBenny Binion nasce a Grayson County, un sobborgo di Dallas, nel 1904. All'et\u00e0 di 17 anni si trasferisce a El Paso. L\u00ec entra nel giro della distillazione clandestina dell'alcool, attivit\u00e0 per la quale viene condannato per due volte. Nel 1928, temendo guai legali peggiori, comincia ad occuparsi di lotterie illegali. In quel periodo commette anche alcuni omicidi, ma viene sempre riconosciuto innocente poich\u00e9 in tutti i casi gli viene riconosciuta la legittima difesa, tranne in un caso: in rapporto all'omicidio di Frank Bolding viene condannato a due anni di reclusione con sospensione della pena.\nNella seconda met\u00e0 degli anni quaranta, in seguito ad una violenta battaglia per il controllo del territorio tra la malavita di Dallas e quella di Chicago (spostatasi a Dallas dopo la Seconda Guerra Mondiale), si trasferisce a Las Vegas.\nA Las Vegas Binion entra a far parte dei dirigenti del Casin\u00f2 \"Las Vegas Club\", ma dopo un anno si tira fuori dalla societ\u00e0, a causa di disaccordi sui limiti di puntata. Nel 1951 apre il suo primo casin\u00f2: dopo aver acquistato l'edificio del \"Las Vegas Club\" lo trasform\u00f2 nel \"Westerner Gambling House and Saloon\".\nNello stesso anno acquista anche gli edifici dell\"Eldorado Club\" e dell\"Apache Hotel\", trasformandoli nel \"Binion Horseshoe Casin\u00f2\".\nNel 1953 il suo passato criminale torna a farsi sentire: viene arrestato per evasione fiscale in relazione ai suoi \"affari\" texani. Resta in carcere quattro anni, e deve pagare circa cinque milioni di dollari tra penali e spese legali. Per mettere insieme questa somma \u00e8 costretto a vendere le sue quote dei suoi casin\u00f2, ma nel 1964, con l'aiuto della sua famiglia, riesce a riguadagnare il controllo sulle sue attivit\u00e0. A causa della sua condanna a Binion viene per\u00f2 negata la licenza per il gioco d'azzardo dalla Commissione del Nevada per il gioco d'Azzardo, quindi negli anni a venire risulter\u00e0 a libro paga unicamente come consulente, lasciando ufficiosamente il controllo delle attivit\u00e0 a ai figli Jack e Ted ed alla moglie Teddy Jane. Successivamente anche la figlia Becky assumer\u00e0 incarichi dirigenziali. Proprio sotto la presidenza di Becky Binion si sono registrati grossi problemi: nel 2004 il Binion's Horseshoe fu messo sotto indagine \u00e8 successivamente chiuso dall'IRS (il fisco americano), e infine acquisito dalla Harrah's Entertainment. Al momento, sotto la gestione della MTR Gaming Group, ha preso il nome di \"Binion's Gambling Hall and Hotel\".\nBinion muore per un attacco di cuore il giorno di Natale del 1989, all'et\u00e0 di 85 anni. Il suo amico, (e giocatore professionista di poker), Amarillo Slim sugger\u00ec come epitaffio: \"\u00c8 stato il pi\u00f9 cattivo bravo ragazzo o il pi\u00f9 buono cattivo ragazzo che io abbia mai conosciuto\".\nLe World Series.\nNel 1970 Binion organizza nel suo casin\u00f2 la prima edizione delle World Series of Poker, inaugurando un evento che di l\u00ec a qualche anno raggiunger\u00e0 importanza planetaria.\nLa prima edizione, che vede la partecipazione di soli sette giocatori, viene vinta da Johnny Moss.\nTutto il mondo del poker riconosce l'importanza di Benny Binion nella storia del poker, al punto da rendergli omaggio con l'ingresso nella Poker Hall of Fame nel 1990.\nUn innovatore a Las Vegas.\nLa famiglia Binion \u00e8 stata la prima ad introdurre nei propri casin\u00f2 i giochi di poker, grazie al miglioramento delle misure di sicurezza per prevenire i bari. Benny Binion \u00e8 considerato un pioniere del \"Las Vegas style\": fu infatti il primo nella capitale del gioco d'azzardo a posare la moquette sul pavimento dei suo casin\u00f2, il primo ad utilizzare le limousine per accompagnare i clienti, il primo ad offrire drink ai giocatori. La sua filosofia \"Good food, good whiskey, good gamble\" \"(\"Buon cibo, buon whisky, buone scommesse\")\" fu il segreto del successo del suo casin\u00f2."}
{"id": "1425731", "revid": "2143966", "url": "https://it.wikipedia.org/wiki?curid=1425731", "title": "Stazione meteorologica di Roma Collegio Romano", "text": "La stazione meteorologica di Roma Collegio Romano, nota anche come stazione meteorologica di Roma Centro, \u00e8 la stazione meteorologica di riferimento per il centro storico cittadino di Roma.\nStoria.\nNel corso del Settecento furono iniziate le prime saltuarie osservazioni astronomiche e meteorologiche presso il complesso del Collegio Romano risalente alla met\u00e0 del Cinquecento.\nA partire dal 1782 i dati meteorologici sono stati registrati senza soluzioni di continuit\u00e0 nel corso del tempo, mentre nel 1788 vennero collecati gli strumenti meteorologici alla sommit\u00e0 della Torre Calandrelli.\nLa prima pubblicazione con i dati meteorologici registrati nel periodo antecedente risale al 1803, mentre a partire dal 1862 inizi\u00f2 la pubblicazione annuale del \"Bullettino Meteorologico dell'Osservatorio del Collegio Romano\".\nNel 1879 la stazione meteorologica entr\u00f2 a far parte della rete dell'Ufficio Centrale di Meteorologia, del quale divenne la sede principale, e furono iniziate le pubblicazioni quotidiane del \"Bollettino Meteorico Giornaliero\" a partire dal 30 novembre del medesimo anno.\nCon le successive trasformazioni del servizio meteorologico nazionale, la stazione meteorologica e l'osservatorio del Collegio Romano sono entrati a far parte nel 1887 della rete di stazioni dell'Ufficio Centrale di Meteorologia e di Geodinamica, per poi passare nel 1923 alla rete dell'Ufficio Centrale di Meteorologia e di Geofisica e nel 1937 al Regio Ufficio Centrale di Meteorologia e di Climatologia. Nel frattempo, sempre nel corso del Novecento la stazione meteorologica ha iniziato a fornire i dati al Compartimento di Roma del Servizio Idrografico e Mareografico Nazionale, che poi venivano pubblicati nelle varie edizioni degli Annali Idrologici.\nNel 1941 la stazione meteorologica pass\u00f2 alla rete del Regio Ufficio Centrale di Meteorologia e di Ecologia Agraria a cui succedette, dal 1957 in poi, l'Ufficio Centrale di Ecologia Agraria.\nIl 3 agosto 1998 \u00e8 stata installata la stazione meteorologica automatica. I sensori sono stati localizzati, nelle stesse posizioni degli strumenti tradizionali.\nLa stazione meteorologica tradizionale \u00e8 rimasta ufficialmente operativa.\nDal 1 gennaio 2000, i dati sono stati presi ed archiviati ufficialmente, da quella automatica.\nNel 2008 la stazione e l'osservatorio meteorologico sono entrati a far parte dell'\"Unit\u00e0 di Climatologia e Meteorologia applicate all'Agricoltura\" a seguito della trasformazione dell'ex Ufficio Centrale di Ecologia Agraria.\nL'osservatorio meteorologico del Collegio Romano continua ad essere la principale stazione meteorologica della Rete Agrometeorologica Nazionale afferente al Ministero delle politiche agricole alimentari e forestali.\nDa segnalare infine che alla stazione meteorologica era stato assegnato un codice WMO, visto che per diversi anni ha emesso SYNOP per il Servizio Meteorologico dell'Aeronautica Militare, nella cui rete la stazione era denominata Roma Centro.\nIdentificativi UCEA: \nUCEA-UCOS Collegio Romano (stazione meteo storica tradizionale); \nUCEA-RAN Collegio Romano (stazione meteo automatica)\nCaratteristiche.\nLa stazione meteorologica \u00e8 situata nell'Italia centrale, nel Lazio, nell'area urbana di Roma, a 57\u00a0metri\u00a0s.l.m. e alle coordinate geografiche .\nLa sua collocazione storica \u00e8 stata, dal 1879 al 2015, all'apice della Torre Calandrelli, parte integrante della storica struttura del Collegio Romano.\nNello specifico, la capannina meteo era collocata nel balcone esposto a NORD della Torre Calandrelli, qualche metro sotto la sommit\u00e0, mentre il resto della strumentazione era collocato sulla sommit\u00e0 della Torre Calandrelli.\nFino allo smantellamento della sede storica avvenuto il 31 dicembre 2015, la stazione ha continuato a pubblicare, in una piccola bacheca a fianco dell'ingresso in via del Caravita, un aggiornamento quotidiano sulle rilevazioni climatiche locali, cos\u00ec composto:\nDati climatologici 1862-2006.\nIn base alle medie climatiche di una lunga serie storica ufficialmente esaminata che si riferiscono al periodo compreso tra il 1862 e il 2006, la temperatura media del mese pi\u00f9 freddo, gennaio, \u00e8 di +7,7\u00a0\u00b0C, mentre la temperatura media del mese pi\u00f9 caldo, luglio si attesta a +25,0\u00a0\u00b0C. La temperatura media annuale del periodo \u00e8 di +16,0\u00a0\u00b0C.\nLe precipitazioni medie annue fanno registrare il valore di 780,8\u00a0mm.\nDati climatologici 1977-2006.\nIn base alle medie climatiche trentennali pi\u00f9 recenti ufficialmente calcolate per l'osservatorio meteorologico che si riferiscono al periodo 1977-2006, la temperatura media del mese pi\u00f9 freddo, gennaio, \u00e8 di circa +8,3\u00a0\u00b0C, mentre la temperatura media del mese pi\u00f9 caldo, luglio si attesta a +25,7\u00a0\u00b0C. La temperatura media annuale del trentennio \u00e8 di +16,5\u00a0\u00b0C.\nLe precipitazioni medie annue fanno registrare il valore di 682,5\u00a0mm, in netta flessione rispetto al trentennio di riferimento climatico 1961-1990.\nDati climatologici 1961-1990.\nSecondo i dati medi del trentennio 1961-1990 elaborati dall'ISPRA, la temperatura media del mese pi\u00f9 freddo, gennaio, \u00e8 di +8,0\u00a0\u00b0C, mentre quella del mese pi\u00f9 caldo, luglio, \u00e8 di +25,1\u00a0\u00b0C. La temperatura media annuale del trentennio \u00e8 di +16,1\u00a0\u00b0C.\nLe precipitazioni medie annue (fonte ENEA) si attestano a 768\u00a0mm e mediamente sono distribuite in 82 giorni di pioggia, con un minimo in estate ed un accentuato picco autunnale.\nL'eliofania assoluta media annua (fonte ENEA) fa registrare il valore di 6,7 ore medie giornaliere, con massimo di 10,8 ore medie giornaliere a luglio e minimo di 3,5 ore medie giornaliere a dicembre.\nI venti (fonte ENEA) presentano una direzione prevalente di tramontana nei periodi compresi tra gennaio e marzo e tra ottobre e dicembre, mentre prevale il libeccio nel periodo compreso tra aprile e settembre; la velocit\u00e0 media massima di 4,3\u00a0m/s si registra in luglio grazie al rinforzo della brezza marina, mentre la velocit\u00e0 media minima di 3,4\u00a0m/s si verifica in ottobre.\nDati climatologici 1971-2000.\nSecondo i dati medi del trentennio 1971-2000 elaborati dall'ISPRA, la temperatura media del mese pi\u00f9 freddo, gennaio, \u00e8 di +8,4\u00a0\u00b0C. Mentre quella dei mesi pi\u00f9 caldi, luglio e agosto, \u00e8 di +25,4\u00a0\u00b0C. La temperatura media annuale del trentennio \u00e8 di +16,3\u00a0\u00b0C.\nNon sono presenti i dati delle precipitazioni e degli altri parametri.\nDati climatologici 1981-2010.\nSecondo i dati medi del trentennio 1981-2010, calcolati dai dati ISPRA fino al 1992. E dalle osservazioni meteo annuali dal 1993. La temperatura media del mese pi\u00f9 freddo, gennaio, \u00e8 di circa +8,5\u00a0\u00b0C. Mentre quella del mese pi\u00f9 caldo, luglio, \u00e8 di circa +26,0\u00a0\u00b0C. La temperatura media annuale del trentennio \u00e8 di circa +16,7\u00a0\u00b0C, in aumento rispetto ai trentenni precedenti.\nQuesti sono i dati climatologici pi\u00f9 recenti e di riferimento, attualmente.\nNon sono presenti i dati delle precipitazioni e degli altri parametri.\nTemperature estreme mensili dal 1782 ad oggi.\nNella tabella sottostante sono riportate le temperature massime e minime assolute mensili, stagionali ed annuali dal 1782 ad oggi, con il relativo anno in cui queste sono state registrate. La serie storica finora validata dall'ente gestore della stazione meteorologica ha inizio a partire dal 1862, mentre i dati degli anni antecedenti reperibili in altre fonti sono ancora in attesa di definitiva omologazione, validazione e pubblicazione da parte dell'ente ufficiale. Nella serie storica esaminata sono state eliminati alcuni valori di temperatura che non risultano compatibili con quelle contemporaneamente registrate dalle altre stazioni meteorologiche attive in quel periodo e quelle ritenute dubbie a causa dell'impossibilit\u00e0 di una loro esauriente valutazione per insufficienza di dati rilevati contemporaneamente da altre stazioni meteorologiche.\nLa massima assoluta del periodo esaminato di +40,1\u00a0\u00b0C risale a luglio 1905, mentre la minima assoluta di -7,5\u00a0\u00b0C \u00e8 del gennaio 1836 (tra i dati scartati risulta incompatibile il valore di +42,0\u00a0\u00b0C del luglio 1841 e quasi certamente sottostimato il valore di -8,2\u00a0\u00b0C del febbraio 1845 in base alle temperature contemporaneamente registrate dalle altre stazioni meteorologiche attive in quel periodo).\nDal 1\u00ba gennaio 2017 il personale del Centro meteorologico \u00e8 stato spostato in Via della Navicella, sede del Crea, l'ente del Ministero dell'Agricoltura da cui dipende; allo stesso modo anche l'archivio meteorologico storico del centro e la preziosa collezione di strumenti di sismologia e meteorologia che vanta di ben 450 pezzi. Al Collegio Romano rimane attivo invece l'Osservatorio meteorologico, e la biblioteca dell'ufficio, la pi\u00f9 importante a livello nazionale del settore della geofisica e in particolare della sismologia e meteorologia storica.\nTemperature estreme mensili dal 1862 ad oggi.\nNella tabella sottostante sono riportate le temperature massime e minime assolute mensili, stagionali ed annuali dal 1862 ad oggi, con il relativo anno in cui queste sono state registrate. Questa \u00e8 la serie storica, ufficialmente validata dall'ente gestore della stazione meteorologica. \nLa massima assoluta del periodo esaminato di +40,1\u00a0\u00b0C e risale a luglio 1905. Mentre la minima assoluta di -6,0\u00a0\u00b0C, risale a gennaio 1869 e febbraio 1956.\nTemperature estreme annue dal 1862 al 2017.\nDi seguito, sono riportate le temperature massime e minime assolute annue, registrate dalla stazione meteorologica dal 1862 al 2017 e, per ogni anno, sono elencati i giorni in cui si sono registrate. I record della serie storica esaminata sono i -6,0\u00a0\u00b0C registrati il 23 gennaio 1869 e il 16 febbraio 1956 come minima assoluta; e i +40,1\u00a0\u00b0C registrati il 3 luglio 1905 di massima assoluta. Da segnalare, inoltre, che nella suddetta serie storica esaminata, la stazione meteorologica non ha registrato alcun giorno di gelo negli anni 1916, 1930, 1933, 1972, 1990, 1992, 1994, 1997, 2013, 2014, 2015 e 2016."}
{"id": "1425732", "revid": "597937", "url": "https://it.wikipedia.org/wiki?curid=1425732", "title": "Aki (K\u014dchi)", "text": " \u00e8 una citt\u00e0 giapponese della prefettura di K\u014dchi."}
{"id": "1425733", "revid": "767487", "url": "https://it.wikipedia.org/wiki?curid=1425733", "title": "Kami (K\u014dchi)", "text": " \u00e8 una citt\u00e0 giapponese della prefettura di K\u014dchi."}
{"id": "1425734", "revid": "767487", "url": "https://it.wikipedia.org/wiki?curid=1425734", "title": "Starquake (romanzo)", "text": "Starquake \u00e8 un romanzo di fantascienza del 1985 dell'americano Robert L. Forward, seguito di \"Dragon's Egg\". \u00c8 inedito in italiano.\nNarra degli abitanti di una stella di neutroni che devono ricostruire la loro civilt\u00e0, annientata da una catastrofe naturale. \nIl titolo \"Starquake\" significa \"stellamoto\", l'equivalente di un terremoto su una stella di neutroni.\nIl libro inizia esattamente dove finisce il romanzo precedente: la prima spedizione umana che abbia mai visitato la stella di neutroni \"Dragon's Egg\" sta per ripartire dopo essere entrata in contatto con i suoi abitanti, i \"Cheela\", esseri dal metabolismo rapidissimo.\nTrama.\nMentre la spedizione umana si prepara a tornare all'astronave madre, si guasta uno dei razzi che mantengono in posizione gli asteroidi che proteggono la navetta dalle micidiali forze di marea della stella di neutroni. L'equipaggio \u00e8 convinto di avere pochi minuti di vita, ma i Cheela \u2013 che conoscono gi\u00e0 il viaggio spaziale \u2013 fanno in tempo ad organizzare una missione di soccorso e riparare il guasto.\nSubito dopo sono i Cheela a trovarsi in difficolt\u00e0: uno stellamoto devasta la stella di neutroni e le radiazioni emesse nell'evento uccidono quasi ogni essere sulla sua superficie, nonch\u00e9 un membro dell'equipaggio umano in orbita. Su Dragon's Egg, a ricostruire la civilt\u00e0 e montare strutture per far riatterrare i Cheela rimasti sulle stazioni spaziali non restano che quattro superstiti ed una macchina per il ringiovanimento. I loro discendenti regrediscono presto alla barbarie e, quando una versione Cheela di Attila uccide gli ultimi tecnici rimasti a terra impossessandosi della macchina per ringiovanire, quelli rimasti in orbita devono trovare un altro mezzo per scendere.\nGli umani danno loro il permesso di usare l'asteroide che servirebbe a loro per uscire dall'orbita della stella. L'atterraggio dei Cheela riesce, ma l'asteroide va distrutto: gli umani sono di nuovo condannati, dato che il prossimo asteroide utile passer\u00e0 tra sei mesi, quando saranno gi\u00e0 morti di fame. Tuttavia, vinta la battaglia contro Attila e ricostruita una civilt\u00e0 supertecnologica, I Cheela li trasportano al momento del rendez-vous attraverso una distorsione spazio-temporale.\nUn incidente nel creare la distorsione uccide un altro membro dell'equipaggio, ma quando arrivano finalmente alla nave madre i superstiti scoprono che le menti dei due compagni morti sono state salvate in forma digitale dai Cheela e sono vive e vegete nel cyberspazio."}
{"id": "1425736", "revid": "179578", "url": "https://it.wikipedia.org/wiki?curid=1425736", "title": "Osvaldo Jaconi", "text": "\u00c8 il tecnico che vanta pi\u00f9 promozioni nel calcio italiano con undici salti di categoria di cui otto ottenuti tra i professionisti e tre tra i dilettanti, avendo superato Gigi Simoni che ne ha ottenute otto da allenatore, tutte con i professionisti.\nConsiderando anche i ripescaggi ottenuti con Lecco, nella stagione 1989-90, e , stagione 2008-09, il totale sale ad undici di cui nove tra i professionisti.\nCarriera.\nGiocatore.\nCresciuto nel , milit\u00f2 in seguito per dieci anni come centrocampista offensivo nel Lecco, raggiungendo la Serie A nella stagione 1966-1967, collezionando 3 presenze. Finita la parentesi lombarda, gioc\u00f2 in varie squadre di Serie C: , e e proprio qui, nel 1981, termina la carriera da calciatore iniziando la carriera d'allenatore.\nAllenatore.\nInizi.\nHa avuto una lunga carriera di allenatore in Serie C diventando protagonista della promozione del Castel di Sangro dalla Serie C2 alla Serie B, ottenuta nelle stagioni 1994-1995 e 1995-1996, e della successiva salvezza del 1996-1997. In seguito, riusc\u00ec a portare in serie cadetta anche il e il Livorno.\nIl biennio biancoscudato.\nJaconi nella stagione 1998-1999 venne chiamato ad allenare la compagine torrese nel campionato di Serie C1 riuscendo a portare in serie cadetta i bianchi di Torre Annunziata qualificandosi quinta e vincendo nei play off prima con il Palermo (1-0 allo San Paolo e (0-1) alla Favorita) e poi superando la Juve Stabia per (2-0) nella finale allo Stadio Partenio di Avellino. L'anno seguente, a stagione in corso in Serie B, venne esonerato.\nIl biennio livornese.\nDurante la presidenza di Aldo Spinelli a Livorno, il tecnico mantenne la carica per due campionati interi e consecutivi ove arrivato nell'estate 2000, se n'era andato all'indomani della promozione ottenuta il 5 maggio 2002 alla fine di un campionato dominato per tutto il girone di ritorno, con Igor Protti (53 gol in due anni fra Campionato e Coppa It.rno.\nIl primo campionato, venne chiuso al terzo posto dopo aver perso la finale play-off di Como, insieme a risultati come Livorno- (2-1), Livorno- (3-1), Livorno-Pisa (3-0), Livorno-Lucchese (2-0), Livorno - Brescello 4-0, Livorno - Reggiana 5-0, Livorno - Arezzo 5-3. Fu nominato dai tifosi amaranto Vodz. La formazione tipo era un 3-5-2 con Ivan; Cannarsa, Vanigli, Giuseppe Geraldi; Tonino Martino (Giacomo Nincheri), Domenico Di Carlo, Giuseppe Alessi, Doga; Giacomo Lorenzini, Igor Protti.\nLa stagione successiva fu nel girone d'andata un inseguire il Treviso, con risultati come Arezzo-Livorno (0-1), Livorno-Pisa (2-0), Triestina-Livorno (0-3) e Livorno-Lucchese (3-0). Alla penultima d'andata lo scontro diretto fu Livorno-Treviso (4-1) con i labronici al 2 posto. Nel girone di ritorno, mentre calava il Treviso cresceva lo Spezia, ma il filotto di partite Livorno-Arezzo (2-0), SPAL-Livorno (2-4), Livorno-Carrarese (4-1), Livorno-Reggiana (3-0) e Pisa-Livorno (1-3), e la prima sconfitta della stagione subita contro lo Spezia. Le quattro giornate restanti dettero altrettante vittorie.\nOsvaldo Jaconi avrebbe detto in seguito che \"dopo la finale di Como non ero pi\u00f9 solo l'allenatore, ma anche uno dei tifosi.\"\nUltimi anni.\nNel novembre del 2008 torn\u00f2 ad allenare la , che milit\u00f2 in Eccellenza Marchigiana; ottiene, grazie ad un ripescaggio, la Serie D. Il 3 giugno 2010 ha firmato un contratto annuale con il in Lega Pro Prima Divisione. Il 13 marzo 2012 viene esonerato e sostituito da Giuseppe Brucato..\nNel 2012-13 allena il Montegranaro Provincia Fermana in Eccellenza Marche e ottiene la promozione in D eliminando ai play off la Pesciauzzanese e il Lattedolce Sassari. \nNella stagione 2013-2014 ritorna ad allenare la sua amata Civitanovese in Serie D 2013-2014 venendo esonerato a dicembre per diverbi con la societ\u00e0, poi, il 18 novembre 2014 viene chiamato ad allenare la Fermana al posto dell'esonerato Guido Di Fabio. Il 30 novembre 2015 si dimette per motivi personali, ritirando le dimissioni pochi giorni dopo..\nIl 29 febbraio 2016 interrompe consensualmente il rapporto di lavoro con la Fermana.\nNel maggio 2017 si candida a consigliere comunale di Civitanova Marche, dove risiede da quasi quarant'anni."}
{"id": "1425737", "revid": "767487", "url": "https://it.wikipedia.org/wiki?curid=1425737", "title": "K\u014dnan (K\u014dchi)", "text": " \u00e8 una citt\u00e0 giapponese della prefettura di K\u014dchi."}
{"id": "1425738", "revid": "597937", "url": "https://it.wikipedia.org/wiki?curid=1425738", "title": "Muroto", "text": " \u00e8 una citt\u00e0 giapponese della prefettura di K\u014dchi."}
{"id": "1425739", "revid": "767487", "url": "https://it.wikipedia.org/wiki?curid=1425739", "title": "Nankoku", "text": " \u00e8 una citt\u00e0 giapponese della prefettura di K\u014dchi.\npersone.\nHiroshi Miyama\npunti Attrazioni.\nZenjibuji \ncastello Ok\u00f2"}
{"id": "1425740", "revid": "767487", "url": "https://it.wikipedia.org/wiki?curid=1425740", "title": "Shimanto", "text": " \u00e8 una citt\u00e0 giapponese della prefettura di K\u014dchi.\nSi tratta di una citt\u00e0 di nuova costituzione, fondata il 10 aprile 2005 fondendo il villaggio di Nishitosa con la citt\u00e0 di Nakamura. Deve il suo nome allo Shimanto, il fiume sul quale sorge."}
{"id": "1425741", "revid": "767487", "url": "https://it.wikipedia.org/wiki?curid=1425741", "title": "Sukumo", "text": " \u00e8 una citt\u00e0 giapponese della prefettura di K\u014dchi."}
{"id": "1425742", "revid": "767487", "url": "https://it.wikipedia.org/wiki?curid=1425742", "title": "Susaki", "text": " \u00e8 una citt\u00e0 giapponese della prefettura di K\u014dchi."}
{"id": "1425743", "revid": "110157", "url": "https://it.wikipedia.org/wiki?curid=1425743", "title": "Tosa", "text": " \u00e8 una citt\u00e0 giapponese della prefettura di K\u014dchi."}
{"id": "1425744", "revid": "767487", "url": "https://it.wikipedia.org/wiki?curid=1425744", "title": "Tosashimizu", "text": " \u00e8 una citt\u00e0 giapponese della prefettura di K\u014dchi."}
{"id": "1425748", "revid": "161374", "url": "https://it.wikipedia.org/wiki?curid=1425748", "title": "Laghi Amari", "text": ""}
{"id": "1425749", "revid": "1903739", "url": "https://it.wikipedia.org/wiki?curid=1425749", "title": "Amakusa", "text": " \u00e8 una citt\u00e0 giapponese della prefettura di Kumamoto."}
{"id": "1425750", "revid": "1903739", "url": "https://it.wikipedia.org/wiki?curid=1425750", "title": "Arao", "text": " \u00e8 una citt\u00e0 giapponese della prefettura di Kumamoto."}
{"id": "1425751", "revid": "1903739", "url": "https://it.wikipedia.org/wiki?curid=1425751", "title": "Aso (Kumamoto)", "text": " \u00e8 una citt\u00e0 giapponese della prefettura di Kumamoto."}
{"id": "1425752", "revid": "1318658", "url": "https://it.wikipedia.org/wiki?curid=1425752", "title": "Hitoyoshi", "text": " \u00e8 una citt\u00e0 giapponese della prefettura di Kumamoto."}
{"id": "1425753", "revid": "1903739", "url": "https://it.wikipedia.org/wiki?curid=1425753", "title": "Kami-Amakusa", "text": " \u00e8 una citt\u00e0 giapponese della prefettura di Kumamoto."}
{"id": "1425754", "revid": "1903739", "url": "https://it.wikipedia.org/wiki?curid=1425754", "title": "Kikuchi", "text": " \u00e8 una citt\u00e0 giapponese della prefettura di Kumamoto."}
{"id": "1425755", "revid": "1903739", "url": "https://it.wikipedia.org/wiki?curid=1425755", "title": "K\u014dshi", "text": " \u00e8 una citt\u00e0 giapponese della prefettura di Kumamoto."}
{"id": "1425756", "revid": "1903739", "url": "https://it.wikipedia.org/wiki?curid=1425756", "title": "Minamata", "text": " \n \u00e8 una citt\u00e0 giapponese della prefettura di Kumamoto."}
{"id": "1425757", "revid": "1903739", "url": "https://it.wikipedia.org/wiki?curid=1425757", "title": "Tamana (Giappone)", "text": " \u00e8 una citt\u00e0 giapponese della prefettura di Kumamoto."}
{"id": "1425758", "revid": "1903739", "url": "https://it.wikipedia.org/wiki?curid=1425758", "title": "Uki (Kumamoto)", "text": " \u00e8 una citt\u00e0 giapponese della prefettura di Kumamoto."}
{"id": "1425759", "revid": "1903739", "url": "https://it.wikipedia.org/wiki?curid=1425759", "title": "Uto (Kumamoto)", "text": " \u00e8 una citt\u00e0 giapponese della prefettura di Kumamoto."}
{"id": "1425760", "revid": "1903739", "url": "https://it.wikipedia.org/wiki?curid=1425760", "title": "Yamaga", "text": " \u00e8 una citt\u00e0 giapponese della prefettura di Kumamoto."}
{"id": "1425761", "revid": "1903739", "url": "https://it.wikipedia.org/wiki?curid=1425761", "title": "Yatsushiro", "text": " \u00e8 una citt\u00e0 giapponese della prefettura di Kumamoto."}
{"id": "1425764", "revid": "322321", "url": "https://it.wikipedia.org/wiki?curid=1425764", "title": "Anastasio (vescovo V secolo)", "text": "Biografia.\nAnastasio, probabilmente, fu uno dei primi vescovi della chiesa astese, forse il secondo. Successe a sant'Aniano e precedette Pastore.\nNel \"Calendario-necrologico\" redatto da Ludovico Vergano, alla data del 20 dicembre si ricorda un sant'Anastasio vescovo.\nIpotesi sulla sua sepoltura.\nSecondo don Stefano d'Acquino, l'esistenza del vescovo astigiano \u00e8 legata alla presenza ad Asti della cripta di Sant'Anastasio.\nLa cripta \u00e8 situata nella zona occidentale della citt\u00e0, a poche centinaia di metri dalla Cattedrale. Essa risale all'VIII secolo, ed \u00e8 stata costruita sul sedime dell'antico foro romano della citt\u00e0, a lato della via Fulvia (ora l'attuale corso Alfieri).\nIn seguito, sullo stesso luogo, venne costruita in un primo tempo prima una chiesa romanica che poi evolse in monastero. Le strutture vennero definitivamente distrutte nel XX secolo per far posto all'attuale liceo classico.\nNella zona occidentale della cripta, nel 1965 sono state rinvenute alcune sepolture attribuibili al periodo altomedievale. Una di queste, in particolare, La tomba presenta la particolarit\u00e0 di essere costituita da alcune file di mattoni sovrapposti \"a secco\" e solamente intervallati da uno strato di sabbia terrosa. Lo scheletro presente nella tomba, secondo i rilevamenti, era di un maschio adulto, in et\u00e0 avanzata, con i piedi rivolti a sud e presentava superiormente un alloggiamento per il capo.\nIl d'Acquino ha ipotizzato che si trattasse della sepoltura di un vescovo ricostruita con cura in quel luogo in seguito alla traslazione da una precedente sede primitiva.\nSu questa tomba, segu\u00ec la costruzione di un capitello votivo, e in seguito si costru\u00ec sopra nel secolo IX una prima chiesa carolingia.\nQueste supposizioni, unite a quelle che la tomba ritrovata in Sant'Anastasio fosse l'unica all'interno del perimetro della costruzione sotterranea, lascia supporre che si tratti di una tomba importante e probabilmente di un vescovo forse titolare della stessa chiesa.\nLa chiesa romanica, in seguito, avrebbe subito danneggiamenti nel periodo delle invasioni degli Ungari e dei Saraceni (IX-XI secolo) e la tomba, finita sotto le macerie, si ritiene che sia andata perduta o saccheggiata.\nIl culto per\u00f2 \u00e8 continuato nei secoli come dimostrano le successive costruzioni religiose del XII secolo e XVIII secolo\nLa trasformazione del personaggio.\nNel XIII secolo la larga eco del culto di sant'Anastasio di Sergiopoli probabilmente si fuse con il lontano ricordo del vescovo astigiano. A farlo identificare con il santo persiano contribu\u00ec oltre allo smarrimento del corpo del nostro vescovo, forse anche il titolo di \"martire\" che in antichit\u00e0 era attribuito anche in senso pi\u00f9 \"largo\" ai sostenitori della fede. La tesi \u00e8 avvalorata anche da Stefano Giuseppe Incisa che scrive che la festa principale della chiesa di sant'Anastasio si celebrava la seconda domenica di ottobre. Nelle \"Consuetudines ecclesiae astensis\" del 1302, invece la festa viene collocata il 22 gennaio, data che corrisponde alla festa di sant'Anastasio il Persiano.\nNel 1644, Filippo Malabayla nella sua \"esortazione\", tra i santi astigiani non fa pi\u00f9 menzione di Anastasio vescovo, rafforzando la tesi che al suo tempo l'identificazione col martire assiro era completa."}
{"id": "1425766", "revid": "599013", "url": "https://it.wikipedia.org/wiki?curid=1425766", "title": "Jason Vincent", "text": "Carriera.\nFiglio di Chris, gi\u00e0 pilota motociclistico nei Sidecar, per quanto riguarda le competizioni del motomondiale, dopo l'esordio avvenuto nel 1996 usufruendo di una wild card per partecipare al Gran Premio motociclistico di Gran Bretagna della classe 250 alla guida di una Honda del team Padgetts Motor Cycles, nella stagione 1997 ha avuto di nuovo la stessa opportunit\u00e0 sempre con il team Padgetts, questa volta in classe 500.\nDal motomondiale 1998 a quello del 2002 ha invece partecipato alle gare in forma pi\u00f9 continuativa, senza peraltro ottenere risultati di particolare rilievo.\nL'ultima sua apparizione risale al Gran Premio motociclistico di Gran Bretagna 2003, nuovamente grazie ad una wild card, dove peraltro riesce ancora a conquistare punti validi per la classifica iridata.\nNelle sue apparizioni non \u00e8 mai riuscito a vincere un gran premio, n\u00e9 a raggiungere piazzamenti sul podio, ma pu\u00f2 vantare un giro pi\u00f9 veloce in gara, in occasione del Gran Premio motociclistico di Catalogna 2000."}
{"id": "1425767", "revid": "287204", "url": "https://it.wikipedia.org/wiki?curid=1425767", "title": "Koshi", "text": ""}
{"id": "1425768", "revid": "2143966", "url": "https://it.wikipedia.org/wiki?curid=1425768", "title": "Stazione meteorologica di Roma Fiumicino", "text": "La stazione meteorologica di Roma Fiumicino \u00e8 la stazione meteorologica di riferimento per il Servizio Meteorologico dell'Aeronautica Militare e per l'Organizzazione Mondiale della Meteorologia, relativa alla localit\u00e0 di Fiumicino e al litorale romano, essendo ubicata nell'area dell'Aeroporto di Roma-Fiumicino.\nStoria.\nLa stazione meteorologica \u00e8 entrata in funzione il 1\u00ba dicembre 1958 nell'area aeroportuale appena realizzata, emettendo messaggi SYNOP. Dal 1\u00ba gennaio 1959 la stazione ha iniziato ad emettere anche i messaggi SYREP col riepilogo giornaliero dei dati registrati.\nCaratteristiche.\nLa stazione meteorologica, gestita dall'ENAV, \u00e8 situata nell'Italia centrale, in provincia di Roma, nel comune di Fiumicino, all'interno dell'area dell'aeroporto di Fiumicino, a 3 metri s.l.m. e alle coordinate geografiche .\nMedie climatiche ufficiali.\nDati climatologici 1971-2000.\nIn base alle medie climatiche del trentennio 1971-2000, le pi\u00f9 recenti in uso, la temperatura media del mese pi\u00f9 freddo, gennaio, \u00e8 di +8,6\u00a0\u00b0C, mentre quella del mese pi\u00f9 caldo, agosto, \u00e8 di +24,1\u00a0\u00b0C; mediamente si contano 13 giorni di gelo all'anno e 23 giorni annui con temperatura massima uguale o superiore ai 30\u00a0\u00b0C. Nel trentennio esaminato, i valori estremi di temperatura sono i +38,6\u00a0\u00b0C del luglio 1983 e i -7,8\u00a0\u00b0C del gennaio 1985.\nLe precipitazioni medie annue si attestano a 741\u00a0mm, mediamente distribuite in 72 giorni, con minimo in estate, picco massimo in autunno e massimo secondario in inverno per gli accumuli totali stagionali.\nL'umidit\u00e0 relativa media annua fa registrare il valore di 74,7% con minimi di 73% a luglio e ad agosto e massimo di 77% a novembre; mediamente si contano 40 giorni all'anno con episodi nebbiosi.\nDi seguito \u00e8 riportata la tabella con le medie climatiche e i valori massimi e minimi assoluti registrati nel trentennio 1971-2000 e pubblicati nell'Atlante Climatico d'Italia del Servizio Meteorologico dell'Aeronautica Militare relativo al medesimo trentennio.\nDati climatologici 1961-1990.\nSecondo i dati medi del trentennio 1961-1990, ancora in uso per l'Organizzazione meteorologica mondiale e definito Climate Normal (CLINO),la temperatura media del mese pi\u00f9 freddo, gennaio, si aggira attorno ai +8,5\u00a0\u00b0C, mentre quella dei mesi pi\u00f9 caldi, luglio e agosto, si attesta sui +23,5\u00a0\u00b0C; si registrano, mediamente, 16 giorni di gelo all'anno. Nel medesimo trentennio, la temperatura minima assoluta ha toccato i -7,8\u00a0\u00b0C nel gennaio 1985 (media delle minime assolute annue di -3,9\u00a0\u00b0C), mentre la massima assoluta ha fatto registrare i +38,6\u00a0\u00b0C nel luglio 1983 (media delle massime assolute annue di +33,8\u00a0\u00b0C).\nLa nuvolosit\u00e0 media annua si attesta ad un valore giornaliero di 3,6 okta, con minimo in luglio di 1,9 okta e massimi di 4,4 okta a febbraio e marzo.\nLe precipitazioni medie annue superano di poco i 700\u00a0mm, distribuite mediamente in 73 giorni, con un picco tra l'autunno e l'inverno ed un minimo estivo.\nL'umidit\u00e0 relativa media annua fa registrare il valore di 74,8% con minimo di 72% a luglio e massimi di 77% a novembre e a dicembre.\nLa pressione atmosferica media annua normalizzata al livello del mare si attesta a 1014,9 hPa, con massimi di 1016 hPa a gennaio, a settembre, ad ottobre e a dicembre e minimo di 1012 hPa ad aprile.\nIl vento presenta una velocit\u00e0 media annua di 4,4\u00a0m/s, con minimo di 4\u00a0m/s ad ottobre e massimo di 4,7\u00a0m/s a marzo; le direzioni prevalenti sono di grecale tra novembre e febbraio, di ponente tra marzo e settembre e di levante ad ottobre.\nValori estremi.\nTemperature estreme mensili dal 1959 ad oggi.\nNella tabella sottostante sono riportati i valori delle temperature estreme mensili registrate presso la stazione meteorologica dal 1959 ad oggi. Nel periodo esaminato, la temperatura minima assoluta ha toccato i -7,8\u00a0\u00b0C nel gennaio 1985 mentre la massima assoluta ha raggiunto i +38,6\u00a0\u00b0C nel luglio 1983."}
{"id": "1425770", "revid": "287204", "url": "https://it.wikipedia.org/wiki?curid=1425770", "title": "Lluis Martinez Sistach", "text": ""}
{"id": "1425776", "revid": "767487", "url": "https://it.wikipedia.org/wiki?curid=1425776", "title": "Ayabe", "text": " \u00e8 una citt\u00e0 giapponese della prefettura di Ky\u014dto."}
{"id": "1425777", "revid": "110157", "url": "https://it.wikipedia.org/wiki?curid=1425777", "title": "Fukuchiyama", "text": " \u00e8 una citt\u00e0 giapponese della prefettura di Ky\u014dto."}
{"id": "1425778", "revid": "767487", "url": "https://it.wikipedia.org/wiki?curid=1425778", "title": "J\u014dy\u014d", "text": " \u00e8 una citt\u00e0 giapponese della prefettura di Ky\u014dto."}
{"id": "1425779", "revid": "110157", "url": "https://it.wikipedia.org/wiki?curid=1425779", "title": "Kameoka", "text": " \u00e8 una citt\u00e0 giapponese della prefettura di Ky\u014dto."}
{"id": "1425780", "revid": "767487", "url": "https://it.wikipedia.org/wiki?curid=1425780", "title": "Kizugawa", "text": " \u00e8 una citt\u00e0 giapponese della prefettura di Ky\u014dto."}
{"id": "1425781", "revid": "767487", "url": "https://it.wikipedia.org/wiki?curid=1425781", "title": "Ky\u014dtanabe", "text": " \u00e8 una citt\u00e0 giapponese della prefettura di Ky\u014dto."}
{"id": "1425782", "revid": "767487", "url": "https://it.wikipedia.org/wiki?curid=1425782", "title": "Ky\u014dtango", "text": " \u00e8 una citt\u00e0 giapponese della prefettura di Ky\u014dto. \u00c8 stata formata il 1\u00ba aprile 2004 dall'unione delle citt\u00e0 di Mineyama e Omiya del distretto di Naka, delle citt\u00e0 di Amino, Tango e Yasaka del distretto di Takeno e della citt\u00e0 di Kumihama del distretto di Kumano. Come conseguenza dell'unione, i distretti di Naka, Takeno e Kumano furono dissolti."}
{"id": "1425783", "revid": "2143966", "url": "https://it.wikipedia.org/wiki?curid=1425783", "title": "Stazione meteorologica di Roma Ciampino", "text": "La stazione meteorologica di Roma Ciampino \u00e8 la stazione meteorologica di riferimento per il Servizio Meteorologico dell'Aeronautica Militare e per l'Organizzazione Meteorologica Mondiale, relativa alla localit\u00e0 di Ciampino e all'area sud-orientale di Roma, essendo ubicata presso l'aeroporto di Roma-Ciampino.\nStoria.\nLa stazione aerologica (divent\u00f2 stazione meteorologica nel 1936 con il M.A. 1 volume dedicato a \"I Servizi Radiometrici d'Aeronautica\") che faceva parte del Regio Servizio Aerologico Italiano, con il compito di rilevare dati atmosferici in quota a fini aeronautici e marittimi, svolse mansioni di 2\u00aa Classe trasmettendo 4 osservazioni giornaliere d'inverno e 6 osservazioni giornaliere d'estate fino al 1943, anno del disfacimento di tutto il Servizio Meteorologico dell'Aeronautica Militare a causa della guerra.\nDopo la seconda guerra mondiale, con la restituzione nel 1947 da parte degli Alleati cess\u00f2 il servizio radiosondaggio. Dopo i lavori di ammodernamento dell'aeroporto fatti in occasione del Giubileo del 1950, fu elevata a 1\u00aa Classe ed entr\u00f2 a far parte della Rete Meteorologica Ausiliaria in seno al CMR (Centro Meteorologico Regionale) di Ciampino, con un Centro Veglia Meteorologica e una stazione radiosondaggi (RDS). Lo sviluppo per l'assistenza al volo degli aerei civili e militari, grazie alla creazione nel 1951 dell'Ali Flotte Riunite con rotte Roma-New York, Roma-Londra ed altre rotte internazionali, fece s\u00ec che Ciampino diventasse un aeroporto importante per la capitale.\nLa stazione meteorologica, inizialmente dal 1946, era situata presso i locali sotto la torre di controllo dell'aeroporto, dove c'era un osservatore adibito permanentemente alle osservazioni a vista effettuate dalla torre di controllo con binocolo; tra il 1944 e il 1947 era inoltre attiva nella medesima area aeroportuale una seconda stazione meteorologica gestita dal personale statunitense in servizio presso la stessa base aerea.\nNel 1956 la stazione meteorologica fu trasferita nei locali precedentemente occupati dal radiogoniometro, situati sull'asse della pista a 200 metri della soglia della testata pista nord, dove con collegamento tramite telescrivente i dati erano trasmessi alla torre, Veglia Meteo e Controllo di Regione. Fu installato un posto d'osservazione meteorologico sull'asse della pista, circa 150 metri dalla soglia della testata sud, collegato tramite telefono con la torre di controllo. I due posti d'osservazione entravano in funzione in condizioni meteorologiche critiche per la visibilit\u00e0 verticale ed orizzontale. L'altezza del suolo su cui si trovava la stazione originaria era di 100 metri s.l.m., con il pozzetto barometrico collocato a 101 metri s.l.m..\nDalle ore 09:00/Z del 4 luglio 1977 diventa operativa la nuova stazione meteorologica costruita sempre in prossimit\u00e0 della testata pista nord e spostata di circa 150 metri verso nord-ovest rispetto ai vecchi locali del radiogoniometro.\nNel periodo compreso tra il giugno e il dicembre 2006 la stazione meteorologica viene ristrutturata e messa a norma.\nDal 27 maggio 2014 la stazione meteorologica \u00e8 passata sotto la gestione dell'Ente Nazionale per l'Assistenza al Volo.\nCaratteristiche.\nLa stazione meteorologica \u00e8 situata nell'Italia centrale, in provincia di Roma, nel comune di Ciampino, a 129 metri s.l.m. e alle coordinate geografiche .\nLa stazione, in funzione 24 ore su 24, effettua osservazioni con emissione semioraria di METAR con indicazione dello stato del cielo (nuvolosit\u00e0 in chiaro), temperatura, temperatura di rugiada, umidit\u00e0 relativa, pressione atmosferica con valore normalizzato al livello del mare, direzione e velocit\u00e0 del vento, visibilit\u00e0 orizzontale ed eventuali fenomeni meteorologici in atto. Fino alle ore 6 GMT del 30 giugno 2015 ha inoltre emesso SYNOP triorari e SYREP giornalieri, dove venivano riportati anche i dati delle precipitazioni e dell'eliofania registrate il giorno precedente; il 30 giugno 2015 \u00e8 divenuta temporaneamente una stazione meteorologica aeronautica di terza classe con la sola emissione di messaggi METAR, mentre dal 1\u00ba febbraio 2017 la stazione meteorologica ha ricominciato ad emettere i SYNOP triorari.\nNatura e caratteristiche del terreno (geomorfologia).\nIl territorio dell'aeroporto, dove \u00e8 situata la stazione meteorologica, si estende a ridosso di un'area di natura vulcanica, originata dal collasso del Vulcano Laziale avvenuto alcune centinaia di migliaia di anni fa, che nel tempo diede origine a varie bocche secondarie, di cui la pi\u00f9 importante era l'attuale Monte Cavo (949 m s.l.m.). La zona \u00e8 parte dell'Agro Romano, vasta area rurale in parte pianeggiante ed in parte collinare che si estende attorno alla citt\u00e0 di Roma.\nMedie climatiche ufficiali.\nDati climatologici 1981-2010.\nIn base alla media trentennale 1981-2010, la temperatura media del mese pi\u00f9 freddo, gennaio, si attesta a quasi +7,3\u00a0\u00b0C; quella del mese pi\u00f9 caldo, agosto, \u00e8 di circa +25\u00a0\u00b0C. Nel trentennio esaminato, la temperatura massima di +40,6\u00a0\u00b0C \u00e8 stata registrata nell'agosto 1981, mentre la temperatura minima assoluta di -11,0\u00a0\u00b0C risale al gennaio 1985. Mediamente si contano annualmente 51,8 giorni con temperatura massima eguale o superiore ai 30\u00a0\u00b0C e 18,8 giorni di gelo.\nLe precipitazioni medie annue sono di 792,8\u00a0mm, mediamente distribuite in 79 giorni di pioggia, con un picco in autunno-inverno ed un minimo nella stagione estiva.\nL'eliofania assoluta media annua si attesta a 7,1 ore giornaliere, com massimo di 11,1 ore medie giornaliere in luglio e minimo di 3,9 ore medie giornaliere in dicembre.\nDati climatologici 1971-2000.\nIn base alle medie climatiche relative al trentennio 1971-2000, le pi\u00f9 recenti in uso, la temperatura media del mese pi\u00f9 freddo, gennaio, \u00e8 di 7,5\u00a0\u00b0C, mentre quella del mese pi\u00f9 caldo, agosto, \u00e8 di 24,5\u00a0\u00b0C; mediamente si contano 19 giorni di gelo all'anno e 44,2 giorni annui con temperatura massima uguale o superiore a 30\u00a0\u00b0C. Nel trentennio esaminato, i valori estremi di temperatura sono i +40,6\u00a0\u00b0C dell'agosto 1981 e i -11,0\u00a0\u00b0C del gennaio 1985.\nLe precipitazioni medie annue si attestano a 804\u00a0mm, mediamente distribuite in 79 giorni, con minimo in estate e picco massimo in autunno.\nL'umidit\u00e0 relativa media annua fa registrare il valore di 72,2% con minimi di 66% a luglio e ad agosto e massimo di 79% a dicembre; mediamente si contano 13 giorni annui con episodi nebbiosi.\nDi seguito \u00e8 riportata la tabella con le medie climatiche e i valori massimi e minimi assoluti registrati nel trantennio 1971-2000 e pubblicati nell'Atlante Climatico d'Italia del Servizio Meteorologico dell'Aeronautica Militare relativo al medesimo trentennio.\nDati climatologici 1961-1990.\nSecondo i dati medi del trentennio 1961-1990, ancora in uso per l'Organizzazione meteorologica mondiale e definito Climate Normal (CLINO), la temperatura media del mese pi\u00f9 freddo, gennaio, si attesta a +7,5\u00a0\u00b0C, mentre quella dei mesi pi\u00f9 caldi, luglio e agosto, \u00e8 di +23,9\u00a0\u00b0C. Nel trentennio esaminato, la temperatura minima assoluta ha toccato i -11,0\u00a0\u00b0C nel gennaio 1985 (media delle minime assolute annue di -4,6\u00a0\u00b0C), mentre la massima assoluta ha fatto registrare i +40,6\u00a0\u00b0C nell'agosto 1981 (media delle massime assolute annue di +36,4\u00a0\u00b0C). Mediamente si contano annualmente 45,6 giorni con temperatura massima eguale o superiore ai 30\u00a0\u00b0C e 22,7 giorni di gelo.\nLa nuvolosit\u00e0 media annua si attesta a 3,7 okta giornalieri, con minimo in luglio di 2 okta giornalieri e massimi di 4,5 okta giornalieri a febbraio e ad aprile.\nLe precipitazioni medie annue superano gli 850\u00a0mm, distribuite mediamente in 85 giorni, con un picco tra l'autunno e l'inverno ed un minimo estivo.\nL'umidit\u00e0 relativa media annua fa registrare il valore di 72,3% con minimo di 66% ad agosto e massimi di 78% a novembre e a dicembre.\nL'eliofania assoluta madia annua si attesta a 6,8 ore giornaliere, con massimo di 10,7 ore giornaliere a luglio e minimo di 3,6 ore giornaliere a dicembre.\nLa pressione atmosferica media annua normalizzata al livello del mare fa registrare il valore di 1015,4 hPa, con massimi di 1017 hPa a gennaio, a settembre e ad ottobre e minimo di 1013 hPa a marzo.\nIl vento presenta una velocit\u00e0 media annua di 4,1\u00a0m/s, con minimi di 3,9\u00a0m/s a settembre e ad ottobre e massimi di 4,4\u00a0m/s a febbraio e a marzo.\nDati climatologici 1951-1980.\nIn base alla media trentennale 1951-1980, la temperatura media del mese pi\u00f9 freddo, gennaio, si attesta a quasi +7,7\u00a0\u00b0C; quella del mese pi\u00f9 caldo, agosto, \u00e8 di circa +24\u00a0\u00b0C. Nel trentennio esaminato, la temperatura massima assoluta di +40,4\u00a0\u00b0C \u00e8 stata registrata nell'agosto 1956, mentre la temperatura minima di -8,4\u00a0\u00b0C risale al gennaio 1968. Mediamente si contano annualmente 46,9 giorni con temperatura massima eguale o superiore ai 30\u00a0\u00b0C e 19,9 giorni di gelo.\nLe precipitazioni medie annue sono di 749,5\u00a0mm, mediamente distribuite in 82 giorni di pioggia, con un picco in autunno-inverno ed un minimo nella stagione estiva.\nValori estremi.\nTemperature estreme mensili dal 1944 ad oggi.\nNella tabella sottostante sono riportate le temperature massime e minime assolute mensili, stagionali ed annuali dal 16 dicembre 1944 ad oggi, con il relativo anno in cui queste si sono registrate. La massima assoluta del periodo esaminato di +40,6\u00a0\u00b0C risale all'agosto 1981, mentre la minima assoluta di -11,0\u00a0\u00b0C \u00e8 del gennaio 1985.\nMedie climatiche aerologiche ufficiali.\nNelle tabelle sottostanti sono riportate le medie climatiche registrate dalla stazione aerologica fino al 1960, prima che il servizio radiosondaggi venisse trasferito presso la stazione meteorologica di Pratica di Mare."}
{"id": "1425785", "revid": "1865216", "url": "https://it.wikipedia.org/wiki?curid=1425785", "title": "Maizuru", "text": " \u00e8 una citt\u00e0 giapponese della prefettura di Ky\u014dto."}
{"id": "1425786", "revid": "110157", "url": "https://it.wikipedia.org/wiki?curid=1425786", "title": "Miyazu", "text": " \u00e8 una citt\u00e0 giapponese della prefettura di Ky\u014dto."}
{"id": "1425787", "revid": "2208340", "url": "https://it.wikipedia.org/wiki?curid=1425787", "title": "Muk\u014d", "text": " \u00e8 una citt\u00e0 giapponese della prefettura di Kyoto."}
{"id": "1425788", "revid": "767487", "url": "https://it.wikipedia.org/wiki?curid=1425788", "title": "Nagaokaky\u014d", "text": " \u00e8 una citt\u00e0 giapponese della prefettura di Ky\u014dto."}
{"id": "1425789", "revid": "22475", "url": "https://it.wikipedia.org/wiki?curid=1425789", "title": "Nantan", "text": " \u00e8 una citt\u00e0 giapponese della prefettura di Ky\u014dto."}
{"id": "1425791", "revid": "767487", "url": "https://it.wikipedia.org/wiki?curid=1425791", "title": "Yawata", "text": " \u00e8 una citt\u00e0 giapponese della prefettura di Ky\u014dto.\n\u00c8 uno dei maggiori centri siderurgici del Giappone fin dagli inizi del XX secolo quando vi furono costruite le gigantesche Acciaierie imperiali di Yawata che produssero buona parte dell'acciaio e del ferro giapponese durante la seconda guerra mondiale. Nell'ultimo anno di ostilit\u00e0 Yawata fu bombardata tre volte dall'aeronautica militare dell'Esercito statunitense, nel giugno 1944, nell'agosto 1944 e nell'agosto 1945; tale ultima incursione provoc\u00f2 danni ingenti. Dopo la guerra le acciaierie di Yawata sono state modernizzate e rimangono in funzione inserite nel grande conglomerato industriale siderurgico della Nippon Steel.\nStoria.\nPeriodo Meiji.\nDurante il rinnovamento Meiji il Giappone riusc\u00ec a raggiungere il grado di sviluppo industriale e tecnologico necessario allo sviluppo di tecnologie moderne quali grandi vascelli, ferrovie e macchinari industriali. A causa di ci\u00f2 la richiesta di acciaio aument\u00f2 in maniera significativa, e quindi il governo Meiji, nel pieno della rivoluzione industriale giapponese, decise di costruire un gigantesco complesso siderurgico nel piccolo villaggio di Yawata, per la sua vicinanza al mare e alla regione di Chikuho, ricca di carbone. Furono chiamati ingegneri e capisquadra tedeschi per costruire e coordinare la costruzione del complesso insieme ad lavoratori specializzati giapponesi provenienti dalle Acciaierie Kamaishi. Nel 1901 nacquero cos\u00ec le Acciaierie imperiali di Yawata, e nel febbraio dello stesso anno furono inaugurati il primo altoforno, il forno a piano aperto, il convertitore Bessemer e le fabbriche per processare il metallo forgiato. Il principale fornitore di materie prime fu l'azienda tedesca Gutehoffnungsh\u00fctte. Nei primi tempi di attivit\u00e0, l'altoforno non era operativo a causa di alcuni errori di progettazione, e solo dopo alcune modifiche apportate da alcuni ingegneri giapponesi fu attivato nel 1904. La costruzione dell'acciaieria segn\u00f2 un punto di svolta nella politica industriale giapponese, e Yawata divenne uno dei centri nevralgici della produzione nazionale di acciaio e ferro.\nSeconda Guerra Mondiale.\nDurante la guerra, la citt\u00e0 divenne importantissima per la presenza delle Acciaierie imperiali. Il complesso siderurgico era il pi\u00f9 importante di tutta l'industria dell'acciaio giapponese, e contribuiva al 24% della produzione totale di acciaio laminato del paese. Per questo motivo la citt\u00e0 fu oggetto di numerosi bombardamenti americani. L'acciaieria era un obiettivo militare prioritario per lo Stato maggiore statunitense, data la massima priorit\u00e0 assegnata alla distruzione dell'industria di acciaio e coke giapponese. Il primo bombardamento avvenne fra le notti del 15 e 16 giugno 1944. Fu poi nuovamente attaccata il 20 agosto 1944, e la maggior parte della citt\u00e0 fu distrutta l'8 agosto 1945 da un'incursione aerea incendiaria condotta da alcuni B-29 di stanza nelle Isole Marianne.\nMonumenti e luoghi di interesse.\nSantuario di Iwashimizu.\nIl santuario di Iwashimizu \u00e8 un santuario shintoista (jinja). Dedicato al dio Hachiman, il dio shintoista della guerra, il santuario si erge sulle pendici di una collina boscosa a sud di Kyoto. Si tratta dei tre pi\u00f9 importanti santuari consacrati ad Hachiman. Fu fondato nell'859 nel periodo Heian. Nel periodo Edo, l'artista Hidari Jingoro, che lavor\u00f2 anche per il Santuario di Nikko, contribu\u00ec alla realizzazione delle sculture del santuario di Iwashimizu."}
{"id": "1425797", "revid": "86343", "url": "https://it.wikipedia.org/wiki?curid=1425797", "title": "Muko", "text": "Il toponimo Muko pu\u00f2 riferirsi a diverse localit\u00e0:"}
{"id": "1425798", "revid": "287204", "url": "https://it.wikipedia.org/wiki?curid=1425798", "title": "Nagaokakyo", "text": ""}
{"id": "1425799", "revid": "287204", "url": "https://it.wikipedia.org/wiki?curid=1425799", "title": "Kyotango", "text": ""}
{"id": "1425800", "revid": "287204", "url": "https://it.wikipedia.org/wiki?curid=1425800", "title": "Kyotanabe", "text": ""}
{"id": "1425801", "revid": "287204", "url": "https://it.wikipedia.org/wiki?curid=1425801", "title": "Joyo", "text": ""}
{"id": "1425806", "revid": "1543377", "url": "https://it.wikipedia.org/wiki?curid=1425806", "title": "Stazione meteorologica di Guidonia Aeroporto", "text": "La stazione meteorologica di Guidonia Aeroporto \u00e8 la stazione meteorologica di riferimento per il Servizio Meteorologico dell'Aeronautica Militare e per l'Organizzazione Mondiale della Meteorologia, relativa all'omonima localit\u00e0.\nCaratteristiche.\nLa stazione meteorologica \u00e8 situata nell'Italia centrale, in provincia di Roma, nel comune di Guidonia Montecelio, nei pressi della localit\u00e0 di Guidonia, a 89 metri s.l.m. e alle coordinate geografiche .\nLa stazione effettua rilevazioni orarie con osservazioni sullo stato del cielo (nuvolosit\u00e0 in chiaro) e su temperatura, precipitazioni, umidit\u00e0 relativa, pressione atmosferica con valore normalizzato al livello del mare, direzione e velocit\u00e0 del vento.\nMedie climatiche ufficiali.\nDati climatologici 1971-2000.\nIn base alle medie climatiche relative al trentennio 1971-2000, le pi\u00f9 recenti in uso, la temperatura media del mese pi\u00f9 freddo, gennaio, \u00e8 di 7,4\u00a0\u00b0C, mentre quella del mese pi\u00f9 caldo, agosto, \u00e8 di 24,5\u00a0\u00b0C; mediamente si contano 30 giorni di gelo all'anno e 60 giorni annui con temperatura massima uguale o superiore a 30\u00a0\u00b0C. Nel trentennio esaminato, i valori estremi di temperatura sono i + 40,4\u00a0\u00b0C dell'agosto 1998 e i -14,0\u00a0\u00b0C del gennaio 1985.\nLe precipitazioni medie annue si attestano a 813\u00a0mm, mediamente distribuite in 82 giorni, con minimo in estate e picco massimo in autunno.\nL'umidit\u00e0 relativa media annua fa registrare il valore di 71,2% con minimi di 66% a luglio e ad agosto e massimo di 78% a novembre; mediamente si registrano 6 giorni annui con episodi nebbiosi.\nDi seguito \u00e8 riportata la tabella con le medie climatiche e i valori massimi e minimi assoluti registrati nel trantennio 1971-2000 e pubblicati nell'Atlante Climatico d'Italia del Servizio Meteorologico dell'Aeronautica Militare relativo al medesimo trentennio.\nDati climatologici 1961-1990.\nSecondo i dati medi del trentennio 1961-1990, ancora in uso per l'Organizzazione meteorologica mondiale e definito Climate Normal (CLINO), la temperatura media del mese pi\u00f9 freddo, gennaio, \u00e8 di +7,4\u00a0\u00b0C, mentre quella del mese pi\u00f9 caldo, luglio, si attesta a +24,0\u00a0\u00b0C. Nel medesimo trentennio, la temperatura minima assoluta ha toccato i -14,0\u00a0\u00b0C nel gennaio 1985 (media delle minime assolute annue di -6,0\u00a0\u00b0C), mentre la massima assoluta ha fatto registrare i +40,0\u00a0\u00b0C nel luglio 1967 (media delle massime assolute annue di +37,6\u00a0\u00b0C).\nLa nuvolosit\u00e0 media annua si attesta a 3,5 okta giornalieri, con minimo in luglio di 1,9 okta e massimo di 4,4 okta in aprile.\nLe precipitazioni medie annue si attestano a 794\u00a0mm, distribuite mediamente in 83 giorni, con un picco tra l'autunno e l'inverno ed un minimo relativo estivo.\nL'umidit\u00e0 relativa media annua si attesta a 71,7% con minimo di 65% a luglio e massimo di 78% a novembre.\nValori estremi.\nTemperature estreme mensili dal 1961 ad oggi.\nNella tabella sottostante sono riportate le temperature massime e minime assolute mensili, stagionali ed annuali dal 1961 ad oggi, con il relativo anno in cui si queste si sono registrate. La massima assoluta del periodo esaminato \u00e8 di +42,0\u00a0\u00b0C raggiunti nell'agosto 2017, mentre la minima assoluta di -14,0\u00a0\u00b0C risale al gennaio 1985."}
{"id": "1425811", "revid": "24281", "url": "https://it.wikipedia.org/wiki?curid=1425811", "title": "Fat Wreck", "text": ""}
{"id": "1425816", "revid": "253269", "url": "https://it.wikipedia.org/wiki?curid=1425816", "title": "Justin Berfield", "text": "Ha partecipato alla serie televisiva statunitense \"Malcolm\", nel ruolo di Reese, fratello del protagonista.\nBiografia e carriera.\nBerfield nasce ad Agoura Hills, in California, il 25 febbraio del 1986 da una famiglia ebraica, figlio di Eric \"Rick\" Berfield e di Gail Stark. Suo fratello minore, Lorne, \u00e8 anch'egli un attore. Justin ha cominciato a recitare all'et\u00e0 di cinque anni, apparendo in numerosi spot commerciali.\nIl suo debutto televisivo \u00e8 avvenuto nel 1994, quando ha ottenuto un ruolo nella sitcom televisiva \"La famiglia Bowman\".\nBerfield ha recitato in molti film e telefilm nel corso degli anni. Nel 1995 ha interpretato il ruolo di \"Ross Malloy\", nella sitcom \"E vissero infelici per sempre\", che ha mantenuto per cinque stagioni.\nDel 1998 \u00e8 il suo film \"Una gorilla da salvare\", del 2001 la sua partecipazione al film per ragazzi \"Max Keeble alla riscossa\".\nNel 2004 \u00e8 cofondatore, assieme al socio Jason Felts, delle compagnie di produzione J2 Pictures e J2TV, producendo film come \"Blonde Ambition - Una bionda a NY\". Si \u00e8 ritirato dalle scene nel 2012."}
{"id": "1425820", "revid": "1200880", "url": "https://it.wikipedia.org/wiki?curid=1425820", "title": "Stanis\u0142aw Ry\u0142ko", "text": "Biografia.\nNasce ad Andrych\u00f3w, allora nell'arcidiocesi di Cracovia e oggi nella diocesi di Bielsko-\u017bywiec, il 4 luglio 1945, da W\u0142adys\u0142aw e Aurelia Ry\u0142ko.\nFormazione e ministero episcopale.\nNel 1963 entra nel seminario arcidiocesano di Cracovia.\nIl 30 marzo 1969 \u00e8 ordinato presbitero dall'allora cardinale Karol Wojty\u0142a.\nNel 1971 consegue la licenza in teologia presso la Pontificia facolt\u00e0 teologica di Cracovia; dal 1972 al 1978, studia presso la Pontificia Universit\u00e0 Gregoriana di Roma, dove ottiene la laurea in Scienze Sociali.\nTornato in Polonia, \u00e8 nominato vicerettore del seminario maggiore di Cracovia. Dal 1978 al 1987 insegna teologia pastorale e sociologia della religione alla Pontificia facolt\u00e0 teologica di Cracovia; nel 1979 diventa segretario della commissione della Conferenza episcopale polacca per l'apostolato dei laici.\nNel 1987 \u00e8 nominato capoufficio della sezione giovani del Pontificio consiglio per i laici: con questo ruolo organizza tre Giornate mondiali della giovent\u00f9. Viene trasferito, in seguito, alla sezione polacca della Segreteria di Stato della Santa Sede.\nMinistero episcopale e cardinalato.\nIl 20 dicembre 1995 papa Giovanni Paolo II lo nomina segretario del Pontificio consiglio per i laici e vescovo titolare di Novica; succede a Paul Josef Cordes, precedentemente nominato presidente del Pontificio consiglio \"Cor Unum\". Il 6 gennaio 1996 riceve l'ordinazione episcopale, nella basilica di San Pietro in Vaticano, per imposizione delle mani dello stesso pontefice, coconsacranti gli arcivescovi Giovanni Battista Re e Jorge Mar\u00eda Mej\u00eda (poi entrambi cardinali).\nIl 4 ottobre 2003 il papa lo nomina presidente dello stesso dicastero e lo eleva alla dignit\u00e0 arcivescovile; succede al cardinale James Francis Stafford, nominato penitenziere maggiore.\nNel maggio 2007 partecipa alla V conferenza episcopale latinoamericana ad Aparecida come membro designato dal papa.\nNel concistoro del 24 novembre 2007 \u00e8 creato cardinale diacono del Sacro Cuore di Cristo Re da papa Benedetto XVI; il 30 maggio successivo prende possesso della diaconia.\nL'11 maggio 2008, in qualit\u00e0 di presidente del Pontificio consiglio per i laici, firma l'approvazione definitiva dello statuto del Cammino neocatecumenale. L'8 dicembre 2010 firma l'approvazione dello statuto della Comunit\u00e0 Nuovi Orizzonti, fondata da Chiara Amirante nel 1993.\nCessa dall'incarico di presidente del Pontificio consiglio per i laici il 1\u00ba settembre 2016, quando per volont\u00e0 di papa Francesco questo organismo viene abolito e confluisce nel dicastero per i laici, la famiglia e la vita.\nIl 28 dicembre 2016 papa Francesco lo nomina arciprete della basilica di Santa Maria Maggiore; succede al cardinale Santos Abril y Castell\u00f3, dimessosi per raggiunti limiti di et\u00e0. Il 2 febbraio 2017 inizia il nuovo incarico.\nIl 19 maggio 2018 opta per l'ordine presbiterale mantenendo la titolarit\u00e0 del Sacro Cuore di Cristo Re elevata \"pro hac vice\" a titolo. L'11 agosto dello stesso anno il papa lo nomina membro della Pontificia commissione per lo Stato della Citt\u00e0 del Vaticano.\nGenealogia episcopale.\nLa genealogia episcopale \u00e8:"}
{"id": "1425821", "revid": "73843", "url": "https://it.wikipedia.org/wiki?curid=1425821", "title": "Johann Jakob Tschudi", "text": "Tschudi nacque a Glarona e studi\u00f2 scienze naturali e medicina alle universit\u00e0 di Neuch\u00e2tel, Leida e Parigi. Nel 1838 and\u00f2 in Per\u00f9, dove rimase per cinque anni esplorando e collezionando piante sulle Ande. Un sito archeologico a Chan Chan in Per\u00f9 porta il suo nome: la \"cittadella Tschudi\" meta dei turisti che visitano i resti dell'antica capitale dei Civilt\u00e0 Chim\u00fa. Tra il 1857 e il 1859 visit\u00f2 il Brasile e altri Paesi del Sudamerica. \nNel 1860 venne nominato ambasciatore svizzero del Brasile, rimanendolo fino al 1868, e trascorse di nuovo il tempo esplorando il Paese e collezionando piante per i musei di Neuch\u00e2tel, Glarona e Friburgo."}
{"id": "1425822", "revid": "1543377", "url": "https://it.wikipedia.org/wiki?curid=1425822", "title": "Stazione meteorologica di Frosinone Aeroporto", "text": "La stazione meteorologica di Frosinone Aeroporto \u00e8 la stazione meteorologica di riferimento per il Servizio Meteorologico dell'Aeronautica Militare e per l'Organizzazione Mondiale della Meteorologia, relativa alla citt\u00e0 di Frosinone.\nCaratteristiche.\nLa stazione meteorologica \u00e8 situata nell'Italia centrale, nel Lazio, presso la citt\u00e0 di Frosinone, a 181 metri s.l.m. e alle coordinate geografiche .\nLa stazione effettua rilevazioni orarie con osservazioni sullo stato del cielo (nuvolosit\u00e0 in chiaro) e su temperatura, precipitazioni, umidit\u00e0 relativa, pressione atmosferica con valore normalizzato al livello del mare, direzione e velocit\u00e0 del vento.\nMedie climatiche ufficiali.\nDati climatologici 1971-2000.\nIn base alle medie climatiche relative al trentennio 1971-2000, le pi\u00f9 recenti in uso, la temperatura media del mese pi\u00f9 freddo, gennaio, \u00e8 di 6\u00a0\u00b0C, mentre quella del mese pi\u00f9 caldo, agosto, \u00e8 di 23,7\u00a0\u00b0C; mediamente si contano 45 giorni di gelo all'anno e 50 giorni annui con temperatura massima uguale o superiore a 30\u00a0\u00b0C. Nel trentennio esaminato, i valori estremi di temperatura sono i +40,4\u00a0\u00b0C dell'agosto 1998 e i -18,0\u00a0\u00b0C del gennaio 1985.\nLe precipitazioni medie annue si attestano a 1233\u00a0mm, mediamente distribuite in 96 giorni, con minimo in estate e picco massimo in autunno e in inverno.\nL'umidit\u00e0 relativa media annua fa registrare il valore di 72,1% con minimi di 66% a luglio e ad agosto e massimi di 79% a novembre e a dicembre; mediamente si registrano 74 giorni annui con episodi nebbiosi.\nDi seguito \u00e8 riportata la tabella con le medie climatiche e i valori massimi e minimi assoluti registrati nel trantennio 1971-2000 e pubblicati nell'Atlante Climatico d'Italia del Servizio Meteorologico dell'Aeronautica Militare relativo al medesimo trentennio.\nDati climatologici 1961-1990.\nSecondo i dati medi del trentennio 1961-1990, ancora in uso per l'Organizzazione meteorologica mondiale e definito Climate Normal (CLINO),la temperatura media del mese pi\u00f9 freddo, gennaio, si attesta a +5,6\u00a0\u00b0C, mentre quella del mese pi\u00f9 caldo, agosto, \u00e8 di +23,1\u00a0\u00b0C; mediamente, si registrano 47 giorni di gelo all'anno. Nel medesimo trentennio, la temperatura minima assoluta ha toccato i -18,0\u00a0\u00b0C nel gennaio 1985 (media delle minime assolute annue di -6,8\u00a0\u00b0C), mentre la massima assoluta ha fatto registrare i +40,0\u00a0\u00b0C nell'agosto 1981 (media delle massime assolute annue di +36,5\u00a0\u00b0C).\nLa nuvolosit\u00e0 media annua si attesta a 3,6 okta, con minimi di 2,1 okta a luglio e ad agosto e massimi di 4,4 okta a febbraio, a marzo, ad aprile e a dicembre.\nLe precipitazioni medie annue sono abbondanti, di quasi 1300\u00a0mm, mediamente distribuite in 100 giorni, con un picco tra l'autunno e l'inverno ed un minimo relativo estivo.\nL'umidit\u00e0 relativa media annua fa registrare il valore di 72,8% con minimi di 68% a luglio e ad agosto e massimo di 79% a novembre.\nValori estremi.\nTemperature estreme mensili dal 1961 ad oggi.\nNella tabella sottostante sono riportate le temperature massime e minime assolute mensili, stagionali ed annuali dal 1961 ad oggi, con il relativo anno in cui si queste si sono registrate. La massima assoluta del quarantennio esaminato di +42,8\u00a0\u00b0C \u00e8 dell'agosto 2017, mentre la minima assoluta di -19,0\u00a0\u00b0C risale al gennaio 1985."}
{"id": "1425824", "revid": "121346881", "url": "https://it.wikipedia.org/wiki?curid=1425824", "title": "Carbonesca", "text": "Carbonesca \u00e8 una frazione del comune di Gubbio (PG).\nIl paese si trova sulle alture (515 ) ad est del capoluogo, lungo la strada (s.p.240) che porta da Casacastalda a Colpalombo, nelle vicinanze del monte di Caresto e del monte Carlo. A breve distanza, nella valle, scorre il fiume Chiascio. Secondo i dati Istat del 2001, la frazione \u00e8 popolata da 391 abitanti.\nIl paese di Carbonesca \u00e8 suddiviso in tre parti o rioni: \"Interrato\", \"Casa Giorgi\" e \"Carbonesca\".\nStoria.\nNella vicina localit\u00e0 di Caprignone, nell'inverno del 1206, poco dopo la sua conversione, Francesco d'Assisi fu assalito dai briganti e malmenato mentre era diretto a Gubbio. Nella zona di monte Carlo (in antichit\u00e0, \"Turris Caroli\") si trovava una torre d'avvistamento per il controllo dell'alta valle del Chiascio.\nA Magrano si trovava il castello di Melchiorre Montaiti, che nel 1329 si ribell\u00f2 al conte Antonio da Montefeltro, signore di Urbino e di Gubbio, venendo pesantemente danneggiato. Dopo essere stato palazzina da caccia usata anche da Federico da Montefeltro, nel 1600 pass\u00f2 ai conti di Carpegna e nel 1830 alla principessa Giulia Bonaparte, imparentata con il celebre Napoleone.\nEconomia e manifestazioni.\nNumerosi i complessi agrituristici che si trovano in zona.\nUna tradizione molto partecipata \u00e8 quella del \"Maggio\" e dei \"maggiaioli\": nella notte tra il 30 aprile ed il 1\u00ba maggio, un gruppo di persone si riunisce per cantare i cosiddetti \"stornelli\", delle strofe cantate che vengono recitate di fronte alle case del paese. Solo all'accensione delle luci di casa, gli stornellatori si fermano, ringraziano e si rifocillano con le offerte dei padroni di casa.\nOgni anno il 19 marzo, in onore di san Giuseppe, viene acceso un grande fal\u00f2 al centro del paese, il cosiddetto \"focarone\". Inoltre, alla fine di luglio, si tiene la \"Sagra delle polenta e salsicce\"."}
{"id": "1425825", "revid": "287204", "url": "https://it.wikipedia.org/wiki?curid=1425825", "title": "Stanislaw Rylko", "text": ""}
{"id": "1425826", "revid": "132266", "url": "https://it.wikipedia.org/wiki?curid=1425826", "title": "Stanislao Rylko", "text": ""}
{"id": "1425834", "revid": "206516", "url": "https://it.wikipedia.org/wiki?curid=1425834", "title": "Trasformazione organizzativa", "text": ""}
{"id": "1425835", "revid": "12044909", "url": "https://it.wikipedia.org/wiki?curid=1425835", "title": "Bombardier CRJ", "text": ""}
{"id": "1425836", "revid": "125230838", "url": "https://it.wikipedia.org/wiki?curid=1425836", "title": "High and Dry", "text": "High and Dry \u00e8 un singolo della band inglese dei Radiohead, tratto dal loro secondo album, \"The Bends\". La canzone fu pubblicata nel febbraio del 1995 come parte di un doppio singolo \"A-side\" insieme a \"Planet Telex\". La canzone era stata gi\u00e0 registrata dalla band durante le \"session\" di \"Pablo Honey\", loro album di debutto. La versione che appare nell'album \u00e8 in realt\u00e0 il demo originale della traccia, poich\u00e9 la canzone non fu mai registrata nuovamente dalla band.\nLa canzone \u00e8 ritenuta come una delle pi\u00f9 pop del quintetto di Oxford, e costituisce il primo successo in America dopo la hit \"Creep\". Come quest'ultima \"High and Dry\" \u00e8 mancata dalla scaletta dei concerti per oltre un decennio. Molte voci si sono rincorse riguardo alle cause di questa mancanza, come ad esempio la difficolt\u00e0 che Thom Yorke avrebbe incontrato nel ricantare la canzone, tuttavia, in una recente intervista, il frontman della band l'ha descritta con le seguenti parole: \u00abNon \u00e8 brutta, sai. Non \u00e8 brutta... \u00c8 bruttissima.\u00bb\nVideoclip.\nEsistono due videoclip della canzone. Il pi\u00f9 famoso \u00e8 quello diretto da Paul Cunningham, progettato per la distribuzione in America, ma esiste anche una seconda versione del videoclip, girata precedentemente a quella americana, diretta da David Mould. La versione americana \u00e8 quella pi\u00f9 nota poich\u00e9 la band ha pubblicamente affermato di non apprezzare il secondo videoclip. Infatti, solo il videoclip 'statunitense' compare nella loro video-compilation intitolata \"7 Television Commercials\" del 1997."}
{"id": "1425837", "revid": "126076", "url": "https://it.wikipedia.org/wiki?curid=1425837", "title": "Otto amici da salvare", "text": ""}
{"id": "1425838", "revid": "1573940", "url": "https://it.wikipedia.org/wiki?curid=1425838", "title": "Graptemys versa", "text": "La tartaruga geografica del Texas (\"Graptemys versa\" ) \u00e8 una tartaruga acquatica della famiglia degli emididi.\nDescrizione.\nLe dimensioni variano a seconda del sesso: in esemplari adulti possono andare da 8 a 10\u00a0cm per i maschi, da 12 a 15\u00a0cm per le femmine, ma in cattivit\u00e0 difficilmente raggiungono tali dimensioni.\nDistribuzione e habitat.\nIn natura vivono nei fiumi e nei laghi del sud est degli Stati Uniti, pi\u00f9 nello specifico nella zona centrale del Texas.\nComportamento.\nSi tratta di tartarughe acquatiche che raramente si avventurano sulla terraferma se non per la deposizione delle uova.\nSono animali diurni e sono attivi dalla primavera all'autunno. Con l'abbassarsi delle temperature, verso ottobre, rallentano il loro metabolismo e cadono in letargo sul fondo fangoso del corso d'acqua dove vivono. Con l'arrivo della primavera riacquistano pian piano la loro attivit\u00e0 e verso la fine di maggio inizia la stagione degli accoppiamenti.\nVerso luglio le femmine depongono la prima volta; si calcolano, in media, tre deposizioni l'anno per un totale di uova che si aggira intorno a 30.\nGli individui maschili risultano essere sessualmente attivi gi\u00e0 a partire dal secondo anno di vita, mentre quelli femminili intorno al terzo anno.\nAllevamento.\nRiscuote sempre pi\u00f9 ampi consensi da parte degli appassionati in quanto si tratta della specie che raggiunge, una volta adulta, le dimensioni pi\u00f9 piccole tra tutte le tartarughe del genere \"Graptemys\" e quindi risulta di facile allevamento all'interno di terracquari. Proprio per questo motivo \u00e8 comparsa sul mercato sostituendo sempre pi\u00f9 le sue \"cugine\" che hanno dimensioni di gran lunga maggiori."}
{"id": "1425840", "revid": "6923", "url": "https://it.wikipedia.org/wiki?curid=1425840", "title": "Arma Letale 3", "text": ""}
{"id": "1425843", "revid": "300012", "url": "https://it.wikipedia.org/wiki?curid=1425843", "title": "Hans Scholl (filosofo)", "text": "Biografia.\nL'infanzia.\nNato a Crailsheim il 22 settembre 1918, Hans fu il secondo di sei figli e fratello maggiore della famosa Sophie Scholl. Suo padre Robert, un convinto liberale, fu sindaco di Forchtenberg am Kocher.\nContro la volont\u00e0 del padre, nel 1933, Hans e la sorella minore Sophie entrarono nei ranghi della Giovent\u00f9 Hitleriana (Hitlerjugend) che addestrava migliaia di giovani perch\u00e9 obbedissero anche agli ordini pi\u00f9 disumani, ricoprendo presto cariche di dirigenza grazie al suo talento comunicativo ed alla sua intelligenza. Divenne il leader del locale gruppo di Ulm nel quale inser\u00ec oltre a una bandiera diversa rispetto agli altri gruppi, anche canzoni popolari provenienti da diversi paesi, per esempio la Russia.\nNel 1935 inizi\u00f2 la relazione con Rolf Futterknecht che faceva parte del suo gruppo nella Hitlerjugend e poi con Ernest Reden che faceva il soldato di stanza ad Ulm. Quando nel 1937 la sua relazione con Ernest Reden fu scoperta i due furono processati sotto il paragrafo 175 (che fino al 1994 condannava l'omosessualit\u00e1 in Germania) ma intervenne un'amnistia e il processo contro di lui fu sospeso - il suo compagno Ernest Reden fu invece condannato a tre mesi di prigione e tre mesi di campo di concentramento.\nIl processo, gli interrogatori e i 17 giorni trascorsi in campo di concentramento durante il processo portarono Hans Scholl a scontrarsi con la natura del movimento e ad allontanarsi progressivamente dal nazismo.\nLa guerra.\nNel 1942, fu chiamato a combattere sul fronte russo.\nDopo il diploma fu costretto ad entrare nel Reichsarbeitsdienst, il corpo ausiliario tedesco alla Wehrmacht. Quindi si iscrisse al corso di laurea in medicina alla Universit\u00e0 Ludwig Maximilian di Monaco.\nDi fede Pietista, quella che oggi definiremmo una setta protestante, con il suo trasferimento a Monaco venne pi\u00f9 a contatto con ambienti culturali cattolici, senza per\u00f2 convertirsi. Il ruolo della religione cristiana fu comunque molto importante nella sua vita.\nLa Rosa Bianca.\nA Monaco inizi\u00f2 i contatti con intellettuali, artisti e letterati come il suo professore Kurt Huber, fortemente critico al governo nazista di Adolf Hitler. Nella prima estate del 1942, assieme alla sorella minore Sophie Scholl, che studiava biologia, e agli amici Willi Graf, Christoph Probst e Alexander Schmorell, studenti di medicina, fondarono il gruppo della Rosa Bianca ed era il pi\u00f9 carismatico. Nel gruppo si occup\u00f2 della stesura dei volantini, invitando i cittadini tedeschi alla resistenza passiva contro la dittatura. I volantini furono inizialmente mandati per posta ad intellettuali, studenti e persone che il gruppo credeva maggiormente inclini a recepire il loro messaggio. Nell'ultima fase dello stesso furono distribuiti in diverse universit\u00e0 come quella di Monaco di Baviera.\nIl 18 febbraio 1943, Hans e la sorella Sophie distribuirono copie del loro ultimo volantino all'Universit\u00e0 Ludwig Maximilian di Monaco. Per\u00f2 Jakob Schmid, il custode della struttura, li scopr\u00ec e chiam\u00f2 subito la Gestapo. Assieme a Probst furono arrestati e, dopo un breve processo farsa, furono condannati a morte per alto tradimento il 22 febbraio dal Tribunale del Popolo, presieduto dal giudice-boia di Hitler, Roland Freisler. Non fecero nomi di loro compagni e si addossarono ogni responsabilit\u00e0. Non accettarono di firmare nessuna ritrattazione, perch\u00e9 affermavano di aver agito secondo coscienza e per il vero bene del popolo tedesco.\nI suoi genitori arrivarono a Monaco esattamente nel momento in cui veniva pronunziata la sentenza di morte. Furono subito dopo condotti nell'edificio dove avvenivano le esecuzioni capitali, alla prigione di Stadelheim, ed i loro genitori chiesero di vederli per l'ultima volta. Fu loro concesso, come per un miracolo, perch\u00e9 una cosa simile non era mai accaduta durante il Terzo Reich.\nFurono ghigliottinati dal boia Johann Reichhart lo stesso giorno, nel cortile della prigione di Stadelheim. L'esecuzione venne supervisionata dal dottor Walter Roemer, il capo di polizia della corte distrettuale di Monaco. Hans fu condotto per ultimo, e prima che la sua testa cadesse a terra, grid\u00f2 in modo che risuon\u00f2 per tutta la prigione i versi di Goethe che il padre gli aveva insegnato da bambino: \nIn un angolo del cimitero di Monaco, a Stadelheim, riposano i due fratelli. Le tombe sono due croci di legno scuro, unite da un solo braccio trasversale.\nOnorificenze.\nIl Geschwister-Scholl-Institut di Scienze politiche dell'Universit\u00e0 Ludwig Maximilian di Monaco \u00e8 chiamato cos\u00ec in suo onore e della sorella Sophie.\nMolte scuole pubbliche tedesche, cos\u00ec come molte strade e piazze, sono state chiamate con il suo nome e con quello della sorella.\nNel 2003 i telespettatori tedeschi sono stati invitati a partecipare a un sondaggio della televisione pubblica ZDF chiamato \"Unsere Beste\" (\"I nostri migliori\"), una competizione nazionale per scegliere le migliori dieci personalit\u00e0 tedesche di tutti i tempi. I telespettatori votanti sotto i 40 anni hanno aiutato a far classificare Hans e Sophie Scholl nella quarta posizione, sopra figure notevoli come Bach, Goethe, Gutenberg, Bismarck, Willy Brandt e Albert Einstein. Se fossero stati presi in considerazione soltanto i due si sarebbero posizionati primi.\nFilmografia.\nNel febbraio 2005 fu immesso nel circuito cinematografico il film \"La Rosa Bianca - Sophie Scholl\", di produzione tedesca, che ha visto la partecipazione dell'attrice Julia Jentsch nel ruolo di Sophie. Basato su interviste e resoconti di sopravvissuti rimasti nascosti nella DDR fino agli anni 1990, il film fu nominato per l'Oscar al miglior film straniero nel gennaio 2006. Il film vinse inoltre il premio per la migliore attrice agli European Film Awards, al Deutscher Filmpreis cos\u00ec come l'orso d'argento al Festival internazionale del cinema di Berlino.\nTeatro.\nSulla vita di Hans e Sophie Scholl e il loro impegno nella Rosa Bianca \u00e8 stata messa in scena anche l'opera teatrale dell'americano Lillian Garrett-Groag intitolata \"The White Rose\" (\"La rosa bianca\"). L'opera racconta gli ultimi giorni di Sophie e del fratello Hans."}
{"id": "1425844", "revid": "1543377", "url": "https://it.wikipedia.org/wiki?curid=1425844", "title": "Stazione meteorologica di Latina Aeroporto", "text": "La stazione meteorologica di Latina Aeroporto \u00e8 la stazione meteorologica di riferimento per il servizio meteorologico dell'Aeronautica Militare e per l'Organizzazione Mondiale della Meteorologia, relativa alla citt\u00e0 di Latina.\nCaratteristiche.\nLa stazione meteorologica \u00e8 situata nell'Italia centrale, nel Lazio, nel comune di Latina, nell'area aeroportuale, a 26 metri s.l.m. e alle coordinate geografiche .\nLa stazione effettua rilevazioni orarie con osservazioni sullo stato del cielo (nuvolosit\u00e0 in chiaro) e su temperatura, precipitazioni, umidit\u00e0 relativa, pressione atmosferica con valore normalizzato al livello del mare, direzione e velocit\u00e0 del vento.\nMedie climatiche ufficiali.\nDati climatologici 1971-2000.\nIn base alle medie climatiche relative al trentennio 1971-2000, le pi\u00f9 recenti in uso, la temperatura media del mese pi\u00f9 freddo, gennaio, \u00e8 di 8,4\u00a0\u00b0C, mentre quella del mese pi\u00f9 caldo, agosto, \u00e8 di 24,3\u00a0\u00b0C; mediamente si contano 14 giorni di gelo all'anno e 43 giorni annui con temperatura massima uguale o superiore a 30\u00a0\u00b0C. Nel trentennio esaminato, i valori estremi di temperatura sono i +40,6\u00a0\u00b0C dell'agosto 1999 e i -9,2\u00a0\u00b0C del gennaio 1985.\nLe precipitazioni medie annue si attestano a 892\u00a0mm, mediamente distribuite in 84 giorni, con minimo in estate, picco massimo in autunno e massimo secondario in inverno.\nL'umidit\u00e0 relativa media annua fa registrare il valore di 74%, con minimi di 70% a luglio e ad agosto e massimi di 78% a novembre e a dicembre; mediamente si contano 6 giorni annui con episodi nebbiosi.\nDi seguito \u00e8 riportata la tabella con le medie climatiche e i valori massimi e minimi assoluti registrati nel trantennio 1971-2000 e pubblicati nell'Atlante Climatico d'Italia del Servizio Meteorologico dell'Aeronautica Militare relativo al medesimo trentennio.\nSource=https://championtraveler.com/dates/best-time-to-visit-latina-it/\nDati climatologici 1961-1990.\nSecondo i dati medi del trentennio 1961-1990, ancora in uso per l'Organizzazione meteorologica mondiale e definito Climate Normal (CLINO), la temperatura media del mese pi\u00f9 freddo, gennaio, si aggira attorno ai +8\u00a0\u00b0C, mentre quella di luglio \u00e8 di +23,5\u00a0\u00b0C, il mese pi\u00f9 caldo \u00e8 comunque agosto, con una media giornaliera di +23,9\u00a0\u00b0C; nella stazione meteorologica di Latina Aeroporto si registrano, mediamente, 17 giorni di gelo all'anno. Nel medesimo trentennio, la temperatura minima assoluta ha toccato i -9,2\u00a0\u00b0C nel gennaio 1985 (media delle minime assolute annue di -4,1\u00a0\u00b0C), mentre la massima assoluta ha fatto registrare i +39,6\u00a0\u00b0C nell'agosto 1981 (media delle massime assolute annue di +35,7\u00a0\u00b0C).\nLa nuvolosit\u00e0 media annua si attesta ad un valore di 3,5 okta al giorno, con minimo in luglio di 1,8 okta e massimi in febbraio, marzo e aprile di 4,4 okta.\nLa piovosit\u00e0 media annuale \u00e8 di 931\u00a0mm, quantitativo distribuito mediamente in 87 giorni, con un picco tra l'autunno e l'inverno ed un minimo estivo.\nL'umidit\u00e0 relativa media annua si attesta a 71,3% con minimo di 68% a luglio e massimo di 75% a novembre.\nValori estremi.\nTemperature estreme mensili dal 1961 ad oggi.\nNella tabella sottostante sono riportate le temperature massime e minime assolute mensili, stagionali ed annuali dal 1961 ad oggi, con il relativo anno in cui queste si sono registrate. La massima assoluta del quarantennio esaminato di +42,4\u00a0\u00b0C \u00e8 dell'agosto 2007, mentre la minima assoluta di -9,2\u00a0\u00b0C risale al gennaio 1985."}
{"id": "1425846", "revid": "33689", "url": "https://it.wikipedia.org/wiki?curid=1425846", "title": "Christoph Probst", "text": "Biografia.\nNato da una famiglia benestante, Christoph sotto l'influenza del padre Hermann Probst (1886-1936) inizi\u00f2 subito ad interessarsi di cultura e di religione. Il padre, ricercatore e chimico, aveva un'accesa serie di contatti con intellettuali e artisti dell'epoca considerati dal regime nazista come \"degenerati\".\nIl giovane Probst frequent\u00f2 dal 1932 l\"Internatsschule Marquartstein\", un collegio lontano dalle posizioni naziste del regime e che godeva ancora di una certa autonomia. Nel 1935 frequent\u00f2 il \"Neues Realgymnasium\" di Monaco di Baviera assieme all'amico Alexander Schmorell, che successivamente entrer\u00e0 a far parte nel gruppo della Rosa Bianca. Dopo il suicidio del padre, nel 1936, Christoph concluse i propri studi superiori alla \"Landheim Schondorf\" dove si diplom\u00f2 l'anno successivo, a soli 17 anni di et\u00e0.\nDopo aver concluso il diploma, come tutti i suoi compagni di scuola, fu costretto a entrare nel \"Reichsarbeitsdienst\", corpo ausiliario tedesco della \"Wehrmacht\", compito che svolse nella \"Luftwaffe\" a Oberschlei\u00dfheim nel \"Land\" della Baviera. Inizi\u00f2 quindi i suoi studi universitari in medicina a Monaco di Baviera, Strasburgo e Innsbruck. A 21 anni spos\u00f2 Herta Dohrn, la figlia dell'oppositore del regime nazista Harald Dohrn e nipote dello scienziato Anton Dohrn. In questo periodo divenne anche padre.\nChristoph entr\u00f2 attivamente nella Rosa Bianca soltanto in un secondo momento, non perch\u00e9 non frequentasse il gruppo, ma poich\u00e9 riteneva indispensabile occuparsi della sua famiglia.\nDopo l'arresto di Hans e Sophie Scholl il 19 febbraio 1943 Christoph fu arrestato a Innsbruck mentre cercava di visitare la figlia Kaja, appena nata, sua moglie (che al tempo era malata) e l'altro suo figlio.\nDurante il processo farsa cerc\u00f2 di difendersi e fu a sua volta difeso da Sophie e Hans Scholl. Nonostante ci\u00f2 il 22 febbraio 1943 i tre ragazzi furono condannati a morte dal Tribunale del Popolo, presieduto dal crudele giudice Roland Freisler, e lo stesso giorno ghigliottinati dal boia Johann Reichhart nel cortile della prigione di Stadelheim di Monaco di Baviera.\nCresciuto senza formazione religiosa, da tempo si era avvicinato al cattolicesimo. In carcere richiese un sacerdote cattolico e si fece battezzare.\nRiconoscimenti.\nNumerose strade, piazze e monumenti sono stati dedicati postumi alla vita di Christoph Probst, come per esempio una delle piazze principali di Innsbruck dove ha sede l'Universit\u00e0.\nInoltre, due scuole superiori in Germania sono dedicate alla sua figura:\nFilmografia.\nNel febbraio 2005 fu immesso nel circuito cinematografico il film \"La Rosa Bianca - Sophie Scholl\", di produzione tedesca, che ha visto la partecipazione dell'attore Florian Stetter nel ruolo di Christoph. Basato su interviste e resoconti di sopravvissuti rimasti nascosti nella DDR fino agli anni 1990, il film fu nominato per l'Oscar come miglior film straniero nel gennaio del 2006 e vinse inoltre il premio per la migliore attrice agli European Film Awards, al Deutscher Filmpreis, nonch\u00e9 l'orso d'argento al Festival internazionale del cinema di Berlino."}
{"id": "1425847", "revid": "486946", "url": "https://it.wikipedia.org/wiki?curid=1425847", "title": "Partag\u00e0s", "text": ""}
{"id": "1425849", "revid": "767487", "url": "https://it.wikipedia.org/wiki?curid=1425849", "title": "Arrigo Caterino Davila", "text": "Biografia.\nNacque a Piove di Sacco (Padova) il 30 ottobre 1576. Nel 1583, fu portato dal padre in Francia, dove divent\u00f2 paggio della regina Caterina de' Medici e pot\u00e9 assistere alle ultime peripezie delle guerre di religione, concependo fin da allora il disegno di tesserne la storia. Tornato nel 1599 a Padova, serv\u00ec in alcune guerre la Repubblica di Venezia, e comp\u00ec viaggi importanti. A Parma, nel 1606, frequent\u00f2 l'Accademia degli Innominati e si inimic\u00f2 Tommaso Stigliani a causa di opinioni letterarie. Nel duello che ne segu\u00ec fer\u00ec gravemente lo Stigliani. Un domestico lo uccise nel 1631, mentre si recava a Cremona. Poco prima era stato destinato dal governo veneziano a reggere Brescia.\nNella \"Historia delle guerre civili di Francia\" (finita assai tardi, nel 1630, per quanto vi accudisse sempre) Davila si mostra informatissimo degli eventi (egli aveva anche partecipato ad alcuni fatti d'armi ed era stato anzi ferito ad Amiens nel 1597); sciolto da vere preoccupazioni confessionali, per quanto cattolico, era in grado di padroneggiare liberamente il suo argomento; fornito di singolare intuito politico, di chiaro e realistico sguardo, poneva in luce, come nessun altro, gli intrighi politici e i moventi personali, che si celavano sotto il manto dell'una e dell'altra religione in lotta. Sotto questo riguardo, la sua opera \u00e8 di una lucidit\u00e0 ed efficacia, quale, dopo il Guicciardini, nessuno degli storici di quel periodo aveva saputo ottenere. Ma l\u00e0 dove \u00e8 il merito, \u00e8 anche il limite dell'opera del Davila, non adatto a sentire veramente il valore del movente religioso.\nAlla prima edizione (Venezia 1630) ne seguirono ben pi\u00f9 di duecento. La migliore \u00e8 quella parigina del 1644. Jean Baudoin tradusse l'opera in francese (Parigi, 1642), Basilio Varen de Soto in spagnolo (Madrid, 1651, Anversa, 1686), William Aylesbury (Londra, 1647) e Charles Cotterel (Londra, 1666) in inglese, Pier Francesco Cornazzani in latino (Roma, 1752), Bernhard Reith in tedesco. Baldassarre Bonifacio accost\u00f2 la \"Historia\" di Davila alle \"Storie\" di Polibio e la antepose a quella di Guicciardini, Leopardi la addit\u00f2 a modello di classico periodare, Francesco De Sanctis la lesse avidamente \"come un romanzo\", Leopold von Ranke, la studi\u00f2 a fondo e la ritenne fondamentale, di gran lunga superiore alla sua fonte principale, \"l'Historia\", cio\u00e8, di Jacques-Auguste de Thou. Christopher Hill ricorda l'influenza che la \"Historia delle guerre civili di Francia\" ebbe sui capi dell'opposizione parlamentare durante la Rivoluzione inglese. Bolingbroke defin\u00ec Davila \u201cun nobile storico, che non ho remore a considerare uguale sotto molti aspetti a Livio\u201d. (\u201ca noble historian, and one whom I should not scruple to confess equal in many respects to Livy.\u201d)\nIl pensiero storico.\n\u00abLa tecnica storiografica del Davila \u00e8 quella del Guicciardini, come guicciardiniana \u00e8 un po' tutta la ricerca delle cause degli eventi, ma l'atmosfera in cui vivono i suoi personaggi \u00e8 quella del pessimismo etico del Machiavelli e del suo realismo senza piet\u00e0. Secondo il Davila nelle guerre\u00a0di religione la \u00abdifesa della fede\u00bb fu un pretesto per conservare il proprio stato, ossia uffici e benefici. Se i Guisa erano riusciti negli anni precedenti a tirare alla loro devozione \u00abinfinite persone obbligate strettamente da' favori, da' benefici, dalle ricchezze e dalle dignit\u00e0 per loro mezzo ottenute\u00bb, i Cond\u00e9, dal canto loro, per confermare la loro potenza, avevano \u00abtirato a s\u00e9 con l'ostentazione della libert\u00e0 e con l'offerta di carichi e di potenza tutti gli animi de' malcontenti, e tutti gli spiriti sollevati, i quali inviluppati una volta non si potevano pi\u00f9 distaccare\u00bb.\u00bb"}
{"id": "1425851", "revid": "767487", "url": "https://it.wikipedia.org/wiki?curid=1425851", "title": "Antitossina", "text": "Una antitossina \u00e8 un anticorpo che possiede la capacit\u00e0 di neutralizzare una specifica tossina. Le antitossine sono prodotte da alcuni animali, piante e batteri. Sebbene esplichino maggiormente la loro azione neutralizzando le tossine, esse possono anche uccidere i batteri e altri microrganismi.\nSi pu\u00f2 sfruttare la produzione di antitossine allo scopo di attuare una immunizzazione passiva. Una certa quantit\u00e0 di una particolare tossina viene iniettata in un animale, quindi l'organismo produce l'antitossina necessaria a contrastare la tossina stessa inoculata. In seguito dal sangue dell'animale si ricava l'antitossina che opportunamente purificata e pretrattata pu\u00f2 essere utilizzata come vaccino o antidoto per gli esseri umani o per altri animali. Per prevenire la malattia da siero, spesso \u00e8 meglio utilizzare antitossine prodotte dalle stesse specie (ad esempio, antitossine umane per il trattamento degli umani).\nLe antitossine contro il tetano, botulismo e difterite sono esempi pratici dell'utilizzo di questi anticorpi in ambito medico."}
{"id": "1425852", "revid": "7", "url": "https://it.wikipedia.org/wiki?curid=1425852", "title": "La rosa bianca - Sophie Scholl", "text": ""}
{"id": "1425862", "revid": "2143966", "url": "https://it.wikipedia.org/wiki?curid=1425862", "title": "Stazione meteorologica di Pratica di Mare", "text": "La stazione meteorologica di Pratica di Mare \u00e8 la stazione meteorologica di riferimento per il servizio meteorologico dell'Aeronautica Militare e per l'Organizzazione Mondiale della Meteorologia, relativa al tratto meridionale del litorale romano, essendo situata presso la base aerea di Pratica di Mare.\nCaratteristiche.\nLa stazione meteorologica \u00e8 situata nell'Italia centrale, in provincia di Roma, nel comune di Pomezia, a 12 metri s.l.m. e alle coordinate geografiche .\nOltre a rilevare i dati 24 ore su 24 su temperatura, precipitazioni, umidit\u00e0 relativa, direzione e velocit\u00e0 del vento, quella di Pratica di Mare \u00e8 una delle sei stazioni del Servizio Meteorologico dell'Aeronautica Militare su un totale di otto stazioni italiane in cui vengono effettuate osservazioni in quota grazie ai radiosondaggi, con un almeno due lanci di palloni sonda al giorno (alle ore 0 e alle ore 12 UTC); prima dell'attivazione della stazione aerologica, i radiosondaggi venivano effettuati presso la stazione meteorologica di Roma Ciampino.\nInoltre, l'ubicazione della stazione meteorologica \u00e8 nei pressi della sede del Centro Nazionale di Meteorologia e Climatologia Aeronautica (CNMCA) del Servizio Meteorologico dell'Aeronautica Militare, all'interno dell'area dell'aeroporto di Pratica di Mare.\nDal 2015 presso il sedime aeroportuale di Pratica di Mare ha sede anche il Centro Operativo per la Meteorologia (COMET), alle dirette dipendenze della 9\u00aa Brigata Aerea \"Intelligence, Surveillance, Target Acquisition and Reconnaissance - Electronic Warfare\" (ISTAR-EW).\nMedie climatiche ufficiali.\nDati climatologici 1971-2000.\nIn base alle medie climatiche relative al trentennio 1971-2000, le pi\u00f9 recenti in uso, la temperatura media del mese pi\u00f9 freddo, gennaio, \u00e8 di 8,7\u00a0\u00b0C, mentre quella del mese pi\u00f9 caldo, agosto, \u00e8 di 23,4\u00a0\u00b0C; mediamente si contano 8 giorni di gelo all'anno e 13 giorni annui con temperatura massima uguale o superiore a 30\u00a0\u00b0C. Nel trentennio esaminato, i valori estremi di temperatura sono i +36,8\u00a0\u00b0C del settembre 1975 e i -6,6\u00a0\u00b0C del gennaio 1979.\nLe precipitazioni medie annue si attestano a 811\u00a0mm, mediamente distribuite in 75 giorni, con minimo tra la tarda primavera e l'estate, picco massimo in autunno e massimo secondario in inverno.\nL'umidit\u00e0 relativa media annua fa registrare il valore di 76,8% con minimi di 75% a febbraio, a marzo e ad agosto e massimi di 78% ad aprile, a maggio, ad ottobre, a novembre e a dicembre; mediamente si contano 8 giorni annui con episodi nebbiosi.\nDi seguito \u00e8 riportata la tabella con le medie climatiche e i valori massimi e minimi assoluti registrati nel trentennio 1971-2000 e pubblicati nell'Atlante Climatico d'Italia del Servizio Meteorologico dell'Aeronautica Militare relativo al medesimo trentennio.\nDati climatologici 1961-1990.\nSecondo i dati medi del trentennio 1961-1990, ancora in uso per l'Organizzazione meteorologica mondiale e definito Climate Normal (CLINO), la temperatura media del mese pi\u00f9 freddo, gennaio, \u00e8 di +8,4\u00a0\u00b0C, mentre quella del mese pi\u00f9 caldo, agosto, si attesta a +22,8\u00a0\u00b0C; mediamente, si verificano 12 giorni di gelo all'anno. Nel medesimo trentennio, la temperatura minima assoluta ha toccato i -6,6\u00a0\u00b0C nel gennaio 1979 (media delle minime assolute annue di -3,0\u00a0\u00b0C), mentre la massima assoluta ha fatto registrare i +37,0\u00a0\u00b0C nel luglio 1964 (media delle massime assolute annue di +33,2\u00a0\u00b0C).\nLa nuvolosit\u00e0 media annua si attesta a 3,4 okta, con minimo di 1,7 okta a luglio e massimi di 4,3 okta a gennaio e a febbraio.\nLe precipitazioni medie annue superano di poco gli 800\u00a0mm, distribuite mediamente in 78 giorni, con un picco tra l'autunno e l'inverno ed un minimo estivo.\nL'umidit\u00e0 relativa media annua \u00e8 di 76,2% con minimi di 74% a marzo e a luglio e massimi di 78% a maggio e a dicembre.\nIl vento presenta una velocit\u00e0 media annua di 4,4\u00a0m/s, con minimo di 4\u00a0m/s a giugno e massimi di 4,7\u00a0m/s a dicembre, a febbraio e a marzo; le direzioni prevalenti sono di grecale a gennaio, ad ottobre e a dicembre, di scirocco a febbraio, a marzo e a novembre, di ponente tra aprile e settembre.\nValori estremi.\nTemperature estreme mensili dal 1960 ad oggi.\nNella tabella sottostante sono riportate le temperature massime e minime assolute mensili, stagionali ed annuali dal 1960 ad oggi, con il relativo anno in cui si queste si sono registrate. La massima assoluta del periodo esaminato di +38,6\u00a0\u00b0C \u00e8 dell'agosto 2007, mentre la minima assoluta di -6,6\u00a0\u00b0C risale al gennaio 1979."}
{"id": "1425864", "revid": "767487", "url": "https://it.wikipedia.org/wiki?curid=1425864", "title": "Mimica", "text": "I Mimica sono un gruppo musicale rock alternativo italiano consolidatosi nel 2016 in Provincia di Sondrio.\nStoria del gruppo.\n2016 - Gli esordi sui palchi come power trio.\nLa formazione, nella quale militano due amici storici Marco Onetti alla voce e chitarra elettrica insieme a Nicola Mentasti alla chitarra ritmica, trova la propria stabilit\u00e0 con l'inserimento di Gianluca Rabbiosi alla batteria. Il gruppo si propone nei locali della zona come rock band, con forti influenze post grunge.\n2018 - L'arrivo del quarto elemento.\nAlla fine di settembre, il gruppo completa la formazione inserendo nell'organico Paolo Biavaschi al Basso Elettrico. Quest'ultimo innesto rappresenta un'ulteriore crescita nella ricerca di un'identit\u00e0 artistica, l'influenza differente dei background di ciascuno dei componenti si manifesta della musica proposta: un rock alternativo italiano con tracce di musica elettronica che non vuole essere catalogato in nessun genere specifico.\n2020 \"-\" La prima pubblicazione.\nIl 28 febbraio esce in anteprima il video del singolo d'esordio Incubo, un brano realizzato con il featuring del cantante rap Guzman, che precede l'EP nel quale \u00e8 contenuto: Barriera Relativa. Il disco viene distribuito dall'etichetta discografica ferrarese (R)esisto solamente in forma digitale ed \u00e8 disponibile nei principali store a partire dal 27 marzo dello stesso anno."}
{"id": "1425865", "revid": "110157", "url": "https://it.wikipedia.org/wiki?curid=1425865", "title": "La Massana", "text": "La Massana \u00e8 un comune di Andorra, nella parte nord-orientale del Paese con 9.937 abitanti (dato 2010).\nI suoi abitanti si chiamano \"Massanencs\". La festa patronale cade il 17 novembre, la \"festa major\" il 15 agosto. Si trova alla confluenza del rio d'Arinsal o d'Erts con la ribera d'Ordino.\nIl nucleo antico del villaggio, abitato da 5.067 abitanti (dato 2010), \u00e8 costituito dalla chiesa di Sant Iscle e Santa Vittoria, documentata sin dall'XI secolo, che possiede un campanile a torre quadrata del XVII secolo, con copertura piramidale. Presenta un altare in stile barocco.\nAll'interno della superficie della parrocchia di La Massana si trova il Picco di Coma Pedrosa, ovvero la cima pi\u00f9 alta di Andorra, a 2946 metri di altezza. Le altre quattro montagne pi\u00f9 elevate si trovano comunque tutte nel territorio di La Massana, che \u00e8 quindi quello con l'altitudine media pi\u00f9 elevata.\nGeografia antropica.\nVillaggi.\nLe localit\u00e0 comunali sono:"}
{"id": "1425869", "revid": "1711941", "url": "https://it.wikipedia.org/wiki?curid=1425869", "title": "Libby Smith", "text": "Elizabeth \"Libby\" Smith \u00e8 un personaggio della serie televisiva \"Lost\", interpretato da Cynthia Watros. \u00c8 uno dei sopravvissuti della sezione di coda dell'aereo del volo Oceanic 815.\nBiografia.\nPrima dello schianto.\nDella vita di Libby precedente all'isola si sa poco. In \"Gli altri 48 giorni\", racconta di aver visitato Vermont e di essersi rotta una gamba in un incidente sciistico, e di aver abbandonato gli studi di medicina per intraprendere la carriera di psicologa clinica.\nIn \"Si vive insieme, si muore soli\", si vede che incontra Desmond Hume in un caff\u00e8 prima che entrambi, per motivi diversi, finissero sull'isola. L\u00ec, lei afferma di essere di Newport Beach (California) e, quando scopre che Desmond avrebbe intenzione di partecipare ad una regata in solitario intorno al mondo, gli offre la sua barca, appartenente al suo defunto marito.\nPrecedentemente, la si era vista internata all'Istituto di Igiene Mentale Santa Rosa, lo stesso dove si trovano Hugo Reyes ed Emily Locke (la madre di John), mentre assume una pillola offertale da un infermiere mentre fissa il vuoto.\nPoco prima di imbarcarsi sul volo Oceanic, interverr\u00e0 in una discussione tra Mr. Eko e Charlotte Malkin, la donna sul quale Mr. Eko sta indagando in quanto \"miracolata\".\nDopo lo schianto.\nLibby precipita sull'isola insieme agli altri 21 sopravvissuti della sezione di coda. Lei prover\u00e0 immediatamente ad aiutare i feriti, grazie alle sue conoscenze mediche. Pochi giorni dopo lo schianto, gli Altri invadono il campo dei sopravvissuti della sezione di coda e li rapiscono tutti eccetto sette: Libby, Ana Lucia, Mr. Eko, Cindy, Bernard, Nathan e Goodwin. Dopo questo accadimento, la paranoia si impossessa di Libby e degli altri, che iniziano a credere che Nathan sia un infiltrato e spia degli Altri. Cos\u00ec lo rinchiudono in una fossa, ma la sua successiva scomparsa preoccupa ancora di pi\u00f9 i sopravvissuti, che decidono di inoltrarsi nell'isola fino ad incappare nella stazione Freccia dove si stabilizzeranno.\nDopo l'incontro con i sopravvissuti della sezione centrale Sawyer, Jin e Michael, Libby e gli altri decidono di lasciare la loro sistemazione per unirsi al gruppo principale. Una volta nel campo principale, Libby e Hurley inizieranno una relazione sentimentale. Lei, per\u00f2, eviter\u00e0 le domande di Hurley su dove si fossero gi\u00e0 visti prima dell'isola, citando come possibile episodio quando lui le ha accidentalmente pestato il piede all'aeroporto. Oltre che con Hurley, Libby stringe un'amicizia anche con Claire, che aiuter\u00e0 a ricordarsi gli avvenimenti della settimana in cui \u00e8 stata nelle mani degli Altri.\nIn \"Dave\", Libby tenta di aiutare Hurley a risolvere la sua dipendenza dal cibo, ma il tentativo fallisce quando una fornitura di cibo cade misteriosamente dal cielo. Successivamente, si trover\u00e0 a impedire un tentativo di suicidio di Hurley sul bordo di un precipizio, dove i due si baciano.\nUn giorno Hurley organizzer\u00e0 un pic-nic intimo con Libby. I due per\u00f2 si perdono nella giungla, e Libby propone ad Hurley di appartarsi in spiaggia. A tal proposito, si recher\u00e0, da sola, alla stazione Cigno per recuperare delle coperte. L\u00ec, per\u00f2, si trover\u00e0 ad assistere all'omicidio di Ana Lucia da parte di Michael, il quale sar\u00e0 costretto ad uccidere anche lei. Morir\u00e0 poco dopo sussurrando il nome del suo omicida, ma verr\u00e0 male interpretata dai presenti.\nApparizioni successive.\nLibby apparir\u00e0 due volte a Michael: la prima in ospedale, dove Michael si trova dopo un tentato suicidio, quando gli porter\u00e0 delle coperte vestita da infermiera; la seconda sul Kahana, quando cerca di dissuadere Michael dal premere il pulsante che farebbe esplodere il Kahana.\nRealt\u00e0 parallela.\nLibby \u00e8 presente nella realt\u00e0 parallela descritta nella sesta stagione. \u00c8 una paziente dell'Istituto di Igiene Mentale Santa Rosa. Libby si trova in un ristorante quando si avvicina al tavolo di Hurley. I due cominciano a parlare e lei afferma di conoscerlo e di aver gi\u00e0 passato del tempo insieme, ma lui non ricorda niente. I due vengono interrotti dal direttore della casa di cure mentali che porta via Libby per poi farla salire sul furgoncino per il rientro all'istituto.\nIn seguito, Hugo incontra Desmond in uno dei suoi fast food. Quest'ultimo gli dice che se sente di avere qualche legame con Libby deve assolutamente parlarle. Hugo si reca dunque al Santa Rosa, dove grazie ad una generosa donazione convince il direttore della clinica a lasciarlo parlare con Libby. Hurley le chiede di uscire per fare qualcosa insieme, cos\u00ec i due vanno in spiaggia a fare un picnic e mentre lei lo bacia lui ha dei flash della loro vita sull'isola. Al termine della serie si ritrover\u00e0 con Hugo Reyes e gli altri protagonisti di Lost in quella che si scoprir\u00e0 sul finire non essere una realt\u00e0 parallela, ma una sorta di purgatorio dell'anima."}
{"id": "1425878", "revid": "2143966", "url": "https://it.wikipedia.org/wiki?curid=1425878", "title": "Stazione meteorologica di Ponza", "text": "La stazione meteorologica di Ponza \u00e8 la stazione meteorologica di riferimento per il Servizio Meteorologico dell'Aeronautica Militare e per l'Organizzazione Mondiale della Meteorologia, relativa all'Isola di Ponza.\nCaratteristiche.\nLa stazione meteorologica \u00e8 situata nell'Italia centrale, sull'Isola di Ponza, nel comune di Ponza, a 185 metri s.l.m. e alle coordinate geografiche .\nOltre a rilevare i dati relativi a temperatura, precipitazioni, pressione atmosferica, umidit\u00e0 relativa, eliofania, direzione e velocit\u00e0 del vento, la stazione \u00e8 collegata a una boa situata nell'antistante settore est del Mar Tirreno centrale, grazie alla quale \u00e8 possibile osservare lo stato del mare, l'altezza dell'onda marina, la direzione dell'onda stessa, oltre alla lunghezza e all'altezza dell'onda morta (onda non pi\u00f9 soggetta all'azione diretta del vento).\nMedie climatiche ufficiali.\nDati climatologici 1971-2000.\nIn base alle medie climatiche relative al trentennio 1971-2000, le pi\u00f9 recenti in uso, la temperatura media del mese pi\u00f9 freddo, febbraio, \u00e8 di 10,3\u00a0\u00b0C, mentre quella del mese pi\u00f9 caldo, agosto, \u00e8 di 25\u00a0\u00b0C; mediamente si contano 10 giorni annui con temperatura massima uguale o superiore a 30\u00a0\u00b0C. Nel trentennio esaminato, i valori estremi di temperatura sono i +37,2\u00a0\u00b0C del luglio 1983 e i -1,4\u00a0\u00b0C del gennaio 1999.\nLe precipitazioni medie annue si attestano a 639\u00a0mm, mediamente distribuite in 68 giorni, con minimo in primavera e in estate e picco massimo in autunno.\nL'umidit\u00e0 relativa media annua fa registrare il valore di 75,2% con minimo di 73% a luglio e massimi di 77% ad aprile e ad ottobre; mediamente si contano 3 giorni annui con episodi nebbiosi.\nDi seguito \u00e8 riportata la tabella con le medie climatiche e i valori massimi e minimi assoluti registrati nel trantennio 1971-2000 e pubblicati nell'Atlante Climatico d'Italia del Servizio Meteorologico dell'Aeronautica Militare relativo al medesimo trentennio.\nDati climatologici 1961-1990.\nSecondo i dati medi del trentennio 1961-1990, ancora in uso per l'Organizzazione meteorologica mondiale e definito Climate Normal (CLINO), la temperatura media del mese pi\u00f9 freddo, gennaio, si attesta a +10,0\u00a0\u00b0C, mentre quella del mese pi\u00f9 caldo, agosto, \u00e8 di +24,3\u00a0\u00b0C. Nel medesimo trentennio, la temperatura minima assoluta ha toccato i -2,6\u00a0\u00b0C nel marzo 1971 (media delle minime assolute annue di +1,7\u00a0\u00b0C), mentre la massima assoluta ha fatto registrare i +37,2\u00a0\u00b0C nel luglio 1983 (media delle massime assolute annue di +31,7\u00a0\u00b0C).\nLa nuvolosit\u00e0 media annua si attesta a 3,2 okta giornalieri, con minimo in luglio di 1,4 okta giornalieri e massimo in febbraio di 4,3 okta giornalieri.\nLe precipitazioni medie annue si aggirano attorno ai 650\u00a0mm, con un elevato picco in autunno ed un marcato minimo estivo; mediamente, si distribuiscono in 70 giorni.\nL'umidit\u00e0 relativa media annua fa registrare il valore di 75%, con minimi di 73% a luglio e a novembre e massimi di 77% ad aprile, a maggio e a settembre.\nLa pressione atmosferica media annua normalizzata al livello del mare si attesta a 1015,3 hPa, con massimi di 1017 hPa a settembre e ad ottobre e minimo di 1013 hPa a dicembre.\nIl vento presenta una velocit\u00e0 media annua di 5,5\u00a0m/s, con minimo di 4,5\u00a0m/s a luglio e massimi di 6,5\u00a0m/s a dicembre; le direzioni prevalenti sono di ponente tra dicembre e settembre e di levante ad ottobre e a novembre.\nDati climatologici 1951-1980.\nIn base alle medie climatiche del periodo 1951-1980, la temperatura media del mese pi\u00f9 caldo, agosto, si attesta a +23,9\u00a0\u00b0C, mentre la temperatura media dei mesi pi\u00f9 freddi, gennaio e febbraio, fa registrare il valore di +9,8\u00a0\u00b0C.\nNel trentennio esaminato, la temperatura massima pi\u00f9 elevata di +33,6\u00a0\u00b0C risale all'agosto 1956, mentre la temperatura minima pi\u00f9 bassa di -2,6\u00a0\u00b0C fu registrata nel marzo 1971.\nValori estremi.\nTemperature estreme mensili dal 1946 ad oggi.\nNella tabella sottostante sono riportate le temperature massime e minime assolute mensili, stagionali ed annuali dal 1946 ad oggi, con il relativo anno in cui queste sono state registrate. La massima assoluta del periodo esaminato di +37,2\u00a0\u00b0C risale al luglio 1983, mentre la minima assoluta di -2,6\u00a0\u00b0C \u00e8 del marzo 1971."}
{"id": "1425880", "revid": "339392", "url": "https://it.wikipedia.org/wiki?curid=1425880", "title": "Parrocchia della Massana", "text": ""}
{"id": "1425885", "revid": "203752", "url": "https://it.wikipedia.org/wiki?curid=1425885", "title": "Penne dello specchio", "text": ""}
{"id": "1425887", "revid": "1610933", "url": "https://it.wikipedia.org/wiki?curid=1425887", "title": "Alzavola dalle ali azzurre", "text": ""}
{"id": "1425890", "revid": "34392", "url": "https://it.wikipedia.org/wiki?curid=1425890", "title": "IPod Touch", "text": ""}
{"id": "1425899", "revid": "108498459", "url": "https://it.wikipedia.org/wiki?curid=1425899", "title": "Poldhu", "text": "Poldhu \u00e8 una piccola area della Cornovaglia meridionale, precisamente nella penisola di Lizard che comprende Poldhu Point e Poldhu Cove. Poldhu si trova 2\u00a0km a nord di Mullion e 7\u00a0km a sud di Porthleven sulla costa nei pressi di Goonhilly Downs. In cornico \"poldhu\" significa \"piscina nera\".\nPoldhu \u00e8 passato alla storia principalmente perch\u00e9 fu il sito scelto da Guglielmo Marconi per ospitare una stazione d'ascolto da cui sperimentare le prime trasmissioni radio."}
{"id": "1425901", "revid": "713168", "url": "https://it.wikipedia.org/wiki?curid=1425901", "title": "Pedro Af\u00e1n de Ribera", "text": "Biografia.\nFu destinato dal governo di Madrid, retto da Filippo II di Spagna, dopo l'esperienza vicereale catalana, a ricoprire l'incarico nel Regno di Napoli, prendendo il posto del luogotenente generale cardinale Bartolom\u00e9 de la Cueva de Albuquerque.\nSi trov\u00f2 ben presto a dover fronteggiare una dura carestia (che colpir\u00e0 il regno ripetutamente anche negli anni successivi), oltre a epidemie e terremoti, ma si mostr\u00f2 molto pi\u00f9 attento all'opera di repressione dell'eresia valdese che in Calabria miet\u00e9 oltre 2.000 vittime.\nVano fu il suo tentativo di introdurre a Napoli l'Inquisizione, sia per la dura reazione della popolazione che mal sopport\u00f2 le esecuzioni di eretici che si susseguirono in citt\u00e0, sia grazie al deciso intervento di Paolo Burali d'Arezzo, futuro arcivescovo di Napoli.\nDifese strenuamente le prerogative regie nei confronti delle ingerenze della Chiesa, rifiutandosi di far pubblicare alcuni documenti conciliari e la bolla papale \"In coena Domini\", giungendo quasi a sfiorare la scomunica e l'interdetto dell'intero regno.\nTent\u00f2 di impostare una politica rigorosa nei confronti del fenomeno del brigantaggio che affliggeva il regno, conducendo in particolare una strenua lotta contro Marco Berardi. Fu sostanzialmente inviso alla popolazione anche per l'aumento delle imposizioni fiscali e daziarie e il bilancio del suo viceregno fu giudicato negativo.\nMor\u00ec a Napoli il 2 aprile 1571 e la sua salma fu trasportata nella citt\u00e0 natale di Siviglia.\nAlla sua morte il viceregno di Napoli fu retto per un periodo assai breve da un Consiglio collaterale guidato dal marchese di Trevico, cui segu\u00ec l'arrivo del nuovo vicer\u00e9 in carica, il cardinale Antonio Perrenot de Granvela.\nEbbe almeno un figlio, Giovanni de Ribera, arcivescovo di Valencia e fondatore dell'ordine delle Monache Agostiniane Scalze, proclamato santo nel 1960."}
{"id": "1425902", "revid": "1745361", "url": "https://it.wikipedia.org/wiki?curid=1425902", "title": "Eochaid Mumho", "text": "Eochu Mumu (o Eochaid Mumo, Mumho), figlio di Mofebis, figlio di Eochaid Faebar Glas, fu, secondo la tradizione leggendaria e storica, re supremo d'Irlanda. Secondo il \"Lebor Gab\u00e1la \u00c9renn\" prese il potere uccidendo il precedente sovrano supremo F\u00edachu Labrainne, che aveva ucciso il padre di Eochaid in battaglia. Il Munster prende il suo nome proprio da lui. Regn\u00f2 per 21 anni, durante i quali combatt\u00e9 molte battaglie contro i discendenti di \u00c9rim\u00f3n. Fu poi ucciso dal figlio di F\u00edachu, \u00d3engus Olmucaid, nella battaglia di Cl\u00edu. Sarebbe stato in seguito vendicato dal figlio Enna Airgtheach.\nIl \"Lebor Gab\u00e1la\" sincronizza il suo regno con quello di Ofratane d'Assiria. Goffredo Keating data il suo regno dal 1071 al 1050 a.C., gli \"Annali dei Quattro Maestri\" dal 1449 al 1428 a.C.."}
{"id": "1425905", "revid": "158286", "url": "https://it.wikipedia.org/wiki?curid=1425905", "title": "Faro automatico", "text": "Il faro automatico \u00e8 un dispositivo di segnalazione nautica la cui accensione non richiede l'intervento manuale.\nQuesto tipo di faro fu sviluppato da Nils Gustaf Dal\u00e9n, Premio Nobel per la fisica nel 1912; Dal\u00e9n invent\u00f2 l'agamassan, un dispositivo per il trasporto e lo stoccaggio dell'acetilene, gas che grazie a questa invenzione, insieme all'invenzione della valvola solare ed al sistema detto \"Dal\u00e9n light\", rivoluzion\u00f2 il sistema delle segnalazioni costiere. Sino ad allora i fari erano accesi e spenti ogni volta da apposito personale, e quando non vigilati restavano accesi ininterrottamente con grande spreco di combustibile."}
{"id": "1425908", "revid": "599013", "url": "https://it.wikipedia.org/wiki?curid=1425908", "title": "Borotalco", "text": "Borotalco \u00e8 un marchio di prodotti per la cura e l'igiene personale della Manetti &amp; Roberts, azienda italiana controllata dalla multinazionale Bolton Group di Milano.\nStoria.\nIl chimico inglese Henry Roberts (1819-1879), titolare della H. Roberts &amp; Co. di Firenze, nel 1878 invent\u00f2 un nuovo tipo di prodotto, una polvere bianca a base di talco - importato dal Piemonte - ed acido borico per l'igiene della pelle, che prese il nome di borotalco. Il prodotto riscosse enorme successo commerciale, e verr\u00e0 utilizzato in prevalenza da donne e bambini.\nDal 1904 il borotalco venne messo in commercio in un barattolo di latta verde con il marchio Roberts, e negli anni a venire il barattolo divenne di plastica, sempre di colore verde. Nel 1915 furono pubblicate locandine per pubblicizzare i numerosi usi che si possono fare della polvere di talco. \nNel 1921 l'azienda di Roberts si fuse con un'altra nota farmacia fiorentina di propriet\u00e0 di Lorenzo Manetti (1864-1931), creando appunto la Manetti &amp; Roberts. Furono in seguito prodotte e messe in commercio da altre ditte, altre sostanze simili al borotalco, ma l'esclusiva dell'utilizzo del termine da parte di M&amp;R per indicare il suo prodotto, fu stabilita nel 1929 dalla Corte di Cassazione. \nNel 1957 vennero realizzati dei caroselli RAI riguardanti questo prodotto. Dopo il passaggio di M&amp;R sotto il controllo della multinazionale Bolton Group, avvenuto nel 1992, divenne \"Borotalco Roberts\" e inizi\u00f2 a comprendere anche altri prodotti, come saponi e deodoranti. In seguito si evolvono i deodoranti, che utilizzano sali di alluminio per il loro potere antitraspirante.\nDagli anni 2000 i prodotti vengono commercializzati con il solo marchio \"Borotalco\".\nGeneralit\u00e0 e dati.\nBorotalco \u00e8 il secondo marchio per importanza della Manetti &amp; Roberts, dopo Neutro Roberts. Con il marchio vengono prodotti e commercializzati dalla M&amp;R, bagnoschiuma, docciaschiuma, deodoranti, saponi, e il tradizionale talco."}
{"id": "1425910", "revid": "43530", "url": "https://it.wikipedia.org/wiki?curid=1425910", "title": "Aulin", "text": ""}
{"id": "1425911", "revid": "12045785", "url": "https://it.wikipedia.org/wiki?curid=1425911", "title": "Turboprop", "text": ""}
{"id": "1425914", "revid": "31886", "url": "https://it.wikipedia.org/wiki?curid=1425914", "title": "Pal (Andorra)", "text": "Pal \u00e8 un villaggio di Andorra, nella parrocchia di La Massana con 215 abitanti (dato 2010) situato a 4 km dal centro di La Massana.\nNel centro storico del villaggio si trova la chiesa dedicata a san Clemente, il cui campanile, in stile romanico lombardo, \u00e8 uno dei migliori esempi ad Andorra, restaurato da C\u00e8sar Martinell. La chiesa, che possedeva inizialmente una pianta romanica, \u00e8 stata ampliata con lavori successivi tra i XVII e il XIX secolo. Al suo interno si trovano resti di pitture murali del XVI secolo.\nLa stazione sciistica di Pal \u00e8 stata inaugurata nel 1983.\nLa festa major si svolge l'ultimo giorno di giugno.\nUna leggenda dice che Pal \u00e8 stato scoperto da un uomo di Riberaygua famiglia. Quell'uomo si chiamava Bonaventura Riberaygua e cambi\u00f2 il suo cognome in Pal-Riberaygua, ma poi, i loro figli, cambi\u00f2 il cognome a causa della sua difficolt\u00e0 a Riberaygua. Pal-Riberaygua ha detto che la terra dedicata a tutti i membri della famiglia che sono stati chiamati Riberaygua Eduard o Bonaventura. Questa \u00e8 una leggenda di La Massana, in Andorra"}
{"id": "1425916", "revid": "74173", "url": "https://it.wikipedia.org/wiki?curid=1425916", "title": "Teorema di Sturm", "text": "Il teorema di Sturm \u00e8 uno strumento molto utile per la separazione delle radici di un polinomio. Esso permette la determinazione di intervalli contenenti le radici del polinomio.\nSuccessione di Sturm.\nPer arrivare ad enunciare il teorema di Sturm \u00e8 necessario definire la successione di Sturm. Dato un polinomio formula_1 di grado n, la sua successione di Sturm formula_2, con formula_3 e formula_4, si definisce come:&lt;br&gt;\nformula_5\nSi definiscono \"variazioni\" successioni di due numeri consecutivi, esclusi gli zeri, che abbiano segno opposto. Il numero di tali variazioni nella successione si indica con formula_6.\nEnunciato.\nSe formula_1, un polinomio di grado formula_8 e formula_9 ha radici tutte distinte e formula_2 \u00e8 la sua successione di Sturm, allora per ogni coppia di reali formula_11 e formula_12 con formula_13, formula_14 fornisce il numero di radici reali formula_15 di formula_1 tali che formula_17."}
{"id": "1425917", "revid": "287204", "url": "https://it.wikipedia.org/wiki?curid=1425917", "title": "G\u00e9de Ollgothach", "text": "Regn\u00f2 per otto anni o 12 o 17 prima di essere ucciso, secondo il \"Lebor Gab\u00e1la\", da uno sconosciuto figlio di F\u00edachu, mentre, secondo Goffredo Keating e gli \"Annali dei Quattro Maestri\", da suo nipote e successore F\u00edachu Findoilches, figlio di F\u00ednnachta. Keating data il suo regno dall'880 all'863 a.C., gli \"Annali dei Quattro Maestri\" dal 1241 al 1231 a.C. Il trattato medievale \"C\u00f3ir Anmann\" dice che G\u00e9de Ollgothach era un altro nome per \u00c9rim\u00f3n."}
{"id": "1425922", "revid": "1543377", "url": "https://it.wikipedia.org/wiki?curid=1425922", "title": "Arinsal", "text": "Arinsal \u00e8 un villaggio di Andorra, nella parrocchia di La Massana con 1.655 abitanti (dato 2010).\nSi trova nella valle del rio Arinsal. All'interno del suo territorio si trovano i picchi di Coma Pedrosa, il Medecorba e il picco della Pla de l'Estany, che sono i pi\u00f9 alti di Andorra. Il picco di Arinsal fa da confine tra la parrocchia di La Massana e la parrocchia di Ordino.\nLa chiesa del villaggio \u00e8 dedicata a sant'Andrea ed \u00e8 in stile romanico, con il campanile in pianta quadrata.\nLa festa major si celebra la terza settimana di agosto mentre il giorno del santo patrono (sant'Andrea) \u00e8 il 30 novembre.\nDai primi anni Settanta \u00e8 entrata in funzione una stazione sciistica situata nella valle di Comall\u00e9mpia, che a partire dal gennaio 2001 e collegata con la stazione sciistica di Pal."}
{"id": "1425924", "revid": "110157", "url": "https://it.wikipedia.org/wiki?curid=1425924", "title": "Cava del Rivettazzo", "text": "Cava del Rivettazzo \u00e8 una necropoli sicula che si trova a circa 4\u00a0km a Nord di Solarino, lungo la Strada Provinciale n. 28 che conduce a Sortino.\nDescrizione.\nScoperta all'inizio del XX secolo dall'archeologo Paolo Orsi, \u00e8 formata da circa un centinaio di sepolcri databili all'et\u00e0 del bronzo ed essendo, a detta dello stesso studioso, l'unico sito a testimoniare tutte e tre le fasi di detta et\u00e0, \u00e8 da considerarsi una pietra miliare per la protostoria della Sicilia.Infatti, dalla diversa forma delle celle che compongono le tombe e dal ritrovamento, al loro interno, di coltelli di selce, perle di calcare biondo e di vasi anche di \"tipo Pantalica\", l'archeologo trentino dedusse che la necropoli apparteneva ad uno stadio di transizione che andava dal primo al secondo periodo che lui defin\u00ec \"siculi\", come ebbe a constatare anche dai ritrovamenti di elementi ceramici rinvenuti nel 24\u00ba sepolcro. Al 3\u00ba periodo invece apparteneva il corredo funerario rinvenuto nel 10\u00ba sepolcro.\nIn definitiva pot\u00e9 affermare che \"Rivettazzo\" anche se abitato da uno sparuto manipolo di gente, fu frequentato per molti secoli gi\u00e0 prima del II millennio a.C., cio\u00e8 proprio dall'Antica Et\u00e0 del Bronzo e che, nei successivi periodi (Media Et\u00e0 del Bronzo ed Et\u00e0 del Bronzo Recente) si ebbe la stabilizzazione della popolazione in villaggi di capanne - non ancora identificati.Secondo l'Orsi, le capanne erano distribuite in due gruppi, non lontano l'uno dall'altro, e precisamente, uno dietro l'altura di \"Cozzo Bernardo\" che sovrasta la stessa cava e l'altro, sull'opposta riva, in localit\u00e0 \"Cozzo Carrubbedda\".Grazie soprattutto alla presenza dell'Anapo che scorreva all'interno della cava e che fungeva non solo da abbondante riserva d'acqua, ma soprattutto da via di comunicazione con gli altri gruppi umani insediatisi lungo la costa orientale sicula (Ortigia) e nella parte pi\u00f9 alta dell'alveo dello stesso fiume (Pantalica), questi due siti rimasero a lungo abitati, sicuramente sino al periodo bizantino ai quali sono dovuti in massima parte le successive devastazioni. Solo cos\u00ec si spiega il diverso sviluppo e la diversit\u00e0 di forma dei loculi, appartenenti a diversi periodi; nonch\u00e9 la presenza di materiali di et\u00e0 pi\u00f9 recente nel sepolcro pi\u00f9 antico, cos\u00ec come era gi\u00e0 accaduto durante gli scavi di Cozzo Collura.\nNei pressi della Cava del Rivettazzo si trova la pi\u00f9 estesa necropoli di \"Calancon del vento\" o Cava del Parroco, coeva a Rivettazzo e devastata dai Bizantini, il cui villaggio di riferimento avrebbe dovuto trovarsi in localit\u00e0 \"Cugno Cardone\". Stranamente, per\u00f2, tale sito non fu mai studiato dall'Orsi."}
{"id": "1425925", "revid": "149587", "url": "https://it.wikipedia.org/wiki?curid=1425925", "title": "Cava del &quot;Rivettazzo&quot;", "text": ""}
{"id": "1425927", "revid": "339392", "url": "https://it.wikipedia.org/wiki?curid=1425927", "title": "Cultura beat", "text": ""}
{"id": "1425928", "revid": "33689", "url": "https://it.wikipedia.org/wiki?curid=1425928", "title": "Tapestry 300r", "text": ""}
{"id": "1425929", "revid": "1543377", "url": "https://it.wikipedia.org/wiki?curid=1425929", "title": "Erts", "text": "Erts \u00e8 un villaggio di Andorra, nella parrocchia di La Massana con 421 abitanti (dato 2010) . \nSi tratta di un piccolo centro abitato costituito da case dai colori scuri, con cui contrasta la piccola chiesa, di colore bianco, dedicata a san Romano, con campanile e navata unica.\nLa festa major si svolge la terza settimana di luglio."}
{"id": "1425931", "revid": "125832802", "url": "https://it.wikipedia.org/wiki?curid=1425931", "title": "Alvin Superstar", "text": "Alvin Superstar (\"Alvin and the Chipmunks\") \u00e8 un film del 2007, ispirato ai personaggi di Alvin and the Chipmunks, protagonisti di una serie di dischi e di cartoni animati fra gli anni sessanta e gli anni novanta.\nIl film, diretto da Tim Hill e prodotto dalla 20th Century Fox ha debuttato nelle sale statunitensi il 14 dicembre 200*, guadagnando la sorprendente somma di 44.307.417 dollari in 3.475 sale cinematografiche nel solo weekend di apertura, battendo ai botteghini \"Io sono leggenda\".\nNelle sale italiane il film ha esordito il 18 gennaio 2008 con un incasso di 1.246.384 euro nel weekend di apertura. Il film \u00e8 un prequel della serie originale che racconta come Alvin, Simon, Theodore e Dave si incontrarono in primo luogo.\nTrama.\nI tre orfani fratelli chipmunk adolescenti, intelligenti e parlanti, Alvin, Simon e Theodore, vivono nella foresta temperata del Nevada, in un abete, sanno cantare e sperano che un giorno il loro eccellente dono venga usato con successo, perch\u00e9 sono stanchi di combattere con passeri e lombrichi e di lottare per la sopravvivenza, mangiando poche ghiande. Un giorno nel periodo natalizio, il loro abete viene abbattuto dalle guardie forestali (con i tre fratelli scoiattoli ancora all'interno del tronco) per farne un albero di Natale piazzato in California, a Los Angeles, nell'edificio della Jett Records, una casa discografica di fama internazionale guidata dal cinico Ian Hawke, uomo tanto ricco quanto perfido, arrogante, infido e non caritatevole. Invece il suo vecchio amico del college, Dave Seville, \u00e8 per hobby un musicista fallito e sfortunato da dieci anni che, recatosi da Ian per mostrargli le sue canzoni, si vede sbattere la porta in faccia. Mentre si allontana disperato, con un cesto di muffin rubato da un tavolo per consolarsi, i tre chipmunk, scesi dall'albero decorato e scappando dalla confusione tremenda dell'edificio, si mettono in salvo verso Dave stesso, nascondendosi nel suo cestino dei muffin e arrivano cos\u00ec a casa sua, all'insaputa di lui. Dopo un rocambolesco incontro, Dave scopre non solo che i tre parlano, ma che sanno anche cantare. Decide cos\u00ec di tenerli con s\u00e9 a patto che cantino le sue canzoni. Purtroppo il primo tentativo di presentare le loro doti canore va a vuoto, a causa della loro paura da palcoscenico, e anche tenere a bada i tre scoiattoli non si riveler\u00e0 una cosa facile, a causa della loro vivacit\u00e0: Dave perde il suo lavoro di marketing e la relazione con la sua ex, Claire, non decolla. Nel frattempo verr\u00e0 anche rivelato che Simon \u00e8 miope, perci\u00f2 Dave gli procurer\u00e0 degli occhiali da un Babbo Natale giocattolo. Con la canzone \"Christmas Don't Be Late\", presentata ad Ian dai chipmunk stessi all\u2019insaputa di Dave per fargli una sorpresa, il gruppo ottiene un enorme successo, attirando cos\u00ec le avide mire di Ian che sfrutta l'ingenuit\u00e0 dei roditori per viziarli. Ci riuscir\u00e0 in poco tempo, allontanandoli subito da casa di Dave, prima portandoli nella sua villa, poi sfruttandoli per fare soldi fino a sfinire e stancare tutti e tre, dopo aver cantato in America, attraversata in 5 giorni, e progettando un tour in Europa e addirittura in Cina.\nAlla fine Dave, affezionatosi ai tre scoiattoli e preoccupato per loro, interviene durante il loro ultimo concerto prima del loro tour mondiale (concerto cantato in playback, visto che i tre non riuscivano pi\u00f9 a cantare, essendo esausti per i troppi concerti) grazie anche all'aiuto di Claire. I tre chipmunk fino a quel momento hanno creduto, a causa delle bugie di Ian, che a Dave non importasse pi\u00f9 di loro, e vedendolo tentare di avvicinarsi per poi essere respinto, riescono dopo alcune difficolt\u00e0 a raggiungerlo, mandando all'aria il concerto e riuscendo a sfuggire a Ian sfruttando dei pupazzi simili a loro lasciati dai fan, in modo da uscire dalla gabbia che Ian aveva usato per imprigionarli. Cos\u00ec alla fine insieme a Dave possono finalmente essere tutti una famiglia. Dave riesce anche a rifidanzarsi con Claire e a diventare manager definitivo della band dei Chipmunks.\nIn una scena durante i titoli di coda viene mostrato Ian, licenziato e caduto in povert\u00e0, tra la spazzatura di una baracca nei bassifondi della Jett Records, dove cerca di far cantare suonando un pianoforte degli scoiattoli normali e comuni, ma senza riuscirci, a tal punto che, disperato, sbatte la testa sul pianoforte.\nProduzione.\nPrima di Jason Lee, il ruolo di Dave Seville, era stato proposto a Chevy Chase, Tim Allen e Bill Murray.\nSequel.\nNel 2009 \u00e8 stato realizzato il sequel Alvin Superstar 2 in cui sono introdotti i personaggi delle Chipette: Brittany, Jeanette ed Eleanor.\nNel 2012 \u00e8 uscito il terzo capitolo della saga: \"Alvin Superstar 3 - Si salvi chi pu\u00f2!\"\nIn America il 18 dicembre 2015 esce il quarto capitolo: \"Alvin and the Chimpmunks: The Road Chip\". Segue in Italia il 23 dicembre con il titolo \"Alvin Superstar - Nessuno ci pu\u00f2 fermare\".\nColonna sonora.\nLa colonna sonora del film \u00e8 stata pubblicata il 20 novembre 2007, tre settimane prima del film, e contiene nuove versioni delle vecchie canzoni dei Chipmunks, come \"Witch Doctor\" e \"The Chipmunk Song (Don't Be Late)\", oltre che cover di canzoni come \"Bad Day\" e \"Funkytown\" e nuove canzoni come \"Ain't No Party\" e \"Get Munk'd\".\nVideogioco.\nIl videogioco Alvin and the Chipmunks ispirato al film \u00e8 stato messo in commercio il 4 dicembre 2007 per le piattaforme Wii, Nintendo DS, PlayStation 2, e PC, esattamente una settimana e tre giorni prima che il film arrivasse nelle sale."}
{"id": "1425933", "revid": "767487", "url": "https://it.wikipedia.org/wiki?curid=1425933", "title": "Sispony", "text": "Sispony \u00e8 un villaggio di Andorra, nella parrocchia di La Massana, sulla destra della ribera d'Ordino, con 1.037 abitanti (dato 2010) .\nLa sua chiesa \u00e8 dedicata a San Giovanni. Probabilmente di origine romanica, \u00e8 stata totalmente trasformata e si trova alla periferia del centro abitato.\nNel paese si trova la Casa Rul, un'abitazione del XVII secolo trasformata in un museo etnologico dove viene descritta la casa e lo stile di vita di una famiglia tipica andorrana del XIX secolo"}
{"id": "1425934", "revid": "666668", "url": "https://it.wikipedia.org/wiki?curid=1425934", "title": "Nazionale di calcio a 5 dello Zimbabwe", "text": "La nazionale di calcio a 5 dello Zimbabwe \u00e8, in senso generale, una qualsiasi delle selezioni nazionali di Calcio a 5 della Zimbabwe Football Association che rappresentano lo Zimbabwe nelle varie competizioni ufficiali o amichevoli riservate a squadre nazionali.\nStoria.\nLo Zimbabwe non ha grande tradizione nel calcio a 5. La nazionale ha avuto la prima grande occasione di presentarsi sulle scene internazionali nel FIFA Futsal World Championship 1989 nei Paesi Bassi, dove \u00e8 stata eliminata al primo turno. Questa rappresenta l'unica partecipazione a un campionato mondiale, difatti la nazionale non ha preso parte alle successive edizioni. In vista delle qualificazioni al mondiale del 1996, lo Zimbabwe ha preso parte al CAF Futsal Championship 1996 dove \u00e8 giunto terzo nel girone, mancando la qualificazione al torneo iridato. Si tratta dell'ultima partecipazione dello Zimbabwe a una manifestazione internazionale per squadre nazionali: la formazione africana infatti non ha pi\u00f9 preso parte alle successive Coppe d'Africa."}
{"id": "1425943", "revid": "73169", "url": "https://it.wikipedia.org/wiki?curid=1425943", "title": "Amoxicilina", "text": ""}
{"id": "1425945", "revid": "2017702", "url": "https://it.wikipedia.org/wiki?curid=1425945", "title": "Any\u00f3s", "text": "Any\u00f3s \u00e8 un villaggio di Andorra, nella parrocchia di La Massana, sulla sinistra della ribera d'Ordino con 726 abitanti (dato 2010) , \u00c8 posizionato a 1.285 metri sul livello del mare.\nSecondo la leggenda qui si combatt\u00e9 una battaglia decisiva tra i cristiani ed i mori che concesse a Llu\u00eds el Piad\u00f3s il dominio su una buona parte di Andorra.\nLa chiesetta di San Cristoforo, a monte del piccolo centro abitato, \u00e8 un edificio romanico, molto trasformato ed ampliato. Al suo interno si trovano ancora diverse pitture tra cui una Santa Cena, nell'abside, pittura franco-gotica datata la fine del XVI secolo, come molti altri ornamenti. Fu in quest'epoca infatti che la chiesa fu ampliata e ridecorata. La chiesa si trova sopra l'altura che domina la valle della Valira del Nord.\nLa festa major si celebra il giorno di San Cristoforo."}
{"id": "1425948", "revid": "138365", "url": "https://it.wikipedia.org/wiki?curid=1425948", "title": "Anthony Ascott", "text": ""}
{"id": "1425949", "revid": "1543377", "url": "https://it.wikipedia.org/wiki?curid=1425949", "title": "L'Aldosa de la Massana", "text": "L'Aldosa de la Massana \u00e8 un villaggio di Andorra, nella parrocchia di La Massana con 742 abitanti (dato 2010).\nNota fino al 2010 come \"Aldosa\", ha modificato il nome in quello attuale per distinguerla da L'Aldosa de Canillo."}
{"id": "1425950", "revid": "1543377", "url": "https://it.wikipedia.org/wiki?curid=1425950", "title": "Esc\u00e0s", "text": "Esc\u00e0s \u00e8 un villaggio di Andorra, nella parrocchia di La Massana con 74 abitanti (dato 2010) ."}
{"id": "1425954", "revid": "729019", "url": "https://it.wikipedia.org/wiki?curid=1425954", "title": "Nazionale di calcio a 5 di Hong Kong", "text": "La nazionale di calcio a 5 di Hong Kong \u00e8, in senso generale, una qualsiasi delle selezioni nazionali di Calcio a 5 della Hong Kong Futsal Association che rappresentano Hong Kong nelle varie competizioni ufficiali o amichevoli riservate a squadre nazionali.\nLa giovane nazionale ha partecipato ad un solo mondiale, quello casalingo del 1992 come paese organizzatore, \u00e8 uscita al primo turno preceduta da Argentina e Polonia. Nei campionati continentali Hong Kong ha raggiunto cinque qualificazioni alla fase finale: dal 2003 al 2007 \u00e8 per\u00f2 sempre uscita al primo turno."}
{"id": "1425965", "revid": "106908", "url": "https://it.wikipedia.org/wiki?curid=1425965", "title": "Minareto di Emin", "text": "Il minareto di Emin (o \"Su Gong Ta\") si innalza accanto alla moschea uigura situata a Turfan, Xinjiang, Cina. A 44 metri \u00e8 il minareto pi\u00f9 alto della Cina. La dinastia Qing conquist\u00f2 questa regione in larga parte musulmana negli anni 1750 sconfiggendo i Mongoli e gli Uiguri in una serie di battaglie grazie al suo superiore armamento. Da conquistatori, i Qing governarono la popolazione locale con mano leggera e furono tolleranti nei confronti della religione musulmana.\nIl minareto fu iniziato nel 1777 durante il regno dell'imperatore Qing Qianlong (1735-1796) e terminato l'anno successivo. Fu finanziato dai capi locali e costruito per onorare le gesta di un generale locale di Turfan, Emin Khoja, da cui il nome \"Emin\". Il minareto di Emin \u00e8 situato lungo l'antica Via della Seta (vicino all'antica capitale uigura di Gaochang). Nelle vicinanze si trova il sito delle Caverne dei Mille Buddha di Bezeklik.\nL'arido paesaggio dello Xinjiang meridionale \u00e8 stato a lungo collegato sia all'Asia orientale che all'Asia occidentale da storiche rotte commerciali come la Via della Seta e il territorio intorno a questi crocevia divenne l'ubicazione della maggior parte delle strutture islamiche dello Xinjiang. L'area \u00e8 servita a lungo da canale di scambio culturale tra diversi gruppi etnici e religiosi. Il minareto di Emin, come altre moschee e minareti uiguri, riflette tale circostanza nella sua combinazione di elementi islamici tradizionali e di tradizioni edilizie uigure di carattere locale.\nDescrizione.\nIl minareto di Emin fu costruito da artigiani locali usando materiali del luogo. La struttura \u00e8 in legno e mattoni. \u00c8 un'elegante cupola islamica circolare e affusolata, con un diametro di oltre 14 metri alla base che si assottiglia fino a 2,8 metri in cima. L'esterno \u00e8 fatto di mattoni gialli cotti al sole la cui forma si restringe via via che la torre sale. I mattoni riccamente decorati sono intagliati in motivi a mosaico intricati, ripetitivi, geometrici e floreali, come fiori stilizzati e rombi. Questo miscuglio di elementi cinesi e islamici \u00e8 visibile solo nei minareti della Cina. Questi motivi geometrici, di tipo unico, sono caratteristici dell'architettura islamica e non hanno corrispondenti nell'architettura della Cina se non nelle strutture musulmane. Posizionate nella torre sono parecchie finestre lunghe e strette, a diverse altezze e rivolte in diverse direzioni, le quali forniscono luce e ventilazione. Il minareto non ha piani. All'interno un supporto a spirale funge da scala a 72 gradini fino alla cima.\nIl minareto di Emin si trova all'angolo nordorientale della moschea uigura, una struttura rettangolare con un \"iwan\" o \"mi\u1e25r\u0101b\", una nicchia a forma di arco appuntito chiusa su tre lati ma aperta sul quarto in direzione di un ampio cortile. La moschea \u00e8 divisa in una sala interna utilizzata nei mesi pi\u00f9 freddi e in pi\u00f9 ampie sale esterne per i mesi pi\u00f9 caldi. Le sale esterne sono costruite con eleganti, alti e sottili pilastri di legno e travi che sostengono la loro struttura scoperta a graticcio, e sono aperte e spaziose, mentre la sala interna \u00e8 piccola e chiusa. Diversamente dalle strutture cinesi, non vi sono immagini.\nIslam.\nLa forma architettonica torreggiante di un minareto, sempre pi\u00f9 alta che ampia, \u00e8 un chiaro segno della presenza dell'Islam cos\u00ec come lo sono gli elementi decorativi astratti e geometrici. Sebbene il minareto abbia svolto molte funzioni nel corso del tempo, nell'Islam la sua funzione primaria \u00e8 sempre stata quella di principale posto di osservazione intorno al quale attirare i membri della comunit\u00e0. Il pianterreno di un minareto \u00e8 sempre quadrato mentre le parti superiori possono essere di forme variabili, incluse quelle rotonde, quadrate od ottagonali. Il minareto \u00e8 la caratteristica pi\u00f9 distintiva di qualsiasi moschea e questo non \u00e8 affatto diverso nel caso del Minareto di Emin."}
{"id": "1425967", "revid": "2158404", "url": "https://it.wikipedia.org/wiki?curid=1425967", "title": "Circuito sequenziale", "text": "Un circuito sequenziale (o anche rete sequenziale) \u00e8 un circuito i cui valori di uscita non dipendono soltanto dai valori di ingresso correnti, ma anche da quelli precedenti . Questa la differenza dispetto a una rete combinatoria, che invece non tiene traccia della sequenza passata di input. In altre parole, un circuito sequenziale ha una nozione di stato (memoria), mentre un circuito combinatorio no.\nIn elettronica digitale rappresenta il modello pi\u00f9 generale di circuito, composto da n ingressi e m uscite entrambe funzioni del tempo.\nDescrizione.\nRisulta allora necessario che le informazioni debbano essere memorizzate o registrate per essere poi utilizzate. L'elemento di memorizzazione elementare \u00e8 il flip-flop, del quale esistono diversi tipi. Ma la cosa pi\u00f9 importante per il funzionamento dei circuiti sequenziali \u00e8 la temporizzazione, per diversi motivi: innanzitutto perch\u00e9 i circuiti sequenziali utilizzano macchine sequenziali, che sono per antonomasia le teorizzazioni dei dispositivi elettronici praticamente utilizzati. A tale scopo diciamo solo che una macchina sequenziale ha un numero di stati interni e una serie di regole che attraverso i valori degli ingressi e attraverso la mappa di transizione danno la mappa delle uscite, tutte quantit\u00e0 che dipendono dal tempo.\nI circuiti sequenziali si distinguono in sincroni ed asincroni.\nPer quanto riguarda i circuiti digitali sincroni, la temporizzazione \u00e8 essenziale; essi sono pilotati da impulsi di riferimento temporale (\"clock\").\nRappresentazioni possibili.\nOgni sistema sequenziale pu\u00f2 essere rappresentato in tre forme equivalenti:"}
{"id": "1425976", "revid": "223378", "url": "https://it.wikipedia.org/wiki?curid=1425976", "title": "Diatto", "text": "La Diatto fu un'impresa metalmeccanica italiana fondata nel 1835 da Guglielmo Diatto, orientata dapprima nella produzione di veicoli ferrotranviari, che si specializz\u00f2 in seguito nel mercato delle automobili sportive e di lusso.\nL'azienda rimase in attivit\u00e0 come costruttore fino al 1932, proseguendo poi quale produttore di ricambi fino al 1955.\nSettori di attivit\u00e0.\nDall'originaria produzione di carrozze, la Diatto si concentr\u00f2 inizialmente nel settore dei veicoli ferrotranviari, fornendo esemplari destinati alla circolazione in alcune citt\u00e0 italiane, prima fra le quali Torino, nella cui rete tranviaria entrarono in servizio fra il 1910 e il 1912 le vetture delle serie 101-150 e 436-500, e fra il 1925 e il 1926 alcune unit\u00e0 del gruppo 520-598. La Diatto produsse anche, in collaborazione con B\u00f6ker, una per la STEFER, usati nelle linee tranviarie dei Castelli Romani, e per la rete urbana di Roma.\nLa produzione automobilistica fu inizialmente basata su cinque modelli, il cui nome era dato dal numero di cilindri utilizzati nel motore, realizzati su licenza Cl\u00e9ment e venduti anche con il solo telaio, privo di carrozzeria.\nI primi modelli prodotti sono noti per le seguenti caratteristiche:\nStoria.\nL'azienda fu fondata nel 1835 da Guglielmo Diatto come fabbrica di carrozze ed \u00e8 conosciuta come una delle case pi\u00f9 antiche al mondo, tra i precursori dell'automobile, di vetture sportive e di lusso.\nDalle carrozze ai veicoli ferroviari.\nGuglielmo Diatto brevett\u00f2 nel 1838 una \"ruota perfezionata\" della quale nel Museo nazionale dell'automobile di Torino si conserva la documentazione; pi\u00f9 avanti l'azienda divent\u00f2 Ditta Ing. Diatto, Fonderie Officine Meccaniche Costruzioni in ferro e allarg\u00f2 la produzione ai vagoni ferroviari e tranviari con l'avvento all'amministrazione dei figli del capostipite, Giovanni e Battista.\nLa Diatto divenne cos\u00ec fornitrice di grandi societ\u00e0 ferroviarie e tranviarie, come la Societ\u00e0 per le Strade Ferrate del Mediterraneo, la Societ\u00e0 Nazionale Ferrovie e Tramvie, la Compagnie Internationale des Wagons-Lits e la Tranvia Torino-Rivoli.\nI fratelli Pietro e Vittorio Diatto, successori di Guglielmo, erano appassionati di automobili, e vollero dunque fondare loro stessi una casa automobilistica allorch\u00e9 l'acquisto di un modello Ceirano li lasci\u00f2 insoddisfatti, innescando una controversia al termine della quale la Ceirano dovette riprendersi l'auto e restituire l'intero importo agli acquirenti. La sentenza del tribunale stabil\u00ec per la prima volta la necessit\u00e0 di garanzie che le case automobilistiche dovevano fornire a favore degli acquirenti.\nL'iniziativa dei fratelli Diatto.\nI Diatto fondarono dunque nel 1905 una propria azienda, con l'appoggio della Cl\u00e9ment-Bayard, marchio francese gi\u00e0 conosciuto in Italia. Nacque cos\u00ec la Societ\u00e0 Anonima Diatto \u2013 A. Cl\u00e9ment vettura marca Torino con sede a Torino. Presidente della societ\u00e0 fu Adolphe Cl\u00e9ment, vice presidente l'ingegnere Vittorio Diatto, direttore tecnico l'ingegnere Silvio Bertel\u00e0, consiglieri Basilio Poccardi, Paolo Cattaneo e Gian Battista Vercellone.\nIl progetto era ambizioso: l'officina si estendeva per quasi 6.500 m2, attrezzata con i medesimi macchinari utilizzati dalla Cl\u00e9ment-Bavard; vi lavorarono subito pi\u00f9 di 500 operai. Per fare un raffronto, alla FIAT gli operai erano 770. Per l'organizzazione commerciale la nuova societ\u00e0 si affid\u00f2 alla Fabbre e Gagliardi che gi\u00e0 serviva l'Itala.\nNel 1908 la Diatto fu la prima ditta al mondo ad applicare motori a benzina su macchine agricole, invenzione per la quale ottenne un premio ministeriale.\nNel 1909 i fratelli Diatto rilevarono la partecipazione di Adolphe Cl\u00e9ment, 7000 azioni, e il nome della societ\u00e0 cambi\u00f2 in Autocostruzioni Diatto, diventando interamente italiana.\nGrazie anche ai successi nelle competizioni, nel 1910 Diatto riforn\u00ec la Casa Reale italiana (che era diventata cliente gi\u00e0 nel 1907 e lo rest\u00f2 fino 1928) con 4 vetture di cui una sportiva. Anche la famiglia del giovane e futuro costruttore Enzo Ferrari divenne cliente.\nPer fare fronte alle forti ordinazioni, dal 1912 al 1915, acquis\u00ec parte degli stabili della fabbrica di automobili Itala, rilev\u00f2 le officine della Scacchi (fondata a Chivasso nel 1911 dall'ingegner Cesare Scacchi, gi\u00e0 capo officina della Fiat, e che aveva circa 100 dipendenti e produceva cinque vetture al mese) e della Newton, ex Valt (Vetture Automobili Leggere Torino, fondata nel 1911 e in seguito acquisita dall'industriale inglese John Newton). Trasfer\u00ec cos\u00ec il personale e i macchinari in un secondo stabilimento per incrementare la normale produzione di oltre 40 veicoli mensili.\nNel 1915 la Diatto acquis\u00ec il controllo della societ\u00e0 Gnome et Rh\u00f4ne, la pi\u00f9 importante fabbrica di motori aeronautici, titolare del brevetto del motore rotativo dei caccia militari, con all'attivo una produzione di 200 motori aeronautici al mese, trasferendo la sofisticata tecnologia alla produzione automobilistica.\nLo stesso anno inizi\u00f2 una collaborazione con Ettore Bugatti per la realizzazione di un motore 8 cilindri, progettato da Bugatti, destinato alle esigenze belliche dell'industria aeronautica. Il propulsore termin\u00f2 i collaudi nel 1916 e l'azienda acquis\u00ec commesse da tutta Europa: 5.000 motori aeronautici per le armate aeree d'Italia, Russia, Francia, Regno Unito.\nIl binomio Diatto-Gnome &amp; Rh\u00f4ne vinse anche le pi\u00f9 ambite gare europee di trasvolate: traversata del Mediterraneo, coppa Gordon Bennet, meeting di Reims, raid di Friedricksafen, D\u00fcsseldorf, Cuxhaven, Zeebrugge, Dunkerque.\nLa prima guerra mondiale e la crisi.\nDurante la prima guerra mondiale Diatto produsse per l'esercito camion militari e motori aeronautici. Il mancato incasso di queste ingenti forniture militari al Regno d'Italia cre\u00f2 le condizioni per il futuro dissesto della Diatto. Nel 1917 il ramo ferroviario della Diatto fu acquisito dalla Fiat per dare luce alla Fiat Ferroviaria.\nFinita la prima guerra mondiale, la collaborazione con la Bugatti venne estesa alla produzione di automobili di prestigio: nel 1919 furono presentate ai Saloni Internazionali di Londra e di Parigi (nella capitale francese gli uffici aziendali erano sugli Champs-Elys\u00e9es) cinque ammiraglie, tra cui tre nuovissime \"Diatto 30-Bugatti\", con motori a 16 valvole, prodotte con telai costruiti su licenza Bugatti.\nLa produzione delle Diatto-Bugatti continu\u00f2 per diversi anni, anche con le Tipo 22 e Tipo 23.\nAnche le recensioni delle riviste erano favorevoli: Motori, aero, cicli e sports il 20 settembre 1919 scriveva \nNegli anni 1920 le Diatto riscuotevano successo commerciale in tutta Europa e in particolare modo in Inghilterra dove, per esempio, la rivista The Motor Autojournal, nel febbraio 1923 pubblica una prova su strada della Diatto 25 HP e, comparandola con la Bentley 3 Litre compressore, le accreditava le medesime prestazioni.\nNel 1925 la forza lavoro raggiungeva i 1.500 operai, facendo della Diatto il terzo gruppo industriale del Regno d'Italia.\nI pi\u00f9 importanti carrozzieri al mondo vestivano le vetture: Bertone (ex dipendente), Castagna, Garavini, Ghia e Schieppati (piloti Diatto), Mulliner, Stabilimenti Farina, Zagato.\nNel 1932, per\u00f2, in seguito alle perduranti difficolt\u00e0 economiche create dal definitivo mancato incasso delle ingenti forniture militari al Regno d'Italia, dopo avere costruito circa 8.500 vetture, la societ\u00e0 cambi\u00f2 di propriet\u00e0 e limit\u00f2 la produzione ai soli pezzi di ricambio per le auto gi\u00e0 prodotte, attivit\u00e0 poi cessata nel 1955.\nL'omaggio di Zagato nel nuovo millennio.\nIn occasione del centenario dalla fondazione dell'azienda automobilistica torinese, il marchio Diatto \u00e8 stato ripreso dalla carrozzeria Zagato per realizzare una dream car su meccanica Ford Mustang, variamente rivista sia nell'assetto, sia nel propulsore, elaborato dalla Cosworth per raggiungere una potenza superiore ai 500 CV. Denominata Diatto GT Ottov\u00f9 by Zagato, fu presentata al salone dell'automobile di Ginevra nel 2007.\nPur celebrando l'anniversario della Diatto, la denominazione \"GT Ottov\u00f9\" e la linea della carrozzeria sono chiaramente ispirate alla Fiat Ottov\u00f9 Elaborata Zagato che, negli anni 1950, conquist\u00f2 cinque campionati nazionali di velocit\u00e0 in categoria Gran Turismo e varie vittorie internazionali. L'annunciata costruzione in piccola serie della Diatto GT Ottov\u00f9 tuttavia non arriv\u00f2 mai alla fase produttiva.\nL'attivit\u00e0 sportiva.\nGi\u00e0 dal 1906 Diatto partecip\u00f2 e vinse numerose competizioni sportive, ma furono i successi commerciali del primo dopoguerra che aprirono definitivamente la strada alle corse. Nella prima corsa del dopoguerra, la Parma-Poggio di Berceto, la casa piazz\u00f2 due vetture ufficiali al primo e al secondo posto: una Diatto 30 -Bugatti e una Diatto 4DC.\nNel 1921 venne costruita una serie di auto da corsa con telai Diatto Sport, motorizzati Bugatti 4 cilindri, 1.500\u00a0cm\u00b3 con compressore; le vetture vinsero rally internazionali, quali ad esempio il Gran Premio Gentleman di Brescia (Primo Gran Premio d'Italia), le cronoscalate Susa\u2013Moncenisio, Aosta-Gran San Bernardo. Anche i telai Bugatti da competizione tipo \u201cBrescia da corsa\u201d, vennero a loro volta dotati dei potenti motori 2 litri Diatto a 16 valvole, a riprova della reciproca versatilit\u00e0 tecnologica applicata anche alle competizioni.\nNel periodo di attivit\u00e0 della squadra corse furono molti i piloti che si alternarono alla guida delle vetture; tra gli altri Alfieri e Ernesto Maserati, Tazio Nuvolari, marchese Diego de Sterlich (ex-Bugatti), conte Gastone Brilli-Peri (poi campione Alfa Romeo), baronessa Maria Antonietta Avanzo, Franz e Carlo Alberto Conelli, Cesare Schieppati, Emilio Materassi, Guido Meregalli, Giulio Aymini, Domenico Gamboni.\nNel 1922 Alfieri Maserati venne nominato team manager della squadra corse; al 1\u00b0 \"GP d'Autunno\" di Monza vinse con una Diatto 3000 davanti a Ugo Sivocci su Alfa Romeo, seguirono le vittorie a Targa Florio, Circuito di Cremona, Coppa della Consuma, Colline Pistoiesi, Aosta-Gran San Bernardo, Parma-Poggio di Berceto, Limonest e Schabenberg in Francia, Gothenbourg e Bollans in Svizzera, Rebassada (Barcellona) e Valencia in Spagna.\nTra il 1924 e il 1925, Alfieri Maserati, sotto la guida del direttore tecnico della Diatto, ing. Coda, progett\u00f2 un motore 8C compressore di 1995 cc: nacque cos\u00ec la 8C Grand Prix compressore da 160 CV, carrozzata da Schieppati, che venne presentata a Monza il 14 giugno 1925, in occasione della fondazione, da parte dei sostenitori della Diatto, dello storico \"Club dei cento all'ora\". Maserati effettu\u00f2 alcuni giri dimostrativi e raggiunse con l'auto la velocit\u00e0 di 180\u00a0km/h.\nNel 1926, Maserati ricevette, grazie anche al sostegno economico di de Sterlich, alcuni telai della Tipo 30 sport, equipaggiati con motori 8C, cambi, sospensioni e molte parti meccaniche; da questa operazione nacque la Maserati Tipo 26 e inizi\u00f2 la storia della Maserati."}
{"id": "1425979", "revid": "1543377", "url": "https://it.wikipedia.org/wiki?curid=1425979", "title": "Segudet", "text": "Segudet \u00e8 un villaggio di Andorra, nella parrocchia di Ordino con 38 abitanti (dato 2010) ."}
{"id": "1425981", "revid": "1543377", "url": "https://it.wikipedia.org/wiki?curid=1425981", "title": "Sornas", "text": "Sornas \u00e8 un villaggio di Andorra, nella parrocchia di Ordino con 198 abitanti (dato 2010) ."}
{"id": "1425982", "revid": "1543377", "url": "https://it.wikipedia.org/wiki?curid=1425982", "title": "Ansalonga", "text": "Ansalonga \u00e8 un villaggio di Andorra, nella parrocchia di Ordino con 40 abitanti (dato 2010) ."}
{"id": "1425990", "revid": "339392", "url": "https://it.wikipedia.org/wiki?curid=1425990", "title": "Toronto Film Festival", "text": ""}
{"id": "1426002", "revid": "116928311", "url": "https://it.wikipedia.org/wiki?curid=1426002", "title": "Sanae Yamamoto", "text": "Biografia.\nSanae Yamamoto \u00e8 una figura chiave nella storia dell'animazione giapponese. Aspirante pittore, inizia a lavorare come apprendista nello studio di Seitar\u014d Kitayama a T\u014dky\u014d, dove rimane folgorato dalle nuove tecniche dell'animazione, di cui apprende le basi. Quando nel 1923 Kitayama lascia la citt\u00e0, Yamamoto decide di fondare un proprio studio di animazione e nel 1924 realizza con lo pseudonimo di \"Sanae Toda\" il suo primo lavoro, \"Usagi to kame\", seguito l'anno successivo da \"Ubasute yama\", un cortometraggio incentrato sul rispetto per gli anziani che gli vale l'attenzione del Ministero dell'Educazione, che gli finanzier\u00e0 una serie di lavori a scopo pedagogico, tra cui \"Nihon-ichi Momotar\u014d\" del 1928. Dopo la tragica avventura della guerra, nel dicembre 1945 \u00e8 tra i cento animatori che si riuniscono per fondare la \"Shin Nihon D\u014dgasha\", subito rinominata \"Nihon Manga Eigasha\". Dopo appena due anni, tuttavia, lascia per fondare assieme a Kenz\u014d Masaoka la \"Nihon D\u014dgasha\" che, per\u00f2, malgrado gli enormi sforzi, fallisce nel 1951. L'anno seguente, pur senza l'appoggio di Masaoka, ritiratosi, riesce a raccogliere sufficienti finanziamenti per ricominciare con la \"Nichido Eigasha\", casa che guider\u00e0 fino al 1956, quando sar\u00e0 tra i fondatori della \"Toei Doga\", dove contribuir\u00e0 in modo significativo a lungometraggi quali \"La leggenda del serpente bianco\" (1958), \"Sh\u014dnen sarutobi Sasuke\" (1959) e \"Arabian nights - Sindbad no boken\" (1962). \u00c8 stato quindi tra i traghettatori dell'animazione in Giappone dai suoi primi incerti passi mossi tra le due guerre mondiali fino all'affermazione nei tardi anni cinquanta, quando, con la ripresa economica, inizi\u00f2 la produzione industriale dei primi lungometraggi a colori in concorrenza con le produzioni americane, e quindi, negli anni sessanta, la produzione televisiva di massa."}
{"id": "1426013", "revid": "762947", "url": "https://it.wikipedia.org/wiki?curid=1426013", "title": "Renato Capecchi", "text": "Biografia.\n e poi, dal 1946, rientrato in Italia, a studiare violino e prendere lezioni di canto a Milano con Ubaldo Carozzi.\n, debuttando al Teatro Municipale di Reggio Emilia. \nL'anno seguente apparve al Maggio Musicale Fiorentino nell'\"Elisir d'amore\" (Belcore) e inizi\u00f2 una regolare attivit\u00e0 al festival di Aix en Provence, tra gli altri in \"Don Giovanni\" (ruolo del protagonista), \"Cos\u00ec fan tutte\" (Guglielmo), \"Il barbiere di Siviglia\" (Figaro), \"La Cenerentola\" (Don Magnifico).\nIl debutto alla Scala avvenne nel 1951 in occasione della prima mondiale de \"L'allegra brigata\" di Gian Francesco Malipiero. Partecip\u00f2 inoltre alle prime mondiali de \"La donna \u00e8 mobile\" di Riccardo Malipiero, \"Lord Inferno\" di Giorgio Federico Ghedini, \"Billy Bud\" di Sylvano Bussotti e a quelle italiane di \"Guerra e pace\" di Prokoviev e \"The Nose\" di Shostakovich. Sempre nel 1951 esord\u00ec al Metropolitan di New York ne \"La traviata\", cantandovi in ruoli da protagonista fino al 54 e, dopo aver svolto gran parte della carriera nei teatri europei, vi fece ritorno dopo molti anni, nel 1975, interpretando parti di comprimario (come ad esempio il Sagrestano in \"Tosca\"), ottenendo ancora grande successo. Nel 1986, a sessantatr\u00e9 anni, si esib\u00ec in un recital di brani popolari e canzoni alla Carnegie Hall. Apparve ancora nel 1987 all'Op\u00e9ra de Montr\u00e9al (Gualtiero Valton) e nel 1992 al Teatro Bellini di Catania (Fr\u00e0 Melitone).\nOltre che nei classici ruoli baritonali (\"Il barbiere di Siviglia\", \"Rigoletto\", \"Otello\", \"La traviata\", \"Gianni Schicchi\", \"La boh\u00e8me\"), si distinse, anche in virt\u00f9 delle spiccate doti sceniche, in quelli di basso buffo di opere del Settecento e dell'Ottocento, come \"Il filosofo di campagna\", \"La serva padrona\", \"Il maestro di cappella\", \"Il barbiere di Siviglia\" (Don Bartolo), \"La Cenerentola\" (Dandini), \"Don Pasquale\".\nSi dedic\u00f2 anche alla regia: \"Cos\u00ec fan tutte\" a Susa nel 1975, la prima americana di \"Don Giovanni Tenorio ossia Il convitato di pietra\" di Giuseppe Gazzaniga a Saratoga nel 77, \"La figlia del reggimento\" alla New York City Opera nel 1985.\nDopo l'abbandono delle scene fu docente presso la Manhattan School of Music.\nBibliografia.\nRoland Mancini &amp; Jean-Jacques Rouveroux, \"Le guide de l'op\u00e9ra\" - Fayard 1986"}
{"id": "1426023", "revid": "343261", "url": "https://it.wikipedia.org/wiki?curid=1426023", "title": "Processo deduttivo", "text": ""}
{"id": "1426046", "revid": "43530", "url": "https://it.wikipedia.org/wiki?curid=1426046", "title": "There's plenty of room at the bottom", "text": ""}
{"id": "1426047", "revid": "767487", "url": "https://it.wikipedia.org/wiki?curid=1426047", "title": "Penisola di Hut Point", "text": "La penisola di Hut Point (in inglese \"Hut Point Peninsula\") \u00e8 una penisola larga 4,8 km e lunga 24 km che si protende dalle pendici del monte Erebus sull'isola di Ross in Antartide.\nLocalizzata ad una latitudine di 77\u00b0 46' sud e ad una longitudine di 166\u00b051' est il territorio \u00e8 stato utilizzato durante la spedizione Discovery (1901-04) da Robert Falcon Scott per la costruzione di un rifugio, in localit\u00e0 Hut Point a circa 1,6 chilometri a nord est di capo Armitage (l'estremit\u00e0 meridionale della penisola). Durante la spedizione Terra Nova (1910-13) Scott decise invece di costruire il campo base a capo Evans pur continuando ad utilizzare il vecchio rifugio durante le esplorazioni della zona. In questo periodo l'equipaggio inizia a chiamare la regione \"penisola di Hut Point\".\nLe basi scientifiche McMurdo (USA) e Scott (Nuova Zelanda) sono localizzate sulla penisola di Hut Point."}
{"id": "1426048", "revid": "146644", "url": "https://it.wikipedia.org/wiki?curid=1426048", "title": "Hut Point", "text": ""}
{"id": "1426049", "revid": "146644", "url": "https://it.wikipedia.org/wiki?curid=1426049", "title": "Penisola Hut Point", "text": ""}
{"id": "1426050", "revid": "146644", "url": "https://it.wikipedia.org/wiki?curid=1426050", "title": "Hut Point Peninsula", "text": ""}
{"id": "1426051", "revid": "146644", "url": "https://it.wikipedia.org/wiki?curid=1426051", "title": "Hut Point peninsula", "text": ""}
{"id": "1426054", "revid": "200568", "url": "https://it.wikipedia.org/wiki?curid=1426054", "title": "Sostanza chimica", "text": ""}
{"id": "1426055", "revid": "124170235", "url": "https://it.wikipedia.org/wiki?curid=1426055", "title": "Video Italia", "text": "Video Italia \u00e8 stata una rete televisiva italiana nazionale.\nStoria.\nIl canale inizi\u00f2 le trasmissioni nel settembre 1998, sulla televisione digitale satellitare, in modalit\u00e0 free to air, e dunque visibile gratuitamente sia in chiaro, sia su una qualsiasi piattaforma satellitare.\nVideo Italia proponeva svariati video musicali esclusivamente di artisti italiani, basandosi sul modello dell'emittente radiofonica affiliata Radio Italia, di cui era di fatto la controparte televisiva.\nDal 2003, Video Italia \u00e8 stata disponibile solo a pagamento sulla piattaforma Sky Italia sul canale 712, dove rimase fino al 31 dicembre 2012, ultimo giorno di trasmissioni del canale che cess\u00f2 di esistere: i contenuti del canale pay sono stati inglobati dal canale free Radio Italia TV, presente sul digitale terrestre.\nPersonale.\nConduttori che trasmettevano su Video Italia:"}
{"id": "1426061", "revid": "889336", "url": "https://it.wikipedia.org/wiki?curid=1426061", "title": "CITIC Plaza", "text": "Il CITIC Plaza \u00e8 un grattacielo alto 391 metri situato a Canton, in Cina.\nCompletato nel 1997, \u00e8 stata la pi\u00f9 alta costruzione in cemento armato al mondo fino al completamento della Trump Tower di Chicago."}
{"id": "1426063", "revid": "767487", "url": "https://it.wikipedia.org/wiki?curid=1426063", "title": "Ivanhoe (film 1952)", "text": "Ivanhoe \u00e8 un film del 1952 diretto da Richard Thorpe.\nSi tratta di un remake di due film precedenti, girati entrambi nel 1913, ossia il britannico \"\", diretto da Leedham Bantock e uscito in sala in luglio, e l'americano \"Ivanhoe\", prodotto dall'IMP.\nTrama.\nDopo aver preso parte alla Terza crociata, re Riccardo Cuor di leone sulla via del ritorno dalla Terra santa viene fatto prigioniero da Leopoldo, duca d'Austria. Il sassone Wilfred d'Ivanhoe, tornato in patria con l'impegno di trovare il riscatto con cui liberare il re, deve guardarsi dalle insidie dell'usurpatore Giovanni Senza Terra e dei suoi alleati normanni, capeggiati da Brian di Bois-Guilbert. Nel torneo che lo vede sfidare da solo quattro normanni, esce vincitore ma ferito e l'ebrea Rebecca, figlia del ricco Isacco, si prende cura di lui. Bois-Guilbert, fomentato da Giovanni, rapisce sir Cedric (padre di Ivanhoe), Isacco, Rebecca e Rowena, fidanzata di Ivanhoe. Ivanhoe si offre come ostaggio per liberare suo padre e viene fatto prigioniero ma trover\u00e0 aiuto nei ribelli di sir Locksley e nella comunit\u00e0 ebraica. I fedeli di Riccardo assaltano il castello e Bois-Guilbert riesce a fuggire trascinando con s\u00e9 Rebecca. Questa viene accusata di stregoneria dai normanni e condannata al rogo, ma Ivanhoe si appella al verdetto, chiedendo un'ordalia e sfida il delegato del re, Bois-Guilbert, all'ultimo sangue; quasi sconfitto, l'arrivo del re Riccardo, finalmente liberato e che riacquista il trono, salva Ivanhoe e Rebecca, facendo infine tornare la pace in Inghilterra.\nProduzione.\nLe avventure cavalleresche raccontate nel romanzo omonimo di Walter Scott servono da canovaccio per una delle pi\u00f9 smaglianti superproduzioni Metro-Goldwyn-Mayer girate negli Elstree Studios, in Inghilterra, e in Scozia per gli esterni.\nL'alternarsi di scene di massa e tornei cavallereschi a momenti pi\u00f9 intimisti rende ancor oggi piacevole il film e fa passare in secondo piano , per esempio le armature dei cavalieri, tipiche della prima met\u00e0 del XV secolo, mentre le vicende narrate si riferiscono al XII secolo. Ma la sua vera originalit\u00e0 \u00e8 l'accorato appello umanitario in favore di una fratellanza fra gentili ed ebrei che ritorna insistentemente nel film."}
{"id": "1426064", "revid": "330019", "url": "https://it.wikipedia.org/wiki?curid=1426064", "title": "Duecastelli", "text": "Duecastelli (Dvigrad in croato, \"Docastei\" in Istrioto) \u00e8 una cittadina abbandonata di epoca medievale, situata poco a ovest di Canfanaro, nel cuore dell'Istria centro-meridionale.\nSi affaccia sulla valle che da Pisino giunge fino al mare Adriatico, terminando nel canale di Leme.\nQuesto sito era abitato fin dalla preistoria, come testimoniano le antiche ceramiche illiriche rinvenute nell'antico castelliere. In seguito all'occupazione romana, nel 177 a.C., il castelliere cadde in disuso per circa sette secoli, fino a quando non vennero eretti i castelli basso-medievali di \"Moncastello\" e \"Castel Parentino\", nel corso del VI secolo d.C.\nLa cittadina fortificata contava oltre mille abitanti nel suo periodo di massima prosperit\u00e0, tra il XIV e il XVI secolo, e i suoi edifici allora erano inerpicati sulla sponda sinistra del Vallone: il suo territorio comprendeva, all'incirca, l'intero territorio comunale dell'odierna Canfanaro.\nDurante i secoli la citt\u00e0 \u00e8 stata oggetto di numerosi scontri armati, perch\u00e9 situata tra i territori di Pola e Parenzo\nAgli inizi del XVII la citt\u00e0 resistette a un assedio degli Uscocchi che per\u00f2 depredarono e impoverirono il circondario. \nNei decenni seguenti focolai di malaria ridussero la popolazione uccidendola o costringendola ad emigrare.\nNel 1715 gli ultimi abitanti abbandonarono definitivamente il paese.\nDuecastelli oggi.\nAttualmente Duecastelli si presenta con le mura in rovina e con torri, bastioni e case in parte diroccate e i cui resti visibili rappresentano ci\u00f2 che rimane di uno dei pi\u00f9 grandi insediamenti urbani in Istria che fornisce un quadro unico di una tipica citt\u00e0 medievale conservata, o castello.\nLa citt\u00e0 \u00e8 circondata da mura difensive doppie, collegate da tre porte.\nSulle pareti interne ci sono tre torri, che sono state costruite nella loro forma attuale durante il XIV secolo. \nAll'interno delle mura sono conservati resti di pi\u00f9 di 200 edifici con le vie di comunicazione tra di loro.\nNella parte centrale del villaggio, che \u00e8 anche il suo punto pi\u00f9 alto svettano i ruderi della chiesa di Santa Sofia. \nLa ricerca ha mostrato diverse fasi nell'esistenza della chiesa. \nNella pi\u00f9 antica, risalente alla seconda met\u00e0 del V secolo, la chiesa era un unico edificio con abside semicircolare. \nAlla fine dell'ottavo secolo fu inserito nello spazio esistente un coro, e costruite tre absidi semicircolari. \nNello stesso periodo la chiesa fu decorata con affreschi, e un po' pi\u00f9 tardi (IX e X secolo), sul lato sud fu costruito un Battistero e un campanile. \nLa sua forma attuale a tre navate con tre absidi semicircolari risale al periodo romanico (XIII secolo). \nDurante il XIV secolo, sul lato nord fu infine aggiunta una sacrestia. \nAl periodo gotico appartiene il pulpito decorato esagonale, (oggi nella chiesa parrocchiale di San Silvestro in Canfanaro).\nDavanti alla chiesa c'era la piazza principale, circondata da edifici prestigiosi - il palazzo di citt\u00e0 sul lato orientale e le aree che appartenevano al Capitolo a ovest. \nA ovest della basilica c'\u00e8 una serie di locali collegati alla fortificazione che erano utilizzati per ospitare la guarnigione militare. \nNella parte sud-occidentale della zona c'era un insediamento di artigiani, mentre il resto era per lo pi\u00f9 popolato dagli abitanti. \nIl cimitero tardo romano e altomedievale che apparteneva al villaggio era situato nei pressi della chiesa di San Pietro a sud di Due Castelli. \nIl cimitero pi\u00f9 nuovo, che \u00e8 ancora in funzione, si trova ai piedi del versante settentrionale presso la chiesa di Santa Maria. \nLa chiesa \u00e8 una costruzione romanica con abside semicircolare. \nSopra l'ingresso \u00e8 dipinto un ciclo di affreschi di Maestro sconosciuto (fine del XV secolo).\nLo stesso Maestro dipinse la cappella di S. Antonio Abate a sud di Due Castelli.\nNel periodo medievale a Duecastelli si trovavano pi\u00f9 di 20 chiese, delle quali si conservano solo alcuni resti.\nNelle vicinanze su un'altura, sull'antica strada per Canfanaro, rimangono i resti dell'antica abbazzia benedettina di Santa Petronilla, fondata da san Romualdo, cui dipendevano anche l'abbazia di San Michele di Leme (Orsera) ed il monastero di Santo Stefano di Cimar\u00e8 di Parenzo, Dell'edificio monastico, abbandonato dal 1600 a causa della peste, rimangono ancora le mura perimetrali alte circa tre metri con l'abside della chiesa di Santa Maria Assunta sul lato pi\u00f9 corto."}
{"id": "1426066", "revid": "767487", "url": "https://it.wikipedia.org/wiki?curid=1426066", "title": "I dannati", "text": "I dannati (\"Decision Before Dawn\") \u00e8 un film di guerra del 1951 diretto da Anatole Litvak, tratto dal romanzo \"Call it Treason\" di George Howe, a sua volta basato su eventi reali.\nTrama.\nFrancia, febbraio 1945: dopo che lo sbarco in Normandia \u00e8 riuscito, gli Alleati puntano verso la Germania, facendo nel frattempo numerosi prigionieri tedeschi. Un'unit\u00e0 di \"intelligence militare\" dell'esercito USA \u00e8 specializzata nel reclutare quanti tra i tedeschi sono disposti a \"reinfiltrarsi\" tra le fila della Wehrmacht, per spiare a favore degli Americani. L'infermiere della Luftwaffe Karl Maurer, giovane e idealista, scosso dalla rigidit\u00e0 del militarismo tedesco che anche nel campo di prigionia continua spietatamente a ossessionare i soldati, si offre volontario pensando non di tradire ma di fare una giusta cosa per il bene della nuova Germania che verr\u00e0 dopo la fine della guerra.\nDopo un sommario addestramento, viene paracadutato in Baviera con l'incarico di reperire informazioni sulla dislocazione delle armate della Wehrmacht. Nonostante tutte le precauzioni di rito (documenti falsi ecc) il giovane Maurer per\u00f2 scopre ben presto che la sua infiltrazione non \u00e8 passata inosservata e che \u00e8 ricercato dalle autorit\u00e0. Inizia cos\u00ec una difficile e penosa traversata della Germania in guerra tra mille difficolt\u00e0, posti di blocco, treni, autobus e camion, attacchi aerei, militi della Gestapo e squadre delle SS a caccia di disertori e di spie. Maurer tenta di proseguire la sua missione, ma viene arruolato a forza in una unit\u00e0 corazzata che ha bisogno di un infermiere. Viene cos\u00ec messo al servizio di un rigido e spietato colonnello che sta raccogliendo le ultime truppe rimaste in zona per imbastire una difesa contro l'imminente offensiva degli Alleati. L'ufficiale \u00e8 cardiopatico e Maurer, esperto infermiere, lo salva da un attacco cardiaco. Ci\u00f2 da a Maurer l'opportunit\u00e0 di apprendere con esattezza la dislocazione dei reparti tedeschi, ma anche di assistere alla spietata esecuzione di un sottufficiale reo di diserzione: il colloquio con il colonnello, dove l'ufficiale spiega perch\u00e9 la durezza sia necessaria proprio perch\u00e9 la sconfitta \u00e8 vicina, convince ancor pi\u00f9 Maurer della necessit\u00e0 della propria missione. Tuttavia, come ricompensa per averlo salvato, il colonnello consente a Maurer di proseguire il suo viaggio.\nMaurer giunge infine a Colonia, devastata dai bombardamenti, alla vigilia dell'attacco degli Alleati. Maurer apprende che la sua descrizione \u00e8 in possesso delle autorit\u00e0: cos\u00ec fugge, e si reca a un indirizzo dove sa che trover\u00e0 assistenza. L\u00ec trova il suo comandante americano, il tenente Rennick, assieme a \"Tiger\", un altro prigioniero tedesco che collabora con gli Alleati. Consegnate le informazioni, Maurer assiste a un incontro fra il tenente Rennick e due alti ufficiali tedeschi, in incognito, che intendono trattare la resa della citt\u00e0 per evitarne la distruzione: ma la cosa non va a buon fine e anzi l'atteggiamento di \"Tiger\" insospettisce un ragazzino della Hitlerjugend, il quale li denuncia.\nCos\u00ec i tre devono fuggire e raggiungono il Reno, decisi a traversarlo a nuoto per raggiungere le linee americane sull'altra sponda. \"Tiger\" tenta di tradire e abbandonare Rennick, ma questi lo uccide. Rennick e Maurer, sotto il fuoco delle artiglierie tedesche e americane, iniziano a traversare il fiume ma Maurer si ferisce: resosi conto di non avere possibilit\u00e0 di fuga, Maurer esorta Rennick a mettersi in salvo mentre lui si lascia catturare dalle SS che li inseguono, sacrificandosi per consentire all'ufficiale americano di salvarsi.\nCritica.\nIl film \u00e8 giudicato uno dei migliori esempi del cinema di guerra degli anni '50; non solo \u00e8 molto realistico, ma anche molto accurato: Litvak si serve di una gran quantit\u00e0 di materiali bellici originali (all'epoca certo non difficili da reperire) e le ambientazioni sono le stesse citt\u00e0 ancora ingombre di macerie. I temi dello spionaggio e della guerra sono resi con lucido pessimismo e lo stesso soggetto (disertori e traditori) \u00e8 insolito ma bene approfondito. Tutti gli interpreti sono ben diretti ma specialmente Oskar Werner e Hans C. Blech forniscono un'interpretazione intensa e molto credibile (Blech del resto era stato realmente nella Wehrmacht).\nEsemplare \u00e8 la rappresentazione della vita quotidiana nella Germania negli ultimi mesi di guerra: la mancanza di tutto, l'onnipresenza della polizia, le snervanti code per un biglietto del treno o un pasto caldo, le interruzioni continue dovute ai bombardamenti, le liste aggiornatissime dei sospettati, e il freddo fanatismo dei funzionari nazisti che continuano a svolgere inflessibilmente il loro compito anche quando la Germania va in pezzi tutt'attorno a loro. Anche le misure disperate usate dalla Wehrmacht ormai allo stremo, come il sequestrare gruppi di soldati in viaggio per rimpolpare i ranghi di qualche unit\u00e0 decimata, erano una realt\u00e0 e Litvak illustra tutto una fotografia che rende benissimo il clima di rassegnata disperazione dell'epoca. Ovunque, l'obiettivo di Litvak mostra (correttamente) macerie e oppressione, in modo quasi palpabile.\nSono molte le sequenze psicologicamente interessanti, fra cui la sequenza iniziale in cui i detenuti del campo di prigionia organizzano una corte marziale segreta per processare un loro commilitone, accusato di tradimento: lo condannano a morte \"in nome del Fuhrer\" e lo uccidono simulando un incidente, tra l'indifferenza delle guardie statunitensi. Litvak non concede spazio alle illusioni: gli americani sono raffigurati cinici e privi di scrupoli non meno di chiunque altro; la guerra \u00e8 una sporca faccenda anche per loro. Un livello di realismo quasi brutale, negli anni '50, dove le pellicole di guerra solitamente esaltavano il lato eroico e idealista dei militari statunitensi.\nRiuscita anche la caratterizzazione dei personaggi: il giovane e timido Karl Maurer \u00e8 la figura pi\u00f9 positiva, infermiere che disprezza il regime del Terzo Reich e accetta di lavorare per il \"nemico\" convinto che sia per il bene del suo Paese; sorretto dal suo idealismo tenta di dare un senso alla sua missione, riuscendoci quando si sacrifica per salvare il tenente americano Rennick. Rennick e il suo capo, il colonnello Devlin, sono due uomini induriti e disillusi che cinicamente organizzano missioni segrete usando prigionieri tedeschi che sanno benissimo di mandare incontro a morte quasi certa; Rennick per\u00f2 rester\u00e0 colpito dall'altruismo di Maurer, che si contrappone, in modo molto classico, all'infido opportunismo di \"Tiger\", l'altro prigioniero, il personaggio invece pi\u00f9 negativo: accetta di collaborare solo per avere il destro di fuggire alla prima occasione. Appaiono efficaci anche altre figure comprimarie, come Monique, l'impiegata francese della base statunitense, la quale fa capire a Maurer di aver imparato a odiare i tedeschi ma di essere intenerita da lui; la cameriera Hilde, che tenta un approccio con Maurer per cercare di superare, tramite il contatto umano, le proprie sofferenze; e il colonnello von Ecker, la figura pi\u00f9 complessa: rigido e implacabile ufficiale prussiano, consapevole dell'inevitabile disfatta, ma proprio per questo deciso a proseguire la lotta senza riguardi per nessuno.\nRiconoscimenti.\nNel 1951 il National Board of Review of Motion Pictures l'ha inserito nella lista dei migliori dieci film dell'anno. Candidato al Premio Oscar come miglior film, fu battuto da \"Un americano a Parigi\" di Vincente Minnelli. Ha ottenuto anche una candidatura al Premio Oscar per il miglior montaggio, firmato da Dorothy Spencer, che fu invece assegnato a William Hornbeck per il film \"Un posto al sole\" di George Stevens. \u00c8 stato candidato anche al Golden Globe del 1952 per la miglior fotografia in bianco e nero di Franz Planer che, contemporaneamente candidato anche per la fotografia di \"Morte di un commesso viaggiatore\" di L\u00e1szl\u00f3 Benedek, fu premiato per quest'ultimo film.\nCuriosit\u00e0.\nNel film appare brevemente, nei panni di un prigioniero tedesco, un giovane Klaus Kinski, al suo primo film hollywoodiano come, d'altronde, l'austriaco Oskar Werner, interprete del principale ruolo maschile, e la tedesca Hildegard Knef, il cui nome \u00e8 modificato nei titoli del film in Hildegarde Neff, ritenuto pi\u00f9 facile da capire per le platee statunitensi."}
{"id": "1426070", "revid": "1543377", "url": "https://it.wikipedia.org/wiki?curid=1426070", "title": "Federazione calcistica del Cile", "text": "La Federazione calcistica del Cile (sp. Federaci\u00f3n de F\u00fatbol de Chile, acronimo FFCh) \u00e8 l'ente che governa il calcio in Cile.\nFondata il 19 giugno 1895, si affili\u00f2 alla FIFA nel 1913 e al CONMEBOL nel 1916. Ha sede nella capitale Santiago e controlla il campionato nazionale e la Nazionale del paese."}
{"id": "1426073", "revid": "1543377", "url": "https://it.wikipedia.org/wiki?curid=1426073", "title": "Federazione calcistica del Paraguay", "text": "La Federazione calcistica del Paraguay (\"spa.\" Asociaci\u00f3n Paraguaya de F\u00fatbol, acronimo APF) \u00e8 l'ente che governa il calcio in Paraguay.\nFondata nel 1906, come \"Liga Paraguaya de Foot Ball Association\", su iniziativa dei cinque club calcistici esistenti al tempo (Olimpia, Guaran\u00ed, Libertad, General D\u00edaz, e Nacional); si affili\u00f2 alla FIFA nel 1925 e al CONMEBOL nel 1921.\nNel 1991 la federazione cambi\u00f2 nome in quello attuale. Ha sede nella capitale Asunci\u00f3n e controlla il campionato nazionale e la Nazionale del paese."}
{"id": "1426074", "revid": "4711", "url": "https://it.wikipedia.org/wiki?curid=1426074", "title": "Asociaci\u00f3n Paraguaya de F\u00fatbol", "text": ""}
{"id": "1426075", "revid": "4711", "url": "https://it.wikipedia.org/wiki?curid=1426075", "title": "Federazione calcistica paraguaiana", "text": ""}
{"id": "1426078", "revid": "1546219", "url": "https://it.wikipedia.org/wiki?curid=1426078", "title": "Eliot Zigmund", "text": "Cresciuto a New York, Zigmund ha iniziato a suonare professionalmente la batteria a 16 anni, e studiando al \"Mannes College of Music\" e al \"City College of New York\". Ha suonato dal 1975 al 1979 con Bill Evans e in seguito ha suonato per cinque anni in trio con il pianista francese Michel Petrucciani.\n\u00c8 attualmente attivo nel \"The Spring Jazz Trio\", assieme a Paolo Birro e Lorenzo Conte con cui ha pubblicato nel 2003 un disco omonimo."}
{"id": "1426079", "revid": "767487", "url": "https://it.wikipedia.org/wiki?curid=1426079", "title": "Eddie Gomez", "text": "La sua fama \u00e8 legata principalmente alle collaborazioni con Bill Evans, con cui registr\u00f2 assiduamente dal 1966 al 1977.\nBiografia.\nIn giovane et\u00e0 Gomez emigr\u00f2 con la sua famiglia negli USA per vivere a New York. Qui inizi\u00f2 a suonare il contrabbasso, alla \"New York City High School of Music and Art\". Ha suonato nella \"Newport Festival Youth Band\" (diretta da Marshall Brown) dal 1959 al 1961, e si \u00e8 laureato alla Juilliard nel 1963.\nDurante la sua carriera ha collaborato con jazzisti come Miles Davis, Bill Evans, Dizzy Gillespie, Gerry Mulligan, Benny Goodman, Antonio Fara\u00f3, Buck Clayton, Marian McPartland, Paul Bley, Wayne Shorter, Steve Gadd, Jeremy Steig, Herbie Hancock, Tony Williams, Al Foster, Chick Corea, Dado Moroni, Carli Mu\u00f1oz, Michel Petrucciani e Colombo Menniti.\nLa sua fama \u00e8 dovuta anche alla registrazione di due album con il gruppo fusion Steps Ahead, dove militava anche il sassofonista Michael Brecker: l'omonimo \"Steps Ahead\" del 1983 e \"Modern Times\" del 1984."}
{"id": "1426083", "revid": "339392", "url": "https://it.wikipedia.org/wiki?curid=1426083", "title": "Glossodoris diardi", "text": ""}
{"id": "1426085", "revid": "916580", "url": "https://it.wikipedia.org/wiki?curid=1426085", "title": "Glossodoris tricolor", "text": ""}
{"id": "1426089", "revid": "4711", "url": "https://it.wikipedia.org/wiki?curid=1426089", "title": "Federazione calcistica cilena", "text": ""}
{"id": "1426090", "revid": "486946", "url": "https://it.wikipedia.org/wiki?curid=1426090", "title": "Casella rufomarginata", "text": ""}
{"id": "1426091", "revid": "4711", "url": "https://it.wikipedia.org/wiki?curid=1426091", "title": "Federaci\u00f3n de F\u00fatbol de Chile", "text": ""}
{"id": "1426093", "revid": "110157", "url": "https://it.wikipedia.org/wiki?curid=1426093", "title": "Buturlinovka", "text": "Buturlinovka \u00e8 una cittadina della Russia europea sudoccidentale, situata nell'Oblast' di Vorone\u017e, 242 km a sud del capoluogo sul fiume Osered'; \u00e8 capoluogo del distretto omonimo.\nFondata nel 1740, prese il nome dal militare Aleksandr Buturlin; ottenne lo \"status\" di citt\u00e0 nel 1917.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1426094", "revid": "1543377", "url": "https://it.wikipedia.org/wiki?curid=1426094", "title": "Federazione calcistica del Venezuela", "text": "La Federazione calcistica del Venezuela (\"spa.\" Federaci\u00f3n Venezolana de F\u00fatbol, acronimo FVF) \u00e8 l'ente che governa il calcio in Venezuela.\nFondata nel 1926, si affili\u00f2 alla FIFA nel 1952 e al CONMEBOL nello stesso anno. Ha sede nella capitale Caracas e controlla il campionato nazionale, la coppa nazionale e la Nazionale del paese."}
{"id": "1426095", "revid": "4711", "url": "https://it.wikipedia.org/wiki?curid=1426095", "title": "Federaci\u00f3n Venezolana de F\u00fatbol", "text": ""}
{"id": "1426096", "revid": "192323", "url": "https://it.wikipedia.org/wiki?curid=1426096", "title": "Pbb-te", "text": ""}
{"id": "1426097", "revid": "124212270", "url": "https://it.wikipedia.org/wiki?curid=1426097", "title": "Rai Doc", "text": "Rai Doc \u00e8 stato un canale digitale terrestre e satellitare della Rai.\nStoria.\nRai Doc ha preso avvio nell'aprile del 2004 con l'inaugurazione del Festival FotoGrafia di Roma.\nDedicava spazi alla cultura attraverso speciali sulla poesia e sulle arti, insieme alla trasmissione di alcuni classici del cinema italiano come i film di Tot\u00f2 o alcune fiction Rai gi\u00e0 passate sui canali generalisti del gruppo.\nConan O'Brien.\nNel 2005, il canale trasmette il famoso show americano Late Night with Conan O'Brien, in lingua originale ma sottotitolato in italiano.\nNel giugno dello stesso anno, per\u00f2, il programma viene cancellato dal palinsesto, a causa della diminuzione delle ore di programmazione in favore dell'esperimento Rai Futura.\n\u00c8 stata la prima volta, per la TV italiana, che un talk show USA di successo andasse in onda completamente in chiaro.\nL'arrivo di Rai Futura.\nA partire dal 2005, con l'avvio di Rai Futura, la programmazione del canale viene ristretta. Al pomeriggio il canale toglie il proprio logo per sostituirlo con quello di Rai Futura, contenitore di programmi di sperimentazione per i giovani.\nDal 2005, quindi, il palinsesto di \"Rai Doc\" era presente la mattina, la sera e la notte e il suo identificativo cambia perci\u00f2 in \"Rai Doc-Futura\".\nChiusura.\nA seguito della delibera dei dirigenti Rai del 20 dicembre 2006, il canale chiude i battenti insieme al suo gemello Rai Futura nel giugno del 2007.\nAl suo posto, la Rai realizza Rai Gulp, canale dedicato ad un pubblico di bambini ed adolescenti."}
{"id": "1426103", "revid": "767487", "url": "https://it.wikipedia.org/wiki?curid=1426103", "title": "Adolescenza torbida", "text": "Adolescenza torbida (\"Susana\") \u00e8 un film del 1950 diretto da Luis Bu\u00f1uel.\nTrama.\nFuggita dal riformatorio, l'adolescente Susana trova rifugio in una fattoria isolata, dove in breve tempo riesce a sedurre tutti i maschi presenti, a cominciare dal maturo possidente Don Guadalupe. Sempre pi\u00f9 sfacciata e sicura di s\u00e9, Susana aspira a diventare la padrona, ma viene smascherata in tempo e ricondotta in prigione."}
{"id": "1426109", "revid": "486946", "url": "https://it.wikipedia.org/wiki?curid=1426109", "title": "Discovery Civilization", "text": ""}
{"id": "1426113", "revid": "633110", "url": "https://it.wikipedia.org/wiki?curid=1426113", "title": "Fortunato Maria Farina", "text": "Biografia.\nFu ordinato sacerdote il 18 settembre 1904.\nIl 21 giugno 1919 fu nominato vescovo di Troia. Ricevette l'ordinazione episcopale il 10 agosto 1919 per l'imposizione delle mani del cardinale Gaetano De Lai.\nIl 18 dicembre 1924 fu nominato anche vescovo di Foggia.\nDurante i devastanti bombardamenti di Foggia fu autore di una minuziosa e accorata relazione inviata a papa Pio XII per informarlo dell'accaduto.\nIl 15 maggio 1951 rassegn\u00f2 le dimissioni da vescovo di Troia.\nIl 1\u00ba febbraio 1954 rassegn\u00f2 le dimissioni da vescovo di Foggia e fu nominato arcivescovo titolare di Adrianopoli di Onoriade. Mor\u00ec il 20 febbraio dello stesso anno. Fu sepolto nella cattedrale di Foggia.\nIl 24 maggio 2008 si \u00e8 conclusa la fase diocesana per la causa di canonizzazione.\nIl 23 novembre Papa Francesco ha autorizzato la Congregazione delle Cause dei Santi a promulgare il Decreto sulle virt\u00f9 eroiche del Servo di Dio, dichiarandolo Venerabile.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1426114", "revid": "124371735", "url": "https://it.wikipedia.org/wiki?curid=1426114", "title": "Impatto con volatili", "text": "Con la locuzione impatto con volatili, o bird strike (dall'inglese \"bird\", volatile e \"strike\", impatto), viene indicato in aviazione l'impatto tra un aeromobile e un volatile.\nI danni causati sono spesso ingenti; a partire dal 1910 si sono registrati 350 decessi in campo militare e 250 in campo civile a causa di impatto con volatili.\nDescrizione dell'evento.\nIl \"bird strike\" accade pi\u00f9 di frequente durante il decollo o l'atterraggio (circa il 90% dei casi) e in voli a bassa quota. Tuttavia, casi di impatto con volatili si sono verificati anche ad altitudini pi\u00f9 elevate, come 6\u00a0000 o 9\u00a0000 metri sul livello del mare.\nIl punto d'impatto \u00e8 spesso la parte anteriore della fusoliera, specie il parabrezza o l'elica (per gli aerei che ne sono provvisti sul muso), poich\u00e9 \u00e8 la pi\u00f9 esposta nel caso in cui l'uccello giunga in senso opposto. Molto frequenti, anche se meno pericolosi, sono anche gli impatti contro l'ala e contro il carrello. Molto temibile poi, per gli aviogetti, \u00e8 l'inghiottimento del volatile da parte della presa d'aria. L'ingestione dell'animale pu\u00f2 causare danni alle palette del compressore con conseguente rischio di arresto o di incendio del propulsore, costringendo il pilota, nel migliore dei casi, a riportare a terra il velivolo.\nLe aziende produttrici di motori aeronautici devono sottoporre da diversi anni i loro prodotti a collaudi di robustezza per impatti di questo tipo, per poter prevedere i possibili danni causati e trovare delle soluzioni tecniche per ridurre al minimo il rischio di grave malfunzionamento e il conseguente pericolo di incidente fatale.\nConseguenze dell'impatto con volatili.\nLa forza dell'impatto su un aereo dipende dal peso dell'animale, dalla differenza di velocit\u00e0 e dalla direzione dell'impatto. Un impatto a bassa velocit\u00e0 di un piccolo uccello, pu\u00f2 causare danni relativamente lievi o nulli, mentre un impatto ad alta velocit\u00e0 pu\u00f2 causare danni considerevoli e anche pericolosi guasti al velivolo, tanto da compromettere la sicurezza di chi vi \u00e8 a bordo.\nSecondo la FAA (\"Federal Aviation Administration\") statunitense, solo il 15 % degli impatti con volatili (11% per l'ICAO - Organizzazione Internazionale dell'Aviazione Civile) risulta che abbia effettivamente danneggiato l'aeromobile. Per una equivalenza, basti pensare che l'impatto con un uccello di 5\u00a0kg a 240\u00a0km/h (la velocit\u00e0 di un velivolo in atterraggio) equivale a un peso di mezza tonnellata fatto cadere da un'altezza di 3 metri."}
{"id": "1426117", "revid": "1566286", "url": "https://it.wikipedia.org/wiki?curid=1426117", "title": "Gene Autry", "text": "Biografia.\nCresciuto in una fattoria e abile cavallerizzo fin da bambino, all'et\u00e0 di 15 anni girava il West con uno spettacolo pubblicitario itinerante, cantando accompagnandosi con una chitarra. Invitato a cantare nello spettacolo radiofonico \"The Oklahoma Yodeling Cowboy\", Autry ebbe un successo immediato e il suo primo disco vendette un milione di copie. Il passo successivo fu l'ingaggio da parte della casa produttrice Republic Pictures e il debutto nel film \"In Old Santa Fe\" (1934), che port\u00f2 Autry a diventare nel giro di un anno il protagonista di un'innumerevole serie di western convenzionali, in cui interpret\u00f2 sempre il medesimo personaggio alle prese con truffatori e fuorilegge, in un'ambientazione western atipica dove cavalli e rivoltelle coesistevano con automobili e aeroplani.\nLa sua personalit\u00e0 affabile lo rese un favorito del pubblico, popolare anche presso gli spettatori bambini che apprezzavano la comicit\u00e0 dei suoi film e la destrezza del cavallo \"Campione\", partner di scena dell'attore. Compositore e paroliere, Autry contribu\u00ec allo sviluppo della musica country attraverso i suoi film e grazie al proprio personaggio di cowboy soave e romantico, sempre pronto a prendere in mano la chitarra per cantare una ballata. Autore di oltre duecento canzoni, nel 1942 ottenne una candidatura all'Oscar per \"Be Honest with Me\", canzone inserita nella colonna sonora del film \"Ridin' on a Rainbow\".\nDopo aver interrotto la carriera artistica per prestare servizio nel Comando del Trasporto Aereo durante la seconda guerra mondiale, Autry fece ritorno a Hollywood per riprendere a girare film e fu una delle prime star cinematografiche a comprendere il potenziale della televisione, formando una sua societ\u00e0 di produzione, la Flying A Productions, che produsse diverse serie per il piccolo schermo come \"Le avventure di Gene Autry\" (1950), \"Le avventure di Campione\" (1955) e \"Annie Oakley\" (1954). \nNel 1950 il suo singolo \"Rudolph the Red-Nosed Reindeer\", divenuto un popolare classico, raggiunse la prima posizione nella Billboard Hot 100.\nAutry \u00e8 l'unico artista dello spettacolo ad avere tutte e 5 le stelle dell'Hollywood Walk of Fame: cinema, radio, televisione, teatro e discografia. Fu anche il fondatore della squadra di baseball dei Los Angeles/California/Anaheim Angels, di cui fu proprietario per 36 anni, dal 1961 al 1997. Ritiratosi dalle scene verso la met\u00e0 degli anni cinquanta, Autry cur\u00f2 l'amministrazione dei propri interessi e investimenti immobiliari."}
{"id": "1426126", "revid": "37401", "url": "https://it.wikipedia.org/wiki?curid=1426126", "title": "L\u00ea \u0110\u1ee9c Th\u1ecd", "text": "Biografia.\nNel 1930, L\u00ea \u00d0\u1ee9c Th\u1ecd ebbe parte importante nella fondazione del Partito Comunista Indocinese. Le autorit\u00e0 coloniali francesi lo imprigionarono dal 1930 al 1936, e nuovamente dal 1939 al 1944. Dopo il rilascio nel 1945, contribu\u00ec a guidare il Vi\u1ec7t Minh, il movimento indipendentista vietnamita, contro i francesi, fino agli accordi di Ginevra, stipulati nel 1954. Si un\u00ec in seguito al Politburo del Partito Comunista del Vietnam nel 1955. Ebbe la responsabilit\u00e0 politica della direzione da Hanoi dell'insurrezione comunista che ebbe inizio nel 1956 contro il governo del Vietnam del Sud.\nGli accordi di pace di Parigi.\nGli Stati Uniti intervennero militarmente in modo massiccio nella guerra del Vietnam a partire dai primi anni sessanta, ma nonostante l'entrata in azione delle truppe da combattimento statunitensi, il conflitto continu\u00f2 con forti perdite per entrambe le parti e crescente successo per il movimento di resistenza vietcong, sostenuto dal Vietnam del Nord. \nDiverse sessioni di trattative per la ricerca della pace si tennero a Parigi tra il 1968 e il 1973. Mentre Xuan Thuy conduceva ufficialmente i negoziati come rappresentante della Repubblica Democratica del Vietnam agli accordi di Parigi, L\u00ea e il Segretario di Stato U.S.A. Henry Kissinger intrapresero trattative segrete gi\u00e0 dal febbraio 1970, che portarono successivamente a un cessate il fuoco agli Accordi di pace di Parigi del 27 gennaio 1973. Gli accordi prevedevano: il rilascio dei prigionieri di guerra entro 80 giorni; il monitoraggio del cessate il fuoco da parte della Commissione Internazionale di Controllo e Supervisione (ICC); elezioni libere e democratiche per il Vietnam del Sud; il protrarsi degli aiuti statunitensi al Vietnam del Sud; la possibilit\u00e0 per le truppe del Vietnam del Nord di rimanere al sud.\nBench\u00e9 il 27 gennaio sia generalmente riconosciuto come data di promulgazione degli accordi di pace, le trattative continuarono senza effettiva necessit\u00e0. Combattimenti a focolaio ma tutt'altro che sporadici continuavano ad avvenire in alcune regioni. Mentre le forze terrestri americane venivano completamente ritirate entro il 29 marzo, i bombardamenti statunitensi nel Vietnam del Nord vennero interrotti, ma le truppe nordvietnamite e i reparti vietcong rimasero nei territori controllati nel Vietnam del Sud dove riprese gradualmente l'attivit\u00e0 militare.\nA causa di continue reciproche accuse di violazione del \"cessate il fuoco\" da entrambe le parti, Kissinger e L\u00ea \u00d0\u1ee9c Th\u1ecd si incontrarono nuovamente a Parigi nel maggio e giugno del 1973 allo scopo di riassestare gli accordi di pace. Il 13 giugno 1973, gli Stati Uniti e il Vietnam del Nord firmarono un comunicato congiunto in cui garantivano mutuo sostegno per la piena attuazione degli accordi di Parigi.\nIl Premio Nobel per la pace.\nNel 1973 il Premio Nobel per la pace fu assegnato congiuntamente a L\u00ea \u00d0\u1ee9c Th\u1ecd, che allora era Capo della Commissione Centrale organizzativa del partito comunista del Vietnam, e a Henry Kissinger, Segretario di Stato degli USA, per i loro sforzi nel negoziare gli accordi di Parigi - il cessate il fuoco e il ritiro delle truppe statunitensi dal Vietnam. Tuttavia, L\u00ea rifiut\u00f2 il premio, asserendo che nel suo paese non vi era ancora la pace. Fu la terza persona a rinunciare a un Premio Nobel, dopo i letterati Boris Pasternak (nel 1959) e Jean-Paul Sartre (nel 1964)."}
{"id": "1426131", "revid": "106908", "url": "https://it.wikipedia.org/wiki?curid=1426131", "title": "Shimazu", "text": ""}
{"id": "1426132", "revid": "16066", "url": "https://it.wikipedia.org/wiki?curid=1426132", "title": "Famiglia Shimazu", "text": ""}
{"id": "1426134", "revid": "599013", "url": "https://it.wikipedia.org/wiki?curid=1426134", "title": "Oberon", "text": ""}
{"id": "1426136", "revid": "49022", "url": "https://it.wikipedia.org/wiki?curid=1426136", "title": "Brian B\u00f3ruma mac Cenn\u00e9tig", "text": ""}
{"id": "1426138", "revid": "124123", "url": "https://it.wikipedia.org/wiki?curid=1426138", "title": "Bartolomeo Rusca", "text": "Biografia.\nDopo aver lavorato esclusivamente nel Malcantone, lasciandovi, ad Arosio, gli affreschi della chiesa parrocchiale di San Michele (1709), si spost\u00f2 a Piacenza, dove era stato chiamato da nobili locali per affrescare e ornare i palazzi, un ambito nel quale continu\u00f2 a lavorare per venti anni. Negli stessi anni, tuttavia, non disdegnava il ritorno in patria, dove lavor\u00f2 ad Arosio, a Gravesano, dove decor\u00f2 l'oratorio di Cimaronco, a Gentilino (dove si occup\u00f2 dell'ossario della chiesa di Sant'Abbondio) e a Lugano, dove cur\u00f2 le decorazioni del palazzo dei Conti Riva.\nNel 1734, quando Andrea Procaccini mor\u00ec, il marchese Scotti, ottenuto l'assenso della regina Elisabetta Farnese, lo chiam\u00f2 a Madrid come pittore della corte di Spagna. Nella capitale spagnola e a Segovia affresc\u00f2 i palazzi della famiglia reale e la chiesa di San Miguel, collaborando fra gli altri con Giacomo Bonavia e Bartolomeo Sermini, col quale aveva gi\u00e0 avuto modo di lavorare a Piacenza.\nOpere.\nQuello che segue \u00e8 un elenco non esaustivo delle opere di Bartolomeo Rusca:"}
{"id": "1426142", "revid": "1305772", "url": "https://it.wikipedia.org/wiki?curid=1426142", "title": "Luigi Donato Ventura", "text": "Biografia.\nLuigi Donato nacque a Trani, dapprima emigr\u00f2 in Francia e poi con cinquecento franchi part\u00ec per New York intorno al 1870.\nNegli Stati Uniti d'America vi rimase fino alla fine dei suoi giorni. Grazie ai suoi anni trascorsi in Francia pot\u00e9 trovare lavoro come insegnante di lingue al \"Sauveur Summer College of Modern Languages\" di Burlington nel Vermont. La sua carriera di insegnante di lingue romanze, prosegu\u00ec alla Boston University, alla Stanford University, nel Midwest e a San Francisco.\nInoltre fu redattore di numerosi quotidiani in lingua italiana e collabor\u00f2 come inviato negli U.S.A della rivista \"Cuore e critica\" dell'amico repubblicano Arcangelo Ghisleri.\nFra il 1882 ed il 1885 scrisse la novella \"Peppino\" destinata in origine come testo di supporto per le sue lezioni. Il \"Peppino\" \u00e8 scritta in italiano, francese ed inglese \u00e8 la pi\u00f9 antica testimonianza fino ad ora conosciuta dell'emigrazione italiana negli Stati Uniti. L'opera venne dapprima pubblicata nel 1885 a New York in francese e poi l'anno dopo a Boston in inglese, nella raccolta di racconti \"Misfits and Remantes\" scritta insieme al emigrante russo Shevitch. L'unica copia in italiano \u00e8 un opuscolo di 32 pagine conservato nell\"'Italian American Collection\" dell'History Center alla San Francisco Pubblic Library.\nVentura altri racconti in riviste ma anche critiche letterarie su gli autori italiani, in particolare su Edmondo De Amicis e Paolo Mantegazza. Conserv\u00f2 relazioni con l'Italia fu amico di Tommaso Salvini e dell'attrice Adelaide Ristori, che aiut\u00f2 a trovare un editore per le sue memorie.\nNonostante questi successi la vita di Luigi Donato fu piena di ristrettezze economiche, si spos\u00f2 in et\u00e0 avanzata ed ebbe una sola figlia, Lilian. Mor\u00ec suicida sparandosi al cuore nella notte del 12 gennaio 1912 nella sua casa a San Francisco, a causa della depressione dovuta a problemi di famiglia."}
{"id": "1426144", "revid": "339392", "url": "https://it.wikipedia.org/wiki?curid=1426144", "title": "Rai Nettuno Sat 1", "text": ""}
{"id": "1426146", "revid": "486946", "url": "https://it.wikipedia.org/wiki?curid=1426146", "title": "Corambella depressus", "text": ""}
{"id": "1426147", "revid": "339392", "url": "https://it.wikipedia.org/wiki?curid=1426147", "title": "Rai Nettuno Sat 2", "text": ""}
{"id": "1426155", "revid": "1442080", "url": "https://it.wikipedia.org/wiki?curid=1426155", "title": "Coppa del Mondo di pallavolo maschile 2007", "text": "L'XI Coppa del Mondo di pallavolo maschile si \u00e8 svolta dal 18 novembre al 2 dicembre 2007 a Saitama, Matsumoto, Hiroshima, Toyama, Fukuoka, Okayama e Tokyo, in Giappone. Al torneo hanno partecipato 12 squadre nazionali e la vittoria finale \u00e8 andata per la seconda volta consecutiva al Brasile, che si \u00e8 qualificato per i giochi della XXIX Olimpiade, insieme alla Russia e alla Bulgaria, rispettivamente seconda e terza classificate.\nPodio.\nCampione.\nBrasile(Secondo titolo)\nSecondo posto.\nRussia\nTerzo posto.\nBulgaria"}
{"id": "1426161", "revid": "119402767", "url": "https://it.wikipedia.org/wiki?curid=1426161", "title": "Medicina estetica", "text": "La medicina estetica \u00e8 una branca medica, a carattere internistico, che si occupa di migliorare la qualit\u00e0 della vita di chi vive un disagio per un inestetismo. Inoltre propone un programma di prevenzione e terapia dell'invecchiamento generale e cutaneo e si occupa della correzione degli inestetismi dell'intero organismo.\nStoria.\nLa medicina estetica nasce in Francia nel 1973 per intuizione del dott. Jean Jacques Legrand, endocrinologo di Parigi. In Italia nel 1975 con la fondazione, ad opera del prof. Carlo Alberto Bartoletti, geriatra di Roma, della Societ\u00e0 Italiana di Medicina Estetica (SIME) ha inizio un movimento culturale medico-estetico che far\u00e0, nel tempo, da nocchiere della medicina estetica internazionale. In concreto, Bartoletti \u00e8 da considerare il padre della medicina estetica italiana e uno dei principali operatori culturali della medicina estetica internazionale.\nAttualmente esistono diverse Societ\u00e0 Nazionali di Medicina Estetica in diversi Paesi (europei ed extraeuropei), che fanno parte dell\"'Unione Internazionale di Medicina Estetica\" (UIME) con sede a Parigi. \nUn'ulteriore tappa importante nella storia della Medicina Estetica \u00e8 stata la realizzazione, nel 1977, della rivista \"La Medicina Estetica\" che si \u00e8 assunta il ruolo di guida per la formazione del medico di medicina estetica. Oltre la scuola di medicina estetica della SIME, altre scuole private di rilievo sono quella Agor\u00e0 di Milano, IAPEM di Milano, quella ICAMP di Milano, quella CPMA-VALET di Bologna, tra l'altro organizzatrice - per conto della Societ\u00e0 Scientifica SIES - dagli anni Novanta di un \"Congresso Internazionale di Medicina e Chirurgia Estetica\" che di norma si tiene nel capoluogo emiliano tutti gli anni l'ultimo fine settimana di febbraio.\nMolte universit\u00e0 statali italiane hanno attivato dei master di II livello di medicina estetica: Camerino, Roma \"Tor Vergata\", Pavia, Parma, Napoli, Chieti, Siena, Palermo, Verona e tutte rilasciano un diploma che ha valore legale. L'Universit\u00e0 di Camerino tiene il master internazionale di II livello di Medicina Estetica e Terapia Estetica a Roma.\nDescrizione.\nLa medicina estetica si occupa anche della costruzione e della ricostruzione dell'equilibrio psicofisico dell'individuo sano, che pu\u00f2 vivere con disagio la propria vita a causa di un inestetismo male accettato o che, pi\u00f9 semplicemente, richiede regole gestionali di vita, suggerimenti ed interventi mirati al controllo del proprio invecchiamento, generale e cutaneo. Chi si rivolge oggi alla medicina estetica domanda, infatti, oltre alla correzione dell'inestetismo dichiarato, quando presente, una prescrizione utile per migliorare la qualit\u00e0 della vita relativa alla propria et\u00e0 e per mantenere negli anni una condizione fisica e mentale ottimale. Oltre all'importante contributo per il trattamento multidisciplinare delle disgrazie fisiche, delle alterazioni estetiche costituzionali, delle sequele estetiche e psicologiche delle malattie e degli inestetismi traumatici, la medicina estetica finalizza il suo intervento al raggiungimento e al mantenimento della salute intesa - come raccomandato dall'Organizzazione Mondiale della Sanit\u00e0 - quale \"espressione di una condizione di benessere psicologico e fisico e non come assenza di malattia\". La disciplina, confermando i contenuti di medicina preventiva, correttiva, restitutiva e riabilitativa a sfondo sociale, proposti in Italia circa 35 anni or sono, ha affinato, nell'iter culturale ultratrentennale, la sua estrazione umanistica ed internistica, presentandosi oggi come medicina essenzialmente preventiva.\nCaratteristiche.\nApparecchiature e tecnologie.\nLe principali apparecchiature e tecnologie utilizzate in medicina estetica sono:\nInestetismi e patologie.\nGli inestetismi e le patologie di cui si occupa principalmente la medicina estetica sono:\nMetodiche e tecniche.\nLe principali metodiche e tecniche utilizzate in medicina estetica sono:"}
{"id": "1426184", "revid": "198277", "url": "https://it.wikipedia.org/wiki?curid=1426184", "title": "Umberto Colombo (calciatore)", "text": "Leg\u00f2 il suo nome alla , club in cui milit\u00f2 per un decennio vincendo tre scudetti e assurgendo tra i protagonisti dell'epoca del \"Trio Magico\". Vest\u00ec anche la maglia della nazionale.\nCaratteristiche tecniche.\nFu un mediano sinistro che, grazie all'innato istinto d'inserimento, era solito tentare l'incursione in area per cercare il gol, mostrando altres\u00ec freddezza sottorete.\nCarriera.\nGiocatore.\nDopo un biennio in prestito al , esord\u00ec con la maglia della Juventus nel campionato 1954-55, disputando 19 partite. Nell'edizione 1955-56 gioc\u00f2 18 gare, per poi diventare titolare nell'annata 1956-57 con 25 partite. Durante la stagione successiva vinse il suo primo scudetto, mettendo a referto 28 gare, tante quante quelle del campionato 1958-59. Nei tornei 1959-60 e 1960-61 mise in bacheca altri due scudetti, per un totale di 55 partite.\nAl termine di quest'ultimo campionato, lasci\u00f2 la squadra piemontese per approdare all'. Disput\u00f2 cinque stagioni con la maglia dei bergamaschi, trasformandosi da mediano a stopper con il compito comunque di costruire il gioco. Durante la permanenza a Bergamo, il 2 giugno 1963 contribu\u00ec alla vittoria del primo trofeo della storia orobica, la Coppa Italia. Termin\u00f2 la carriera in Serie B con il .\nDebutt\u00f2 in nazionale il 29 novembre 1959, nel pareggio 1-1 tra Italia e . Disput\u00f2 poi altre due gare in azzurro, l'ultima il 13 marzo 1960 contro la di Alfredo Di St\u00e9fano.\nDopo il ritiro.\nAl termine dell'attivit\u00e0 agonistica intraprese l'attivit\u00e0 di assicuratore. Fu inoltre opinionista per l'emittente regionale Telelombardia, nel programma calcistico \"Qui studio a voi stadio\"."}
{"id": "1426186", "revid": "56620", "url": "https://it.wikipedia.org/wiki?curid=1426186", "title": "Hans Karl August Simon Von Euler-Chelpin", "text": ""}
{"id": "1426187", "revid": "1603714", "url": "https://it.wikipedia.org/wiki?curid=1426187", "title": "Giovanni Carlo Bevilacqua", "text": "Biografia.\nNato da una famiglia di modeste origini, ebbe tuttavia una buona educazione artistica grazie alle conoscenze altolocate dei genitori. Allievo di Ludovico Gallina e di Francesco Maggiotto, discepolo del Piazzetta, dest\u00f2, giovanissimo, l'ammirazione del duca Ferdinando dopo aver vinto un premio ad un concorso bandito dall'Accademia di Parma. Rest\u00f2 tuttavia sempre legato a Venezia e all'Accademia locale, di cui divenne docente.\nFu molto attivo durante il dominio di Napoleone (affresc\u00f2 per lui, tra l'altro, le Procuratie e villa Pisani di Stra). Pi\u00f9 tardi si dedic\u00f2 alla realizzazione di opere per privati e per alcune parrocchiali, sempre in ambito veneto, per un totale di almeno 900 dipinti.\nDella sua vita e delle sue opere si \u00e8 potuto apprendere molto da una sua \"Autobiografia\" del 1848."}
{"id": "1426188", "revid": "339392", "url": "https://it.wikipedia.org/wiki?curid=1426188", "title": "Invasione del Regno di Jugoslavia", "text": ""}
{"id": "1426203", "revid": "339392", "url": "https://it.wikipedia.org/wiki?curid=1426203", "title": "Strada Provinciale 9 di Monasterace Marina - Confine provinciale", "text": ""}
{"id": "1426206", "revid": "339392", "url": "https://it.wikipedia.org/wiki?curid=1426206", "title": "Strada provinciale ex SS. 110 Serra San Bruno- Simbario", "text": ""}
{"id": "1426207", "revid": "132406", "url": "https://it.wikipedia.org/wiki?curid=1426207", "title": "Munich", "text": ""}
{"id": "1426210", "revid": "124922078", "url": "https://it.wikipedia.org/wiki?curid=1426210", "title": "The Wire (serie televisiva)", "text": "The Wire \u00e8 una serie televisiva statunitense prodotta dalla HBO e trasmessa in USA dal 2 giugno 2002 al 9 marzo 2008, con 60 episodi nell'arco di cinque stagioni. Il titolo \"The Wire\", si riferisce alle cimici e a tutti gli strumenti di intercettazione utilizzati nelle indagini di polizia, che nel serial hanno sempre un notevole rilievo. La serie, il cui autore \u00e8 David Simon, si piazza al nono posto nella classifica stilata da Writers Guild of America tra le serie meglio scritte di sempre.\n\"The Wire\" \u00e8 un racconto duro, realistico e spietato della societ\u00e0 americana nel suo rapporto con il crimine legato al traffico della droga. Mostra i legami tra povert\u00e0, l'indotto del commercio della droga, la morte della classe operaia americana, le istituzioni, l'educazione, i mass media. Ne risulta un quadro pessimista ed estremamente critico. La struttura della serie \u00e8 interamente orizzontale: non ci sono casi di puntata, ma un unico arco narrativo di stagione. Il racconto parte da un'indagine di polizia su una singola organizzazione criminale, ma ben presto si estende a tutto ci\u00f2 che ruota intorno al traffico di droga: mandanti, fornitori, riciclatori di denaro sporco, disfunzioni delle istituzioni preposte alla legalit\u00e0 e all'educazione, storture del sistema dei media. Secondo l'autore David Simon, \"The Wire\" \u00e8 solo in apparenza un telefilm poliziesco, poich\u00e9 in realt\u00e0 la serie analizza lo stile di vita delle metropoli americane, l'influenza che le istituzioni esercitano sugli individui, ed i compromessi che chiunque \u00e8 costretto ad accettare, siano essi poliziotti, scaricatori di porto, trafficanti di droga, politici, giudici, giornalisti, avvocati o persino attivisti per la comunit\u00e0.\nCaratteristica particolare di questa serie \u00e8 la lingua utilizzata dai personaggi, il baltimorese. Una variante dell'americano ricco di espressioni crude, sporche e volgari che accomuna tutti, dai politici agli spacciatori. Questo dialetto \u00e8 particolarmente complicato da comprendere per i non locali tanto che, secondo alcune voci, gli spettatori inglesi sentirono la necessit\u00e0 di utilizzare i sottotitoli. In generale la lingua \u00e8 un elemento fondamentale nella creazione di questo elaborato e minuzioso affresco della citt\u00e0 di Baltimora.\nLa serie \u00e8 interamente ambientata a Baltimora, citt\u00e0 americana di medie dimensioni nello Stato del Maryland che ha un numero di omicidi sette volte maggiore della media nazionale, seconda solo a Detroit. Ogni stagione si concentra su un aspetto differente di Baltimora: il traffico di droga (prima stagione), il porto (seconda stagione), la burocrazia e l'amministrazione cittadina (terza stagione), il sistema scolastico (quarta stagione), e l'apparato dei media (quinta stagione). La citt\u00e0, oltre ad essere ambientazione dell'intera serie \u00e8, secondo alcuni, la vera protagonista della serie.\nLa serie \u00e8 stata molto apprezzata per il ritratto realistico della vita urbana e la profonda esplorazione dei temi sociali e politici. Sebbene non abbia vinto premi importanti, n\u00e9 riscosso un grande successo commerciale fuori dagli USA, \"The Wire\" \u00e8 spesso definita dai critici statunitensi come una delle migliori serie televisive di tutti i tempi.\nIn Italia la serie ha debuttato il 6 aprile 2005 su Fox con la prima stagione inedita, per poi passare successivamente su FX che ha trasmesso la seconda stagione inedita dal 18 novembre 2006; infine la serie \u00e8 passata su Cult che, oltre alle repliche delle prime due stagioni, dal 16 marzo 2009 ha mandato in onda terza e la quarta stagione inedita. La quinta ed ultima stagione \u00e8 stata trasmessa da FX dal 25 gennaio 2011 al 22 febbraio 2011. In chiaro la serie ha debuttato a partire dal 10 aprile 2012 su Rai 4.\nTrama.\nLa trama dell'opera \u00e8 basata sulla lotta tra una speciale unit\u00e0 di polizia e una potente banda che controlla il traffico di droga. La particolarit\u00e0 e l'innovazione della serie sta, oltre che nell'accurato realismo dei personaggi, siano essi poliziotti o membri delle gang, nel narrare passo dopo passo l'indagine di polizia, dalla nascita all'evolversi fino alla conclusione.\nEpisodi.\nPrima stagione.\nLa prima stagione introduce due gruppi di personaggi: il dipartimento della polizia di Baltimora e la banda di spacciatori gestita dalla famiglia Barksdale. La stagione si concentra sull'indagine di polizia che porter\u00e0 all'arresto dei membri principali di questa organizzazione.\nL'indagine inizia quando il detective Jimmy McNulty si incontra in privato con il giudice Daniel Phelan in seguito all'assoluzione di D'angelo Barksdale per un caso di omicidio, dopo che il testimone chiave ha ritrattato la sua dichiarazione. McNulty dice a Phelan che il testimone \u00e8 stato probabilmente intimidito da alcuni uomini di Avon Barksdale (zio di D'angelo) presenti nell'aula di tribunale, e in particolare Stringer Bell, il secondo in comando di Avon. Inoltre, McNulty afferma che nessuno sta indagando sulle attivit\u00e0 criminali di Barksdale, nonostante sia uno dei pi\u00f9 grossi trafficanti di droga di Baltimora.\nPhelan solleva la questione con gli alti funzionari del dipartimento di polizia, imponendo loro di creare una speciale unit\u00e0 operativa per investigare su Barksdale. Tuttavia, a causa di lotte politiche interne al dipartimento, gli ufficiali in comando intendono aprire un'indagine di facciata solo per accontentare il giudice. A questo punto, inizia una lotta interdipartimentale tra gli agenti pi\u00f9 motivati della squadra, che intendono indagare a fondo su Barksdale, e gli ufficiali superiori, che per motivi politici vorrebbero chiudere al pi\u00f9 presto l'indagine. Il comandante della nuova unit\u00e0, il tenente Cedric Daniels, agisce come mediatore tra le due parti.\nNel corso delle indagini il detective Kima Greggs si avvale delle informazione del tossico Reginald 'Bubbles' Cousins che si guadagna i soldi per le dosi rubando e rivendendo immondizia insieme all'amico Johnny Weeks.\nNel frattempo, l'organizzazione di Barksdale \u00e8 osteggiata da una piccola banda guidata da Omar Little, e l'ostilit\u00e0 tra i due gruppi produce diversi morti, richiamando maggiormente l'attenzione della polizia. L'unit\u00e0 operativa ottiene scarsi risultati con gli arresti di strada e gli informatori. Per questo motivo, le indagini vengono indirizzate sulla sorveglianza elettronica, usando intercettazioni telefoniche e cercapersone clonati per penetrare le misure di sicurezza adottate dall'organizzazione Barksdale. Quando un socio di Avon \u00e8 arrestato dalla polizia e si offre di collaborare, gli ufficiali superiori ordinano alla squadra di portare a termine l'indagine. Il detective Kima Greggs rimane gravemente ferita durante un'operazione sul campo, scatenando una reazione esagerata tra i poliziotti del dipartimento. Questo mette in allerta Avon Barksdale e Stringer Bell, i quali iniziano a sospettare che la polizia stia indagando su di loro.\nBubbles nel frattempo ha deciso di disintossicarsi ma il ferimento di Greggs che era l'unica che poteva aiutarlo lo riporta sulla strada della droga.\nAlla fine, D'Angelo Barksdale viene sorpreso dalla polizia con una grossa quantit\u00e0 di droga. Dopo aver appreso che Stringer Bell ha ordinato l'omicidio del suo amico Wallace, D'angelo decide di testimoniare contro Stringer e suo zio Avon. Tuttavia, la madre di D'Angelo gli fa cambiare idea e lo costringe ad accettare le galera per il bene della famiglia. L'unit\u00e0 speciale arresta Avon solo per un reato minore e costringe uno dei suoi soldati, Wee-Bey, a confessare la maggior parte degli omicidi commessi dall'organizzazione Barksdale. Stringer riesce ad evitare l'arresto e prende il comando dell'impero Barksdale. Una volta chiusa l'indagine, gli ufficiali superiori puniscono i membri della squadra per la loro insubordinazione: Daniels non viene promosso, la squadra viene smembrata e McNulty \u00e8 assegnato alla polizia fluviale.\nSeconda stagione.\nLa seconda stagione \u00e8 l'unica nella quale i luoghi di spaccio non sono l'ambientazione principale,infatti segue le vite degli scaricatori del porto di Baltimora, in particolare Frank Sobotka, il capo di un sindacato che raccoglie fondi attraverso attivit\u00e0 illecite per finanziare gli ampliamenti del porto. Il primo episodio inizia con la ronda di una pattuglia della polizia portuale guidata dalla giovane agente Beatrice Russel che scopre in fondo a un container con il sigillo rotto i cadaveri di 13 ragazze dell'Est Europa, probabilmente destinate alla prostituzione. Gli uomini di Sobotka sono pagati da \"il Greco\" e il suo secondo, Spiros Vondopoulus.\nPer far sparire alcuni container contenenti principalmente droga o ragazze, Il sindacalista per mettersi in mostra finanzia anche la navata principale di una chiesa polacca di Baltimora entrando in competizione con il maggiore Stan Valchek, comandante del distretto sud-est, che per avere la meglio decide di creare una speciale unit\u00e0 che indaghi su Sobotka e sul suo denaro. Il comando \u00e8 affidato al tenente Daniels che in seguito all'indagine Barksdale era finito a gestire gli archivi e meditava l'addio al dipartimento. Daniels ricostituisce la vecchia squadra: Freamon, Greggs, Carver, Herc ed anche McNulty, dopo le prime resistenze del Colonnello Rawls.\nNel frattempo Russel 'Stringer' Bell continua a guidare, per conto di Avon Barksdale, il traffico di droga a Baltimora ovest ma, contrariamente alla volont\u00e0 di Avon, decide di allearsi con Proposition Joe e spartirsi le aree di spaccio, in particolare le torri. Barksdale invia Brother Mouzone, un sicario, da New York per ristabilire l'ordine ma Stringer lo fa eliminare da Omar Little dopo aver indicato Mouzone come torturatore di Brandon (il ragazzo di Omar nella prima stagione). Omar, compreso l'inganno, si ferma prima di uccidere Mouzone. In questa stagione si manifestano tutte le qualit\u00e0 da leader di Bell che alla spalle dell'amico e capo Avon prende accordi per il traffico di droga e commissiona l'omicidio del nipote di Avon, D'Angelo Barksdale, temendo che potesse prendere accordi con la polizia. Inizialmente tutti crederanno a un suicidio di D'Angelo.\nLe indagini sul porto si concludono grazie a numerose intercettazioni di Daniels e i suoi su Sobotka, che viene ucciso dai greci prima di poter parlare. 'Il Greco\" e il suo secondo riescono invece a fuggire.\nTerza stagione.\nNella terza stagione i temi dello spaccio e della strada ritornano ad essere i principali. Daniels dopo aver risolto lo spinoso caso del porto e dei dodici omicidi, ottiene di mantenere permanente l'unit\u00e0 operativa, ma dopo vari mesi passati ad indagare su Stringer decide di cambiare obiettivo. McNulty decide perci\u00f2 di scavalcare ancora una volta il suo superiore e avvisa il maggiore Howard 'Bunny' Colvin della pericolosit\u00e0 della gang di Barksdale, ritenuta come principale colpevole del distretto Ovest comandato proprio da Colvin. Daniels \u00e8 costretto a riportare Barksdale e la sua gente come obiettivo primario, ma avvisa McNulty che alla fine delle indagini sar\u00e0 cacciato dall'unit\u00e0. Nel frattempo, Avon esce di prigione per buona condotta, ma il suo ritorno irrigidisce i rapporti con Stringer ormai abituato a gestire gli affari in modo pi\u00f9 distaccato e senza l'uso di violenza inutile. I contrasti tra i due sono dovuti principalmente alla comparsa di un nuovo spietato trafficante di droga: Marlo Stanfield. Stringer non riesce per\u00f2 ad imporsi come uomo d'affari; viene infatti truffato dal senatore corrotto Clay Davis. Vengono presentati due nuovi personaggi: il gi\u00e0 citato maggiore Colvin e l'ambizioso consigliere della commissione della sicurezza Tommy Carcetti che prende il problema della criminalit\u00e0 molto seriamente e prova a farsi amico il commissario Burrel e gli alti funzionari del dipartimento di polizia. Ogni tentativo sar\u00e0 vano e Carcetti decider\u00e0 di sfruttare il problema sicurezza come trampolino di lancio per candidarsi sindaco alle primarie del Partito Democratico.\nColvin, arrivato ormai a sei mesi dalla pensione, decide di seguire invece una strada innovativa per la lotta al crimine: vuole spostare lo spaccio in poche zone circoscritte e disabitate della citt\u00e0 liberando cos\u00ec il resto delle strade.\nDopo iniziali difficolt\u00e0 il progetto di Colvin ha successo, tanto che si verifica un abbassamento notevole della percentuale di crimini nelle strade, i poliziotti hanno ora il compito di mantenere l'ordine nelle aree dove \u00e8 stata 'legalizzata' la droga evitando l'uso di violenza; questi luoghi prendono il nome di 'Hamsterdam'.\nLe strade di Bubbles e Johnny si dividono: il primo decide di iniziare a guadagnare soldi vendendo beni di prima necessita ad 'Hamsterdam' mentre il secondo si abbandona completamente alla droga nei ghetti, Bubbles fa per\u00f2 la conoscenza di un ragazzo, Sherrod, che inizia ad aiutarlo.\nColvin, dopo una soffiata di un poliziotto alla stampa, \u00e8 costretto a rivelare le sue azioni ai capi della polizia che nonostante il successo dell'iniziativa lo degradano e lo mettono in ferie fino alla pensione.\nCarcetti, nonostante apprezzi l'iniziativa del maggiore, la usa come pretesto per contrastare l'operato del sindaco Clarence Royce, infatti il senatore ha iniziato la sua campagna elettorale assistito da Theresa D'Agostino, che sar\u00e0 amante di McNulty per qualche tempo.\n'Hamsterdam' viene chiuso e tutti gli spacciatori e i tossici sono arrestati, la polizia ritrova anche il cadavere di Johnny.\nLe indagini dell'unit\u00e0 operativa hanno successo infatti grazie ad una soffiata di Stringer Bell, che decide di tradire l'amico Avon ritenendo ormai incompatibili le loro due leadership, Barksdale e i suoi uomini vengono trovati in un rifugio pieno di armi e tornano in galera questa volta con la certezza di scontare l'intera pena.\nFreamon riesce infine a intercettare Stringer ma McNulty riesce solo a trovare il suo cadavere. Infatti, poco prima di essere arrestato, Avon lo aveva tradito a sua volta consegnandolo a Omar e Brother Mouzone che desideravano vendicarsi dopo gli inganni di Bell nella seconda stagione.\nIl ritrovamento del corpo di Russel Bell chiude il cerchio per McNulty che assiste alla scena amareggiato come di fronte alla morte di un amico. Daniels si offre di perdonarlo, ma Jimmy sa di aver portato a termine il suo compito e decide di tornare a fare la pattuglia al Distretto Ovest per rimanere pi\u00f9 tranquillo.\nQuarta stagione.\nLa quarta stagione si focalizza sulla banda di Marlo, sul sistema scolastico di Baltimora e sulle elezioni.\nL'unit\u00e0 speciale \u00e8 infatti smembrata, Daniels \u00e8 promosso a maggiore e comandante del distretto Ovest, Freamon e Greggs sono invece trasferiti alla Omicidi dopo aver consegnato mandati di perquisizione al Senatore Corrotto Clay Davis.\nI due tirapiedi di Marlo, Felicia 'Snoop' Pearson e Chris Partlow, nascondono i cadaveri delle vittime dell'ascesa al potere di Stanfield nelle case sfitte alla periferia della citt\u00e0.\nBubbles invece vive nella cantina della casa della sorella che non lo fa accedere ai piani superiori per paura che l'uomo possa ricadere nella droga e diventare pericoloso. Bubbles \u00e8 per\u00f2 'pulito da oltre un anno, frequenta un gruppo di ascolto per tossici e lavora come volontario ad una mensa per poveri.\nNuovi personaggi sono invece Duquan 'Dukie' Weems, ragazzino che abita con i genitori tossici che vendono le sue cose per procurarsi la droga, Namond Brice, figlio di Roland 'Wee-Bey' Brice, killer di Barksdale condannato all'ergastolo, vive con una madre autoritaria che si aspetta che il figlio ripercorra il cammino del padre; Michael Lee, che vive col fratellino Bug, la madre tossicodipendente e il patrigno che ha abusato di lui in passato, e infine Randy Wagstaff, orfano in affidamento che si guadagna qualche spicciolo vendendo dolci a scuola. Professore nella classe di questi ragazzi \u00e8 Roland 'Prez' Pryzbylewski, il poliziotto che aveva fatto parte dell'unit\u00e0 operativa nelle prime tre stagione, il quale abbandona la polizia dopo aver ucciso per sbaglio un agente sotto copertura.\nBubbles vorrebbe mandare a questo istituto Sherrod perch\u00e9 impari quel minimo che gli serve a vivere ma il ragazzo fugge pi\u00f9 volte dalla scuola e Bubbles decide di allontanarsi da lui.\nNelle stessa scuola prende inizio un progetto che si propone di recuperare i ragazzi pi\u00f9 problematici. Consulente in questa iniziativa \u00e8 l'ex-poliziotto Bunny Colvin, ormai in pensione.\nHerc e Sydnor, rimasti nella Unit\u00e0 Anticrimine indagano su Marlo piazzando senza autorizzazione una telecamera di sorveglianza. Il trafficante la trova e la rimuove, e Herc per giustificare le informazioni ottenute dalla sorveglianza inventa un finto informatore.\nMcNulty invece sembra aver tratto vantaggio dall'impiego come poliziotto di pattuglia, infatti ha perso il vizio del bere ed \u00e8 felicemente fidanzato con l'agente della portuale Beatrice Russel (comparsa nella seconda stagione).\nCarcetti, dopo aver sfruttato a suo favore l'uccisione di un testimone sotto protezione, riesce a vincere le primarie promettendo un miglioramento della sicurezza della citt\u00e0.\nBubbles, nel frattempo viene pi\u00f9 volte aggredito e derubato delle magliette e dei suoi guadagni, e decide cos\u00ec di mettere fine alla storia tagliando della cocaina con del cianuro pensando di darla al suo persecutore. Sherrod, tornato a vivere con Bubbles, trova per\u00f2 la droga e l'assume, morendo. Questo evento sar\u00e0 uno shock per Bubbles che decide definitivamente di disintossicarsi.\nFreamon e Bunk Moreland scoprono decine di cadaveri nelle case abbandonate e ricevono dal neo sindaco tutto l'appoggio per assicurare alla giustizia i colpevoli. Nuovamente a capo della speciale unit\u00e0 \u00e8 Daniels, divenuto ormai colonnello e candidato forte di Carcetti alla sostituzione di Burrel come nuovo capo della polizia.\nIl progetto di Colvin viene chiuso per mancanza di fondi ma non prima di aver riscosso qualche successo, in particolare l'ex-poliziotto nota le capacit\u00e0 di Namond e capendo che il ragazzo non \u00e8 adatto ad una vita di strada ottiene l'adozione del ragazzo con il benestare del padre.\nRandy viene portato in un orfanotrofio, infatti Freamon e Bunk hanno trovato i corpi grazie ad una sua soffiata e gli uomini di Marlo si vendicano ferendo gravemente la madre adottiva. Michael, dopo aver stretto un accordo con il braccio destro di Partlow, entra a far parte dell'organizzazione in cambio dell'uccisione del patrigno. Dukie scappa di casa e va a vivere con Michael e il fratellino, inoltre il professor 'Prez' dopo le iniziali diffidenze riesce a conquistare il rispetto e l'attenzione degli alunni.\nOmar viene nuovamente ingannato da Proposition Joe che lo spinge a rapinare Marlo, costringendo cos\u00ec il giovane trafficante ad accettare un accordo con la 'cooperativa' di Joe.\nTra le tante vittime di 'Snoop' e Partlow c'\u00e8 anche Little Kevin, un uomo di Bodie Broadus che, dopo essere stato al servizio di Barksdale nelle prime tre stagioni, \u00e8 costretto ad accettare il comando di Marlo.\nMa dopo l'uccisione insensata dell'amico, Bodie decide di parlare con McNulty e consegnarli la banda di Stanfield. Prima di poterlo fare viene per\u00f2 ucciso da O-Dog, uno degli uomini di Marlo, con due colpi alla testa.\nLa commissione degli affari interni espelle Herc per aver preso senza autorizzazione una telecamera e aver falsificato i dati di un informatore.\nMcNulty, sentendosi responsabile, decide di tornare nella Major Crime Unit per incastrare Marlo.\nQuinta stagione.\nLa quinta stagione si apre presumibilmente ad un anno dalla fine della quarta.\nLe promesse del sindaco sul crimine si rivelano infondate, infatti Carcetti taglia pi\u00f9 fondi possibili alla polizia per destinarli alla scuola pubblica, che ha un bilancio in rosso di decine di milioni. Tra i tagli c'\u00e8 anche l'unit\u00e0 operativa, che non ha fatto progressi nell'indagine contro Marlo.\nMcNulty nel frattempo \u00e8 ritornato l'alcolista e donnaiolo di sempre e prende con molto dispiacere la chiusura delle indagini su Stanfield e architetta insieme a Lester Freamon un piano per ottenere nuovi fondi. I due infatti mascherano delle morti accidentali di barboni come una serie di omicidi collegati creando cos\u00ec il \"killer dei senzatetto\"; il sindaco decide di conceder loro uomini e fondi illimitati pur di catturare il killer, che pu\u00f2 essere un serio ostacolo alla sua candidatura come governatore dello stato del Maryland.\nLe intercettazioni e gli uomini concessi per rintracciare il fantomatico assassino sono impiegati per sorvegliare Marlo, che nel frattempo ha fatto fuori Proposition Joe e ha iniziato a trattare con i suoi fornitori, \"il greco\" e Spiros Vondopoulos \"Vondas\", che fanno cos\u00ec il loro ritorno dopo essere scomparsi nel finale della seconda stagione.\nLa quinta stagione segue anche le vicende del giornalismo a Baltimora: ci sono infatti nuovi personaggi nella redazione del \"Baltimore Sun\".\nScott Templeton \u00e8 un giornalista che pur di procurarsi qualcosa da scrivere inventa storie di sana pianta e il caporedattore del giornale, Gus, intuendo il problema lo tiene d'occhio, ma i direttori del giornale, vedendo in lui un'occasione per vincere il premio Pulitzer, lo tengono sotto la loro protezione. Il cronista si inventa infatti di essere stato contattato dal killer e McNulty lo asseconda credendo che un po' di pubblicit\u00e0 possa aiutarlo a ottenere ancora pi\u00f9 appoggio.\nNel frattempo Omar \u00e8 tornato in citt\u00e0 per vendicare la morte del vecchio amico Butchie, proprio come voleva Marlo che lo ha fatto uccidere apposta. Omar inizia a decimare la banda di Stanfield. Viene per\u00f2 alla fine ucciso da un bambino, un giovanissimo affiliato di Marlo, mentre stava comprando un pacchetto di sigarette in un bar.\nAlla fine la squadra operativa riesce a incastrare Marlo e i suoi uomini e a collegarli agli omicidi, nel frattempo per\u00f2 il detective Greggs, scoperto l'inganno, rivela tutto ai capi della polizia e quindi la voce giunge al sindaco.\nCarcetti non pu\u00f2 rendere pubblica la notizia perch\u00e9 gran parte della sua campagna elettorale a governatore \u00e8 stata fondata sulla lotta alla povert\u00e0 e alla situazione dei senzatetto e decide dunque di non agire; il procuratore Pearlman \u00e8 costretta a rilasciare Marlo perch\u00e9 non pu\u00f2 esibire le prove in tribunale, in quanto ottenute con intercettazioni illecite, a patto che Stanfield esca di scena.\nFreemon e McNulty sono costretti a dimettersi, dunque Jimmy riesce cos\u00ec anche a dare un taglio netto ai suoi vizi e a recuperare il rapporto con Beatrice.\nIl finale mostra il futuro dei personaggi principali della serie.\nDaniels dopo essere stato nominato capo della polizia non vuole sottomettersi ai ricatti dell'amministrazione cittadina e ritoccare le statistiche del crimine. \u00c8 costretto a dimettersi e diventa avvocato, mentre la sua compagna, il procuratore Pearlman, diventa giudice.\nMichael Lee, dopo aver ucciso \"Snoop\", che lo voleva far fuori credendolo la spia che aveva fatto catturare Marlo, abbandona il fratellino Bug da una zia e segue le orme di Omar rubando soldi e droga agli spacciatori.\nDuckie, abbandonato dall'amico Michael, trova rifugio tra i tossicodipendenti e inizia a drogarsi; Pryzbylewski \u00e8 diventato un professore autorevole e rispettato; Namond frequenta ora una scuola pi\u00f9 seria rispetto alla precedente e prende parte a un dibattito sulla povert\u00e0 nel mondo, dando soddisfazione a Colvin e dimostrando che le sue speranze su di lui erano fondate. Bubbles pu\u00f2 finalmente uscire dalla cantina e pranzare con sua sorella e sua nipote; Scott Templeton riceve un Pulitzer e Gus viene degradato dai suoi capi; Carcetti diventa governatore e nomina Rawls sovrintendente della polizia nazionale; Carver \u00e8 nominato Tenente e Herc si guadagna la fiducia dell'avvocato Maurice Levy (legale di Barksdale e di Marlo) come investigatore privato.\nTutto questo viene mostrato mentre McNulty ammira la citt\u00e0 da lontano fermo su un'autostrada assieme a Larry, il senzatetto che aveva allontanato da Baltimora per inscenare un rapimento.\nNel finale di stagione viene ulteriormente mostrata la natura circolare degli eventi e dei personaggi. Carver, nominato tenente, ricorda chiaramente Cedric Daniels, Duquuan intraprende uno stile di vita simile a quello di Bubbles delle prime stagioni, Sydnor, a colloquio con il giudice Phelan, rimanda alle vicende di McNulty della prima stagione ed infine Michael assume le vesti di nuovo Omar.\nStruttura degli episodi.\nOgni episodio di The Wire inizia con un teaser che non rispetta un codice estetico o narrativo fisso. Spesso non viene introdotto il tema, n\u00e9 viene presentato un problema che si ripresenter\u00e0 pi\u00f9 tardi. Il fine \u00e8 pi\u00f9 che altro quello di calare il pubblico nell'atmosfera sporca e caotica della serie, prepararlo al tono del racconto che lo intratterr\u00e0 per il resto dell'episodio. A fine teaser vediamo la sigla e, in coda sul nero, una frase: \"E tutti i pezzi contano\" \"Droga sul fottuto tavolo\" \"Questo \u00e8 il mio mondo. \u00c8 tutto qui\". La frase introduce direttamente al conflitto di puntata, e sar\u00e0 pronunciata da uno dei personaggi nel corso dell'episodio. Di solito, una volta contestualizzata, quella frase acquisir\u00e0 un significato particolare per la storia. Ogni puntata di The Wire (tratto comune alle prime due stagioni), presenta due conflitti principali: un problema che viene dal basso e che rende difficile seguire i trafficanti di droga, e un problema dall'alto, dalle alte sfere. Politici, elezioni, poliziotti in carriera, fughe di informazioni ai giornali. L'episodio \u00e8 scandito da queste due situazioni da risolvere mentre le piccole orizzontali proseguono: la vita familiare di McNulty, l'aspirazione di Daniel di divenire avvocato, la relazione di coppia di Greggs, i dubbi di D'Angelo. Queste orizzontali sono per lo pi\u00f9 pretesti per far uscire il personaggio, per rendere visibile al pubblico i tratti pi\u00f9 intimi e umani dei poliziotti e dei trafficanti.\nHome video.\nNegli Stati Uniti e nel Regno Unito, sono usciti i DVD di tutte e cinque le stagioni."}
{"id": "1426211", "revid": "339392", "url": "https://it.wikipedia.org/wiki?curid=1426211", "title": "Il processo di Giovanna d'Arco", "text": ""}
{"id": "1426213", "revid": "1543377", "url": "https://it.wikipedia.org/wiki?curid=1426213", "title": "AMC Networks International Zone", "text": "AMC Networks International \u2013 Zone (EMEA) (precedentemente conosciuto come Chello Zone, Zone Vision e Zone Media) \u00e8 un gruppo televisivo britannico specializzato nell'ideazione, produzione e realizzazione di canali televisivi tematici, fondato nel 1991 da Chris Wronski e di propriet\u00e0 di AMC Networks International.\nStoria.\nLa societ\u00e0 \u00e8 stata fondata per distribuire programmi televisivi nell'Europa orientale, ma ora \u00e8 presente in 138 paesi. Opera canali sotto 7 marchi, anche se con alcune limitazioni a determinati paesi e fornisce 22 tracce audio.\nNel 2006 l'azienda ha cambiato il nome da \"Zone Vision Network\" a Zonemedia.\nNell'ottobre 2007 l'azienda ha cambiato di nuovo il nome, da \"Zonemedia\" a Chello Zone.\nIl 28 ottobre 2013, AMC Networks ha annunciato di voler acquisire Chellomedia (eccetto la sua divisione del Benelux) da Liberty Global per circa 1,04 miliardi di dollari. L'acquisizione \u00e8 stata completata l'11 febbraio 2014.\nL'8 luglio 2014, AMC Networks rinomina Chello Zone in AMC Networks International \u2013 Zone (EMEA)."}
{"id": "1426227", "revid": "1305772", "url": "https://it.wikipedia.org/wiki?curid=1426227", "title": "Conflitto a bassa intensit\u00e0", "text": "Per conflitto a bassa intensit\u00e0 (conosciuto anche con l'acronimo in lingua inglese LIC, ovvero low intensity conflict) s'intende l'uso di forza militare applicata selettivamente e in modo limitato.\nLa prima definizione in tal senso sembrerebbe attribuibile al generale sir Frank Kitson, e risalirebbe al 1971.\nCaratteri generali.\nCon questa espressione si indica il dispiegamento e l'uso di truppe e/o risorse in situazioni diverse dalla guerra. \nQuesta locuzione pu\u00f2 essere impiegata per descrivere conflitti in cui almeno una delle parti in lotta si attiene a siffatti parametri, tuttavia secondo talune opinioni, come quella di Noam Chomsky il ricorso a tali pratiche sarebbe assimilabile a terrorismo.\nUtilizzo.\nL'uso limitato di forze militari ha la sua ragione nell'imporre l'osservanza di determinazioni o obiettivi del corpo politico che dispone delle forze armate.\nGeneralmente si tratta di operazioni contro \"non-stati\" (entit\u00e0 diverse dallo stato, o non riconosciute come tali), e sono classificate come controinsurrezionali, antisovversive, e di \"peacekeeping\".\nDottrina militare.\nUS Army Field Manual.\nNello \"US Army Field Manual\", documento ufficiale statunitense, \u00e8 contenuta la seguente definizione:\nGli elementi.\nArmi.\nCome si pu\u00f2 immaginare dal nome, nel LIC, rispetto alla guerra convenzionale, le forze armate impiegate operano con un ritmo grandemente ridotto, organici inferiori, un ridotto \"ventaglio\" di equipaggiamenti tattici e finalit\u00e0 pi\u00f9 modeste. \nPer esempio, il ricorso alla guerra aerea, fondamentale nella guerra moderna, \u00e8 spesso relegato a funzioni \"ancillari\" di trasporto e sorveglianza. L'artiglieria non viene generalmente adoperata se il LIC si dispiega in aree popolate. Il ruolo delle forze armate \u00e8 in funzione dello stadio raggiunto dall'insurrezione, a seconda che sia gi\u00e0 sfociata in aperto conflitto armato, o sia ancora fermo ad un'iniziale fase di propaganda e protesta.\n\"Intelligence\".\nLa raccolta di informazioni \u00e8 essenziale per un'efficace conduzione.\nLa raccolta di informazioni elettronica, ELINT e SIGINT, si dimostra largamente infruttuosa contro avversari \"a bassa intensit\u00e0\". Il LIC, al contrario, generalmente richiede soprattutto metodi di HUMINT, in cui l'intervento umano (spionaggio tradizionale) postula un elevato dispendio di risorse operative.\nStadi.\nNelle prime fasi dell'insurrezione, buona parte dell'azione militare \u00e8 \"morbida\" \u2014 lavorando in sinergia con le autorit\u00e0 civili nelle operazioni psicologiche, propaganda, contro-organizzazione, cosiddetto \"cuori e menti\". Se il conflitto procede, eventualmente arrivando allo scontro armato, il ruolo si aggiorna comprendendo identificazione e rimozione dei gruppi armati \u2014 ma ancora, a basso livello: comunit\u00e0 piuttosto che intere citt\u00e0. In tutta l'estensione fenomenologica del LIC si riscontra una necessit\u00e0 generale che le forze armate agiscano in modo a loro non congeniale, a cui non sono ben addestrate \u2014 poich\u00e9 lavoro di polizia, omicidi mirati, arresti, interrogatori e violazioni dei diritti umani non sono oggetto di particolare addestramento delle forze armate ordinarie e perci\u00f2 spesso si accompagnano a torture violente, errori ed uccisioni non necessarie."}
{"id": "1426236", "revid": "125666399", "url": "https://it.wikipedia.org/wiki?curid=1426236", "title": "Toni Santagata", "text": "Biografia.\nAntonio Morese si iscrive alla Facolt\u00e0 di Giurisprudenza a Napoli: qui fonda il suo primo gruppo. Trasferitosi a Roma, nel 1959 \u00e8 gi\u00e0 uno dei protagonisti dell'Embassy, uno dei simboli della dolce vita romana. Canta le sue canzoni in Italiano, da lui scritte, ma anche quelle in lingua dialettale, tra cui \"Quant'\u00e8 bello lu primm'ammore\", \"La zita\", \"Li strascenete\" e tante altre, ritenute per\u00f2 poco commerciali dai discografici. Nel frattempo \u00e8 uno dei fondatori storici del Folkstudio nei primissimi anni sessanta. Poi la Sunset Record, gli pubblica il primo disco.\nNel 1964 viene pubblicato \"Quant'\u00e8 bello lu primm'ammore\" come retro del singolo \"Miezz'a la piazza\", canzoni di Tony Santagata versi e musica, non depositate, all'epoca, \"volutamente\" alla SIAE, ma pubblicate come D.R. (Diritti Riservati). Il disco viene subito censurato dalla Rai. Promotore del cabaret italiano, dopo essere stato il primo a usare il dialetto pugliese con il suo originale cabaret, da lui ideato, nel 1967 partecipa al Cantaeuropa, invitato da Ezio Radaelli. Invitato al festival la Barca d'oro a Napoli e vince con una canzone contro la guerra. Chiamato a rappresentare il mondo del cabaret, per commemorare Tot\u00f2 al teatro Politeama di Napoli, unico artista non napoletano, scrive e canta \"Carissimo Tot\u00f2\".\nNel 1968 \u00e8 l'unico ospite canoro al Festival del Cinema di Taormina, dove gli vengono dedicati ben 16 minuti. Nel 1970, dopo 220 repliche come protagonista al Derby Club di Milano, dove vince il \"Bullone d'oro\" quale miglior cabarettista. Viene invitato da Marcello Marchesi a partecipare a \"Ti piace la mia faccia?\" (4 puntate su Rai 1 in prima serata). Sempre nel 1970 \u00e8 l'autore della sigla della trasmissione \"A come agricoltura\"; in quell'anno si sposa con Giovanna Isola, da cui avr\u00e0 il figlio Francesco Saverio.\nNel 1971 la Rai lo invita a partecipare al programma \"Speciale 3 milioni\", dove \u00e8 presente per 4 puntate su 5, come cantautore italiano e dove presenta: \"Il gallo contestatore\", \"La pagnotta\", \"Un esercito di viole\", \"Il seminatore\", tutte di sua composizione. Intanto sono migliaia gli spettacoli come protagonista nei maggiori teatri e cabaret italiani. Lavora principalmente al centro-nord, cambia casa discografica, dalla RCA alla Fonit.\nNel 1972 Radaelli lo scrittura per il Cantaeuropa di quell'anno, vedette assoluta nell'ultima tappa al teatro Bobino di Parigi. Nel 1973, su pressione del grande regista televisivo Anton Giulio Majano, il patron Ezio Radaelli scrittura ancora Tony Santagata per il CantagiroSpettacolo, quale super ospite fuori gara, dove si esibisce dal vivo con chitarra e il maestro Vince Tempera al piano e tastiera. I 7 minuti concessi nella prima tappa allo Stadio di Palermo, diventano, tappa dopo tappa, risalendo verso il nord, 20' nell'ultima tappa a Jesolo (con ripresa Rai)!! Il \"Premio Regia Televisiva\", il Festivalbar lo vedono protagonista di Recital di 45 minuti, dal vivo, vedette assoluta fuori gara.\nNel 1973 viene invitato a \"Canzonissima\" come cantautore in italiano. Arriva in finale e presenta, come canzone nuova, un brano che \u00e8 attuale ancora adesso: \"Austerity\", oggi nel film dedicata a \"Pertini il combattente\". Aveva superato i due turni precedenti con altri due brani di sua composizione: \"Il pendolare\" e \"Vieni cara, siediti vicino\". Quest'ultima, di carattere ambientalistico, era la sigla della trasmissione \"A come agricoltura\". Nel 1974 Vittorio Salvetti lo scrittura quale cantautore/cabarettista nello Spettacolo a tappe \"Invito al sud\", dove si esibisce in un suo originale recital.\nNel 1974-75 partecipa ancora a Canzonissima e ottiene la vittoria, nella inedita sezione Folk, con \"Lu maritiello\" \u2013 la canzone venne tradotta in 4 lingue, riscuotendo successo anche in paesi come Bulgaria e Romania \u2013 da lui scritta, dopo aver vinto le due eliminatorie precedenti con i suoi grandi successi \"Quant'\u00e8 bello lu primm'ammore\" e \"La zita\". Ha inoltre partecipato al Festival di Sanremo 1973 con \"Via Garibaldi\" (premio per il miglior testo), a Un disco per l'estate 1975 con \"Dolce amore\" . La Rai gli affida il ruolo di Comandante nella trasmissione per ragazzi \"Il dirigibile\", autore delle sigle e di altri 40 canzoni cantate puntata dopo puntata. Dopo due edizioni, Toni Santagata lascia il programma per le grandi tourn\u00e9e mondiali, ma Radio Rai gli affida \"Cabaret ovunque\", di cui \u00e8 autore e conduttore. Grazie al suo successo, la Rai promuove la trasmissione all'orario della domenica. A mezzogiorno. Cambia titolo, raddoppia il tempo e diventa \"Cabaret di mezzogiorno\". Nel 1976 Santagata tiene al Madison Square Garden di New York, due concerti memorabili, che gli aprono le porte dei teatri pi\u00f9 importanti di Stati Uniti e Canada.\nConduce e scrive per Radio Rai le trasmissioni \"Miramare\", \"Radio taxi\", \"Di riffa o di Raffa\", \"Radio Punk\", di cui \u00e8 anche autore delle sigle. Nel 1978 partecipa di nuovo al Cantagiro in qualit\u00e0 di cantautore/cabarettista e conduttore\n, fuori gara, e con un recital tutto suo. Nello stesso anno incide la sigla di \"Golflash - Domenica Sprint\", \"Squadra grande squadra mia\", che diventa l'inno dell'Italia campione del mondo 1982. Conduce la Trasmissione per Rai 1 \"Il carnevale di Viareggio\", avendo come partner Elisabetta Gardini.\nContinuano i suoi concerti in Italia e all'estero, tra cui Canada, Argentina e Russia. Tourn\u00e9e in Costa d'Avorio e prima esibizione in quel paese con il concerto per il Presidente della Repubblica. La Rai lo scrittura per un Concerto dal vivo ai Giardini Naxos. Viene invitato al festival di Berlino.\nNell'ottobre 1992 viene scritturato per un concerto in piazza S. Giovanni a Roma, ripreso da Rai 1, cui partecipano 500.000 persone. La piazza era talmente gremita da dover installare due mega schermi anche sulla piazza adiacente. Nello stesso anno conduce per Rai 1 il programma \"Ciao Italia\" assieme a Sydney Rome. Nel 1994 prende parte al Festival di Sanremo come membro della Squadra Italia con \"Una vecchia canzone italiana\".\nNel corso della sua carriera ha scritto 6 opere musicali moderne. La pi\u00f9 nota \u00e8 \"Padre Pio Santo della speranza\" (2002), eseguita in Vaticano presso l'Aula Paolo VI la sera della canonizzazione del Santo: rappresentazione sacra, composta da Toni, orchestra e coro dell'Accademia di Santa Cecilia, diretta dal maestro Lionello Cammarota, con la partecipazione del soprano Cecilia Gasdia, Mireille Mathieu, Remo Girone. La canzone finale, \"Padre Pio ho bisogno di te\", \u00e8 diventata la preghiera ufficiale dei fedeli del santo. \u00c8 stato inoltre tra i fondatori della Nazionale Attori, della quale \u00e8 stato a lungo capocannoniere.\nRicoverato da giorni, muore improvvisamente il 5 dicembre 2021 all'et\u00e0 di 85 anni. A darne l'annuncio \u00e8 stata la moglie Giovanna Isola, con la quale aveva festeggiato da poco i 50 anni di matrimonio. L'ultima apparizione televisiva risale all'11 novembre nel programma di Rai 1 \"Oggi \u00e8 un altro giorno\", condotto da Serena Bortone, quando insieme a Rosanna Fratello omaggi\u00f2 l'ospite dell'intervista Nicola Di Bari. Il 12 ottobre precedente era stato protagonista di un'intervista insieme alla moglie Giovanna nel medesimo programma. \nAveva avuto un figlio, Francesco Saverio, morto improvvisamente nel 2020 a 50 anni."}
{"id": "1426238", "revid": "56620", "url": "https://it.wikipedia.org/wiki?curid=1426238", "title": "Jose A. Coderch", "text": ""}
{"id": "1426239", "revid": "110157", "url": "https://it.wikipedia.org/wiki?curid=1426239", "title": "Prejmer", "text": "Prejmer (in ungherese \"Pr\u00e1zsm\u00e1r\", in tedesco \"Tartlau\") \u00e8 un comune della Romania di 8.876 abitanti, ubicato nel distretto di Bra\u0219ov, nella regione storica della Transilvania.\nIl comune \u00e8 formato dall'unione di 3 villaggi: Lunca C\u00e2lnicului, Prejmer, Stupinii Prejmerului.\nStoria.\nI Cavalieri Teutonici costruirono la fortezza di Tartlau nel 1212-1213 nell'ambito della loro colonizzazione della regione, mentre la citt\u00e0 di Prejmer inizi\u00f2 a svilupparsi accanto al castello attorno al 1225 e costitu\u00ec l'insediamento pi\u00f9 orientale dei Sassoni di Transilvania.\nPrejmer sub\u00ec nel Medioevo numerosi assalti da parte di Mongoli, Tartari, Ottomani ed altri, ma venne conquistata una sola volta da Gabriel B\u00e1thory nel 1611.\nLa chiesa fortificata.\nPrejmer \u00e8 nota per la sua chiesa fortificata, una delle meglio conservate dell'Europa orientale. Tra il 1962 ed il 1970 il Governo romeno ne affid\u00f2 il restauro all'architetto Mariana Angelescu e all'ingegner Alexandru Dobriceanu. La chiesa \u00e8 costruita in stile tardo gotico e nel XV secolo era circondata da mura alte 12 m. che formavano un quadrilatero con agli angoli quattro torri a forma di ferro di cavallo, di cui due sono andate perdute.\nL'entrata, una galleria a volta, \u00e8 protetta da un barbacane; la chiesa porta nella parte inferiore una cantina a quattro livelli che era destinata a granaio e ad ospitare gli abitanti del villaggio in caso di pericolo."}
{"id": "1426244", "revid": "436472", "url": "https://it.wikipedia.org/wiki?curid=1426244", "title": "Szabolcs Huszti", "text": "Caratteristiche tecniche.\nAla sinistra, \u00e8 molto abile sui calci piazzati, in particolare nel calciare le punizioni.\nCarriera.\nClub.\nNato a Miskolc, trascorre la sua infanzia a G\u00f3g\u00e1nfa piccolo paese della Provincia di Veszpr\u00e9m muovendo i primi passi nel mondo del calcio con la squadra locale del TIAC Honv\u00e9d Tapolca. Nel 1997 all'et\u00e0 di quattordini anni sostenne un provino con il \nFerencv\u00e1ros che vedendo le ottime doti lo ingaggi\u00f2. Fino all'et\u00e0 di diciotto anni continu\u00f2 a vivere nel suo paese, venendo a Budapest solo per gli allenamenti e le partite. Con la squadra bianco verde fa tutta la trafila nelle giovanili, fino a debuttare in campionato con la prima squadra, nell'occasione il 28 settembre 2003 contro il Pecs entrando a partita in corso al 68' minuto. Nella stagione a febbraio venne prestato al Sopron per consentirgli di ottenere un maggiore minutaggio, con cui chiuse l'esperienza con 6 reti in ben 14 presenze aiutando il club a conquistare un sorprendente 5\u00ba posto finale (risultato pi\u00f9 alto ottenuto nella storia della squadra) qualificandosi di diritto alla successiva Coppa Intertoto facendo cos\u00ec esordire per la prima volta la squadra in una competizione europea. Ritornato al Ferencv\u00e1ros gioc\u00f2 la sua prima stagione interamente da titolare con 23 presenze e 3 reti. Nel 2005 dopo diversi interessi del West Bromwich Albion e dei Rangers, si \u00e8 trasferito al Metz, in Francia restando una sola stagione e segnando l'unica rete contro il Paris Saint-Germain aiutando a vincere la partita alla sua squadra. Nel 2006 si \u00e8 trasferito in Germania, all'Hannover. Nel corso delle due stagioni e mezzo giocate con il club tedesco diviene uno dei punti fermi del centrocampo, indossando molte volte la fascia da capitano e diventando un idolo della tifoseria.\nNel febbraio 2009 si trasferisce allo Zenit San Pietroburgo facendo crescere notevolmente la sua fama e diventando il primo calciatore ungherese a militare nel campionato russo. Con la squadra di San Pietroburgo vince la Coppa di Russia 2009-2010 nella sua prima stagione, successivamente si laurea anche campione di Russia vincendo anche una Supercoppa fornendo ottime prestazioni.\nIl 23 luglio 2012 viene ufficializzato il suo ritorno all'Hannover. Nelle successive due stagioni giocate entrambe ad alti livelli ha anche modo di esordire con la squadra tedesca in una competizione europea, nel giugno 2014 dopo 154 presenze e 43 reti complessivamente, all'et\u00e0 di trentuno anni accetta la proposta dello Changchun Yatai, club della massima serie cinese. Nel gennaio 2016 dopo due stagioni lascia la squadra cinese per ritornare in Germania, nella fattispecie con l'Eintracht Francoforte. Esordisce il 24 gennaio nella sfida interna vinta per 3-2 ai danni del Wolfsburg. Segna la sua prima rete due giornate dopo nella sconfitta contro lo Stoccarda. Al termine del campionato riesce a salvare la squadra ai play-out ai danni del Norimberga. L'annata 2016-17 inizia con il club tedesco, ma il 6 febbraio 2017 si trasferisce nuovamente in Cina ritornando con lo Changchun Yatai. Il 5 febbraio 2018 a distanza di tredici anni dall'ultima volta torna in patria firmando un contratto triennale con il Videoton.\nNazionale.\nEsordisce con la nazionale Ungherese nel 2004 sotto la guida del commissario tecnico Lothar Matth\u00e4us, disputando un'amichevole contro il Giappone segnando all'esordio e consegnando la vittoria all'Ungheria per 3-2. Da l\u00ec in poi diverr\u00e0 uno dei titolari inamovibili della nazionale magiara, restando ininterrottamente titolare fino al 2010 con 51 presenze e 7 reti. In mezzo vi \u00e8 stata anche una breve parentesi nel 2005 con l'Under-21 nella quale ha giocato 2 partite entrambe contro l'Italia valevole per la qualificazione all'europeo di categoria, riuscendo a segnare anche un gol.\nStatistiche.\nPresenze e reti nei club.\n\"Statistiche aggiornate al 22 aprile 2016.\""}
{"id": "1426248", "revid": "1543377", "url": "https://it.wikipedia.org/wiki?curid=1426248", "title": "Chiesa di Santa Maria del Popolo (Bomba)", "text": "La chiesa parrocchiale di Santa Maria del Popolo si trova a Bomba, in provincia di Chieti.\nStoria.\nIl primo edificio, eretto su una rupe in posizione dominante nella Valle del Sangro, risale al 1100 circa. Del precedente luogo di culto non restano tracce, poich\u00e9 su commissione di don Bertrando Spaventa (parroco di Bomba dal 1741 al 1761, zio dei celebri Silvio e Bertrando Spaventa), fu completamente ricostruita intorno alla met\u00e0 del XVIII secolo. Il portale laterale risale infatti al 1742, come testimoniato da un'iscrizione. Per ampliare la chiesa venne inoltre incassata nei muri la torre campanaria, sopraelevandola poi di un piano. La lapide del religioso, posta sulla controfacciata accanto all'ingresso principale, attesta che i lavori di rifacimento terminarono nel 1757.\nDescrizione.\nStruttura.\nLa facciata, \u00e8 rivolta verso Ovest, con il suo stile barocco si armonizza con il campanile. L'interno presenta una pianta a croce greca con abside allungata.\nL'interno.\nIl coro in legno di noce, ubicato nell'abside, i confessionali e il pulpito sono opera di Domenico De Simone di Agnone. Il primo, ornato da alto e bassorilievi, presenta tre riquadri che rappresentano il Re Davide che fa atto di pentimento (a sinistra), la cacciata di Adamo ed Eva dal Paradiso terrestre (al centro) e il profeta Natan che rimprovera Davide per avere commesso adulterio (a destra). Nell'angolo superiore sinistro del riquadro di destra vi \u00e8 una Madonna dai lineamenti simili a quella della pala che sovrasta l'altare. In basso \u00e8 recata la scritta: \"Dom. Ant. D\u00b4Intino/Hanc parochialem ecles. Reggente /DominIcus De Simone Anglonensis/Fecit A.D. MDCCCVI.\"\nSulle fiancate laterali vi sono diverse cappelle, tutte risalenti all'XVIII secolo. Le pitture che sovrastano gli altari delle stesse sono quasi tutti attribuiti a Ludovico De Majo. Sul lato destro vi sono le cappelle del Purgatorio, della Madonna del Rosario e, dopo il battistero, quella di Sant'Antonio. Sul lato sinistro quelle di San Giuseppe, di San Donato (patrono di Bomba), e di San Domenico, attribuita al caposcuola napoletano cavalier Giacomo Farelli. Nella cappella di San Donato sono presenti inoltre numerose reliquie.\nLa chiesa \u00e8 inoltre dotata di numerose statue in legno e in terracotta, prevalentemente risalenti al XVIII secolo. Tra le eccezioni ne compare una del XV secolo, raffigurante San Sebastiano, probabilmente di scuola toscana.\nGli stucchi raffigurano scene dell'Antico e del Nuovo Testamento, quali San Michele e Lucifero, la cacciata dei mercanti dal Tempio, la Maddalena che lava i piedi a Ges\u00f9, il figliuol prodigo, il Battesimo di Cristo, la regina Ester che implora la salvezza per il suo popolo, la Samaritana, Zaccheo, l'adultera. I capitelli e le colonne sono arricchiti da decorazioni in oro. Nella cupola sono presenti i simboli dei quattro evangelisti con le virt\u00f9 cardinali."}
{"id": "1426254", "revid": "1977001", "url": "https://it.wikipedia.org/wiki?curid=1426254", "title": "Embraer E-Jets", "text": "Gli Embraer E-Jets sono una famiglia di aerei regionali bimotore a reazione, con fusoliera stretta, per voli a corto e medio raggio, prodotti in Brasile da Embraer. Annunciati all'Air Show di Parigi nel 1999, ed entrati in produzione nel 2002.\nStoria del progetto.\nLa famiglia degli Embraer E-Jets \u00e8 composta da due principali serie di aeromobili commerciali, i pi\u00f9 piccoli E-170 ed E-175, che costituiscono il modello base, gli E-190 e E-195 che ne sono la versione allungata, con motori diversi, ali pi\u00f9 grandi e diversa struttura dei carrelli d'atterraggio, infine una variante business jet chiamata Lineage 1000 basata sugli E-190.\nI modelli 170 e 175 hanno il 95% delle parti in comune, cos\u00ec come i modelli 190 e 195, invece le due serie hanno quasi l'89% di parti comuni, tra cui identica fusoliera e avionica, con la suite EFIS (Electronic Flight Instrument System) Primus Epic di Honeywell.\nLa serie di aeromobili E-190/195 ha capacit\u00e0 simili alle versioni iniziali del DC-9 e del Boeing 737, che sono sempre stati considerati gli aerei di riferimento. Embraer ha sviluppato per i suoi aerei passeggeri un innovativo disegno a doppia bolla che consente di avere molto spazio nella fusoliera degli E-jets che ospitano file da quattro posti a sedere (2 + 2).\nImpiego operativo.\nAnche se comunemente denominati con il semplice prefisso \"E\", gli aerei sono tecnicamente ancora degli \"ERJ\" (Embraer Regional Jet), ma Embraer tolse il prefisso ERJ nella sua pubblicit\u00e0 sin dall'inizio della produzione.\nI clienti di lancio dei velivoli sono stati la francese R\u00e9gional con dieci ordini e cinque opzioni per gli E-170, e la svizzera Crossair con un ordine per 30 E-170 e 30 E-190. Il maggior ordine di E-Jets \u00e8 stato fatto dalla statunitense JetBlue Airways con 100 E-190 ordinati e ulteriori 100 opzionati. La compagnia aerea low cost Flybe ha effettuato il lancio degli E-195 con 14 apparecchi ordinati e 12 in opzione.\nJetBlue ha stabilito il record per il volo pi\u00f9 lungo del modello 190 il 6 novembre 2008, quando l'aereo registrato N239JB, utilizzato nella campagna per le elezioni presidenziali statunitensi del 2008 da John McCain e Sarah Palin, ha compiuto, non-stop, partendo da Anchorage, Alaska (ANC) con arrivo a Buffalo, New York (BUF), un totale di miglia nautiche.\nUtilizzatori.\nAl giugno 2021, dei esemplari consegnati (di entrambe le serie prodotte - E1 ed E2), sono operativi.\nCivili.\nGli utilizzatori principali sono: \nMilitari.\nGli utilizzatori sono:\nVoci correlate.\nAerei comparabili per ruolo, configurazione ed epoca\nAltro\nPrincipali incidenti\nSviluppo correlato"}
{"id": "1426256", "revid": "287204", "url": "https://it.wikipedia.org/wiki?curid=1426256", "title": "I nove sconosciuti", "text": " \nI nove sconosciuti o I nove ignoti, titolo originale The Nine Unknown, \u00e8 un romanzo fantastico avventuroso del 1923 dello scrittore Talbot Mundy inedito in italiano. I \"nove sconosciuti\" del titolo sono una immaginaria societ\u00e0 segreta.\nIl libro.\nLa finzione letteraria \u00e8 stata ripresa in opere moderne di argomento occultista, pseudoscientifico o esplicitamente fantastico, che talvolta aggiungono dettagli alla storia. Louis Pauwels e Jacques Bergier nel loro libro \"Il mattino dei maghi\", attribuiscono la menzione dei Nove sconosciuti a Louis Jacolliot (1837-1890), un giudice francese che lavorava in India e Tahiti negli anni 1860; Pauwels e Bergier scrivono che tale leggendaria societ\u00e0 segreta sarebbe antica di due millenni e sarebbe stata istituita dall'imperatore indiano Ashoka, verso il 270 a.C.; occasionalmente si rivelerebbe a \"saggi\" esterni come papa Silvestro II, che sostengono avrebbe affermato di aver ricevuto dal gruppo, tra le altre cose, poteri soprannaturali e una testa di automa parlante.\nDimenticando l'origine letteraria del soggetto, vari teorici del complotto considerano i \"Nove sconosciuti\" la pi\u00f9 antica e potente societ\u00e0 segreta del mondo; questa immagine \u00e8 prevalentemente, ma non interamente, benigna. Sostenitori della teosofia credono a loro volta che i Nove siano una organizzazione reale che lavora per il bene del mondo.\nI Nove Libri.\nNella finzione letteraria si suppone che ognuno dei Nove sia responsabile della custodia e della valorizzazione di un singolo libro. Ognuno di questi libri copre uno specifico argomento di una conoscenza potenzialmente pericolosa:\nInfluenza culturale.\nLa societ\u00e0 \u00e8 menzionata varie volte nella \"Trilogia degli Illuminati\" di Robert Anton Wilson e Robert Shea, una serie di romanzi di riferimento per il movimento discordiano. Viene citata anche nel romanzo di fantascienza del 1974 dei fratelli Strugackij dal titolo \u0417\u0430 \u043c\u0438\u043b\u043b\u0438\u0430\u0440\u0434 \u043b\u0435\u0442 \u0434\u043e \u043a\u043e\u043d\u0446\u0430 \u0441\u0432\u0435\u0442\u0430, \"Za milliard let do konca sveta\" (letteralmente \"Un miliardo di anni prima della fine del mondo\"), come una forza occulta che sta dietro a misteriosi interventi su lavori scientifici.\nSceneggiatori e produttori televisivi del serial \"Heroes\" menzionano i Nove come una fonte di ispirazione."}
{"id": "1426257", "revid": "28057", "url": "https://it.wikipedia.org/wiki?curid=1426257", "title": "Patacca maltese", "text": "La patacca o pataca di Malta \u00e8 stata una moneta di rame di grande modulo coniata durante il XVI ed il XVII secolo.\nDescrizione.\nEra una moneta fiduciaria. \nFu coniata per la prima volta sotto il gran maestro Jean de la Valette subito dopo l'assedio di Malta del 1565.\nLe ultime monetazioni sono quelle del gran maestro Jean de Lascaris. \nLa legenda recita \"Non moneta ma fede\"."}
{"id": "1426260", "revid": "1828307", "url": "https://it.wikipedia.org/wiki?curid=1426260", "title": "Pizzicant\u00f2", "text": "Il pizzicant\u00f2 \u00e8 un'usanza folkloristica prevalentemente diffusa nell'Italia meridionale nella quale alcune persone si dispongono in modo tale da formare una torre umana.\nRiflessione antropologica.\nIl pizzicant\u00f2 \u00e8 una creazione culturale materializzatrice del dominio della verticalit\u00e0 e del sogno di superamento dei limiti delle antiche popolazioni dell'Italia del Sud.\nRobusti giovani si tengono stretti con le braccia disponendosi in cerchio. Su di loro si arrampicano altri giovani fino a formare una \"Torre\" la cui altezza varia da luogo a luogo. Non appena raggiungono l'equilibrio, l'uno sulle spalle dell'altro, la \"Torre\" inizia a ruotare su se stessa al ritmo di strofe che alludono al pericolo, sempre imminente, di un capovolgimento sociale: nel continuo ruotare coloro che sono di sopra devono reggersi stretti per non cadere, cos\u00ec come chi \u00e8 di sotto deve reggere con forza chi \u00e8 sovrastante.\nDiffusione e denominazione.\nIn Italia la costruzione di questa tradizione popolare presenta una geografia alquanto diffusa: il canto ed il gioco sono conosciuti a Palermo con la denominazione di \"Vara di San Caloriu\", a Mazara del Vallo come \"Animaliu\", a Napoli come \"Pizzicand\u00f2\" o \"Le Piramidi\".\nIn Basilicata le \"Torri\" erano costruite in ben 4 paesi: durante la Tredicina di Sant'Antonio a Melfi dove prendevano il nome di \"Scaricavascio\", ad Irsina dove si chiamano \"Pzzc'Ant\u00f2\" e vengono costruite ancora oggi in onore della Madonna della Piet\u00e0, e la tradizione del pizzicant\u00f2 \u00e8 stata rinnovata grazie al \"Festival internazionale delle torri umane\" che si svolge nel comune lucano dal 2009, a Ferrandina si allestivano in passato ancora in onore di Sant'Antonio, ed infine a Brindisi Montagna \"Mariand\u00f2 e pizzicand\u00f2\" era un antico canto-gioco che si realizzava nella piazza principale fino ai primi del novecento nel giorno dell'Annunciazione (25 marzo). La presenza delle Torri di uomini si riscontra anche a Castellino del Biferno (\"Pizzichend\u00f2\"), nel Molise , sempre in occasione delle festivit\u00e0 di Sant'Antonio. In Puglia, a Sannicandro di Bari per la vigilia della Madonna del Carmine (15 luglio), si tiene il \"Pizz'che'll\u00f2\" detto anche Abitino dei 4 Cantoni durante il quale i 4 cantoni del paese (ognuno con la propria piramide su tre livelli) si sfidano su un percorso rettilineo. In provincia di Foggia ad Apricena la torre umana veniva chiamata Giroll\u00e8 e la danza veniva eseguita davanti ad altarini \"i tuselli\" la notte del 15 agosto a devozione della Madonna dell'Assunta per l'abbondanza del raccolto. \nIl Pizzicant\u00f2 in Calabria.\nIn Calabria il Pizzicant\u00f2 si cantava a Scalea durante il Carnevale, e si rifaceva alla tradizione dei Saturnali, ovvero gli unici giorni in cui nell'antica Roma l'ordine sociale era sovvertito e si poteva dire quello che si poteva anche nei confronti dell'Imperatore. Era quindi un modo che le classi sociali pi\u00f9 disagiate avevano per esprimere ai potenti ci\u00f2 che pensavano e minacciarli perch\u00e9 prima o poi si sarebbero ribellati contro di loro. \nUn esempio di Pizzicant\u00f2 di Scalea \u00e8 il seguente: \n\"Vua ca stati sutta, (Voi che state sotto)\" \n\"tinitivi forte ca n'terra caditi (tenetevi forte perch\u00e9 cadete a terra)\" \n\"e se caditi pigliati na botta (e se cadete prendete una botta)\" \n\"E pizzicant\u00f2, nt\u00f2, nt\u00f2!\" \n\"Ol\u00e8 ol\u00e8 ol\u00e8, simu tutti i na manera! (siamo tutti uguali)\"\n\"E vua ca stati supra (e voi che state sopra)\" \n\"stativi attenti ca n'terra caditi (state attenti perch\u00e9 cadete a terra)\" \n\"e se caditi pigliati na botta (e se cadete prendete una botta)\" \n\"sabatu sira e duminica notte (sabato sera e domenica notte)\" \n\"allero, allero, allero, siti tutti i na manera! (siete tutti uguali)\" "}
{"id": "1426265", "revid": "1632387", "url": "https://it.wikipedia.org/wiki?curid=1426265", "title": "Papiro", "text": "Il papiro (dal latino: \"pap\u0233rus\", a sua volta , di etimologia sconosciuta) \u00e8 la superficie di scrittura ricavata da una pianta acquatica, molto comune nel delta del Nilo e in alcune parti del Mediterraneo, un'erba palustre della famiglia delle Cyperaceae, il \"Cyperus papyrus\".\nLa carta di papiro rappresent\u00f2 una vera e propria rivoluzione nel campo della scrittura, poich\u00e9 risultava facilmente pieghevole, leggera e di colore chiaro, tutte qualit\u00e0 utili per gli scritti. Il primo produttore del prezioso materiale fu l'Egitto.\nLa pianta del papiro.\nIl papiro \u00e8 una specie erbacea perenne, con fusti alti da 2 a 5 metri e rizoma legnoso molto grosso. Il fusto \u00e8 trigono, privo di foglie, con diametro di 3-4 centimetri, liscio, di colore verde molto scuro.\nAll'apice di ogni fusto compaiono brattee lanceolate, arcuate, disposte ad ombrello.\nLe infiorescenze sono ombrelliformi con raggi lunghi da 10 a 30 centimetri, si formano all'estremit\u00e0 superiore dei fusti e portano delle spighe di colore paglierino che contengono acheni allungati.\nLa fioritura avviene da luglio a settembre.\nIn Europa cresce spontaneamente solo in alcune zone umide della Sicilia orientale, in particolare nel territorio di Siracusa, lungo il corso dei fiumi Anapo e Ciane, e alle sorgenti del Fiumefreddo nel catanese.\n\u00c8 una specie amante della luce, che cresce lungo le rive dei corsi d'acqua a corrente lenta, con le radici sommerse.\nOggi il papiro viene coltivato soprattutto a scopo ornamentale, ma nell'Antico Egitto aveva molteplici usi tecnici: il midollo era usato come alimento e fonte di fibre tessili, i fiori per farne ghirlande, il rizoma come combustibile e le parti pi\u00f9 robuste (radici e fusto) per pentole, utensili, calzature, sartiame se non addirittura imbarcazioni.\nInvenzione, utilizzo e commercio della carta di papiro.\nMentre le tavolette d'argilla furono utilizzate quasi solo in Mesopotamia, il papiro fu il principale materiale di supporto alla scrittura per quasi quattro millenni e fu utilizzato su un'area molto pi\u00f9 ampia del territorio in cui aveva avuto origine e dove continu\u00f2 ad essere localizzata la quasi totalit\u00e0 della produzione, l'Egitto. Il suo utilizzo scomparve solo quando si diffuse la produzione della carta, ottenuta dagli stracci e perci\u00f2 molto pi\u00f9 economica.\nIl papiro era una sorta di carta.\nLa sua importanza storica \u00e8 ancora oggi testimoniata da molte lingue europee, in cui la carta \u00e8 indicata con un vocabolo derivato da \"papiro\": in inglese \"paper\", in francese e in tedesco \"papier\", in spagnolo \"papel\". Fa eccezione l'italiano, in cui la parola papiro \u00e8 usata solo per indicare un qualche documento. La parola \"carta\" deriva dal latino \"charta\", che indicava un singolo foglio, che poteva equivalentemente essere stato ricavato dal papiro o dalla pergamena. A sua volta \"charta\" deriva dal greco \"chartes\", parola di origine forse egiziana utilizzata per indicare i fogli di papiro.\nIl primo produttore del prezioso materiale era l'Egitto. In particolare Alessandria, la citt\u00e0 sul delta, ne controllava il commercio internazionale. Le vaste paludi deltizie, infatti, erano particolarmente adatte alla coltivazione delle canne da cui si ricavava la fibra dalla qualit\u00e0 migliore.\nLa produzione del papiro fu per l'Egitto una grande fonte di reddito, poich\u00e9 gli egizi lo esportavano nei loro commerci su tutto il bacino del Mediterraneo e nel Medio Oriente. A partire dal III millennio a.C. vi fu un forte scambio commerciale per il papiro attraverso i porti della Fenicia, e dal X secolo a.C. il commercio aument\u00f2 notevolmente. Dopo che i popoli del Mediterraneo appresero l'arte della scrittura, la richiesta di \"carta di papiro\" aument\u00f2 enormemente: divenne preziosa e comune in tutta l'area geografica mediterranea.\nGli arabi lavorarono il papiro dal VII secolo a.C., i greci dal VI secolo a.C.\nL'importanza del papiro come supporto nella trasmissione della cultura \u00e8 stato fondamentale. Durante tutta l'antichit\u00e0, dall'epoca di Giulio Cesare a quella dei sovrani franchi, il papiro alessandrino fu il supporto pi\u00f9 utilizzato in Europa per la stesura di ogni tipo di documento (ufficiale, mercantile, letterario, ecc.). Nelle case dei romani vi erano spesso delle biblioteche domestiche. I rotoli venivano muniti di indici, etichettati (con una linguetta sporgente che in greco si chiamava \"sillybos\") e impilati in scaffali.\nI pi\u00f9 antichi papiri ritrovati dagli archeologi risalgono al terzo millennio a.C. grazie al clima secco dell'Egitto. I ritrovamenti, avvenuti anche in altre aree con clima arido come Dura-Europo in Siria, l'area del mar Morto in Palestina o la Nubia, sono comunque rari e perci\u00f2 sono molto famose alcune raccolte di frammenti, come quella rinvenuta nell'antica citt\u00e0 egiziana di Ossirinco e quella pi\u00f9 recentemente scoperta a Nag Hammadi. Infine, una parte dei celebri Manoscritti del Mar Morto (databili tra il 150 a.C. e il 70 d.C.) fu scritta su papiro. Molti papiri sono importanti per l'originalit\u00e0 del loro contenuto.\nDal momento che nel clima europeo un papiro poteva conservarsi in buono stato per circa trecento anni, non sono sopravvissuti in Europa molti papiri originali di et\u00e0 greca o romana. Le uniche eccezioni sono i papiri carbonizzati rinvenuti nel sito archeologico di Ercolano\nLa fine del commercio del papiro.\nNel VII secolo si verific\u00f2 l'avanzata dell'islam nell'Africa settentrionale. L'Egitto venne conquistato nel 640-41. Le conseguenze per il commercio del papiro furono esiziali.&lt;br&gt;\nGli arabi decisero di commerciare solo con genti di fede musulmana. Tutta l'Europa rimase quindi tagliata fuori dal commercio del papiro. La carta di papiro fu utilizzata fino all'VIII secolo, probabilmente attingendola dagli ultimi depositi. A Roma dur\u00f2 di pi\u00f9: la cancelleria pontificia redasse l'ultimo documento su papiro nel 1057.\nLe vie del mare attraverso il Mediterraneo rimasero interrotte fino al XII secolo. Ma ancora prima della loro riapertura, in Egitto la produzione di papiro ebbe un brusco rallentamento, fino a scomparire temporaneamente, nell'XI secolo, dopo 4200 anni di produzione, . \nIn Europa il papiro fu sostituito dapprima dalla pergamena, poi dalla carta.\nLa produzione antica.\nL'Egitto, come detto sopra, ebbe nell'antichit\u00e0 l'esclusiva della produzione di carta di papiro grazie alla coltivazione della pianta lungo le rive del fiume Nilo. Il pi\u00f9 famoso centro commerciale per l'esportazione del papiro fu la citt\u00e0 di Biblo in Siria e da ci\u00f2 probabilmente derivano due parole greche che ebbero molta fortuna: \u03b2\u03cd\u03b2\u03bb\u03bf\u03c2 (\"bublos\",) e \u03b2\u03af\u03b2\u03bb\u03bf\u03c2 (\"biblos\"). La prima indica la pianta del papiro e le merci da essa derivate (carta, ma anche cordami, ceste, stuoie, calzari, ecc.). Teofrasto nel IV secolo a.C. limitava, perci\u00f2 l'uso della parola \"papuros\" agli usi alimentari della pianta, ma in generale \"bublos\" \u00e8 un sinonimo di \"papuros\". Il secondo termine, \"biblos\", indica con precisione la corteccia interna del papiro utilizzata per la produzione della carta e di conseguenza anche gli scritti su papiro.\nLa produzione della carta si distribuiva in pi\u00f9 fasi: la raccolta della pianta, la divisione del suo fusto in lamine, la realizzazione del foglio, la rifinitura e l'assemblaggio del rotolo. I fogli ricavati dal papiro venivano poi destinati ad usi diversi in base alla loro qualit\u00e0 e alla loro dimensione. Gli egiziani non hanno tramandato notizie sull'antica arte della produzione del papiro; qualcosa, per\u00f2, \u00e8 riscontrabile in Plinio e in Isidoro di Siviglia o \u00e8 stato dedotto dall'esame dei papiri superstiti.\nLa produzione dei singoli fogli.\nIl papiro veniva prodotto strappando dal fusto triangolare della pianta delle strisce (lunghe anche circa 40\u00a0cm), che venivano affiancate su una superficie umida, dura e liscia. Sopra di esse veniva disposto, ad angolo retto, un altro strato. Per amalgamare i due strati essi venivano battuti con un martelletto di legno (oppure venivano compressi tra due pietre); successivamente venivano essiccati restando collegati dai loro succhi naturali (liberati a seguito della percussione) senza l'aggiunta di colla. La superficie, infine, veniva lisciata con pietre arrotondate. In questo modo si ottenevano dei fogli rettangolari (detti in egiziano \"shefedu\" e in greco \"k\u00f2llema\", plurale: \"kollemata\").\nQuesti fogli erano piuttosto delicati e rischiavano di sfilacciarsi a partire dei bordi, perci\u00f2 perlopi\u00f9 si prefer\u00ec collegarli fra loro costruendo dei rotoli e lasciare liberi da scrittura ampi margini sopra e sotto. L'altezza massima dei rotoli era quella dei fogli, ma spesso era molto inferiore (10\u201320\u00a0cm), forse perch\u00e9 i fogli erano pi\u00f9 piccoli o perch\u00e9 erano stati tagliati orizzontalmente in due o tre parti per produrre rotoli pi\u00f9 bassi e maneggevoli. Alternativamente i fogli furono anche utilizzati per comporre dei codici papiracei, una tecnica che si diffuse nel mondo greco-romano dopo la nascita dei codici di pergamena.\nSui fogli di papiro si scriveva secondo righe orizzontali larghe 10\u201320\u00a0cm, usando sia un pennello che uno strumento appuntito e intinto nell'inchiostro.\nIl rotolo.\nI fogli di papiro venivano accostati e incollati con una colla di acqua e farina, sovrapponendo alcuni centimetri del bordo laterale (1\u20135\u00a0cm), in modo da produrre una striscia lunga molti metri, che veniva arrotolata. Il papiro pi\u00f9 lungo della Villa dei papiri di Ercolano misura 25 metri. Quello pi\u00f9 lungo del British Museum, il papiro Harris, ben 41. In questa operazione si aveva cura che tutti i fogli presentassero il lato con le fibre orizzontali sulla stessa faccia del rotolo, che diventava la superficie interna, quella di scrittura preferenziale. Ci\u00f2 comportava alcuni vantaggi. Anzitutto durante l'arrotolamento le fibre orizzontali risultavano compresse e ci\u00f2 riduceva il pericolo di lacerazioni, aumentando la durabilit\u00e0 del papiro. La scrittura, poi, era facilitata dal fatto che la punta dello strumento scorreva parallelamente alle fibre.\nPer questo stesso motivo a seconda del verso della propria scrittura (verso destra come le lingue europee o verso sinistra come le semitiche) era utile che le giunzioni fra i fogli (dette \"kolleseis\") non offrissero resistenza: per le lingue europee (greco e latino) il bordo destro del foglio di sinistra doveva essere incollato sopra il bordo sinistro del foglio di destra e viceversa nel caso opposto. Ci\u00f2, tuttavia, non richiedeva alcuna particolare attenzione per il fabbricante: bastava che lo scriba ruotasse di 180\u00b0 il rotolo ed iniziasse a scrivere dall'altra estremit\u00e0 del rotolo. \nIl rotolo, infine, veniva posto in commercio e poteva essere utilizzato per produrre due tipi di manufatti editoriali: il \"volumen\" e il \"rotulus\".\nIl \"volumen\".\nQuando il rotolo doveva contenere un'intera opera letteraria e perci\u00f2 tutta la sua lunghezza poteva essere utilizzata, esso diventava un \"volumen\" (parola latina che indica l'arrotolamento del rotolo di papiro). In questo caso all'estremit\u00e0 esterna del rotolo era aggiunto un primo foglio di protezione, il \"protocollon\". Quando, infatti, si iniziava a svolgere il rotolo il primo foglio era sottoposto a una trazione intensa e logorante. Sul \"protocollo\" non si scriveva, tranne per eventuali brevi annotazioni. Le fibre di questo foglio erano disposte ortogonalmente rispetto a quelle dei fogli successivi, cio\u00e8 il foglio era incollato col retro sul davanti.\nSecondo i poeti latini il protocollo dei rotoli pi\u00f9 lussuosi era addirittura in pergamena, evitando cos\u00ec di doverlo sostituire quando si fosse logorato. Dato che la pergamena era costosa, il protocollo di papiro poteva essere rinforzato incollando sul suo bordo esterno una sottile striscia di pergamena o almeno un rinforzo di papiro. Probabilmente un analogo foglio di protezione, detto \"eschatocollion\", si trovava anche al termine del papiro: Marziale infatti lo menziona, ma per ora non ce ne \u00e8 giunto alcun esemplare.\nA una o a entrambe le estremit\u00e0 del rotolo, inoltre, poteva essere fissato un bastoncino di legno chiamato \"umbilicus\", attorno al quale il \"volumen\" veniva riavvolto. Alle due estremit\u00e0 dell'\"umbilicus\" si trovavano due pomelli, talvolta ornati di pitture variopinte. I pomelli erano chiamati in latino anche \"cornua\", forse perch\u00e9 d'osso? In greco antico, invece, questi pomelli erano detti \"kefal\u00ecs\" (plurale: \"kefal\u00ecdes\"), cio\u00e8 \"testolina\", traducibile letteralmente in latino con \"capitulum\" o \"capitellum\". Gi\u00e0 nella Bibbia dei LXX questo termine pass\u00f2 a indicare anche l'intero rotolo. Ogni libro, poi, poteva essere contrassegnato con un'etichetta contenente il sommario (e perci\u00f2 detta \"syllabus\") o almeno il testo delle prime parole, che nell'antichit\u00e0 fungevano da titolo delle opere (\"index\").\nIl rotolo era conservato in casellari, detti \"nidi\" o in appositi contenitori di cuoio (\"capsae\"). Ogni casella od ogni \"capsa\" poteva contenere dieci rotoli. Per questo motivo i libri di alcune opere come la storia di Roma di Tito Livio (\"Ab Urbe condita libri CXLII\"), erano raggruppati in decadi. Per la lettura il \"volumen\" poteva essere tenuto nella mano destra, mentre la sinistra lo svolgeva e riavvolgeva la parte letta. Evidentemente il testo era scritto su colonne parallele, larghe 10\u201320\u00a0cm.\nIl \"rotulus\".\nTesti pi\u00f9 brevi come contratti, accordi, lettere erano predisposti tagliando dal rotolo di papiro la quantit\u00e0 necessaria. In questo caso il testo poteva anche essere compilato \"transversa charta\", cio\u00e8 ruotando il papiro di 90\u00b0 e scrivendo su una sola colonna. Il rotolo, quindi, veniva dispiegato in posizione verticale per la lettura e veniva ri-arrotolato dal basso verso l'alto. In mancanza di un termine generalmente accettato Eric Turner usa la parola \"rotulus\" per indicare questi rotoli.\nI papiri opistografi e i codici papiracei.\nQuando il testo era scritto su entrambi i lati il papiro veniva e viene detto opistografo. La doppia scrittura pu\u00f2 avere diverse motivazioni. Per esempio, banalmente, in tempi successivi alla prima compilazione la mancanza o il costo della carta di papiro induceva a riutilizzare il \"verso\" del volumen per trascrivere un'opera diversa da quella del \"recto\".\nIn altri casi i fogli di papiro venivano sin dall'inizio raggruppati in fascicoli e utilizzati per comporre codici papiracei. Erano abbastanza comuni i quaternioni, cio\u00e8 fascicoli di quattro bifogli per un totale di otto fogli. In questo caso le fibre possono risultare disposte nella pagina sia orizzontalmente che verticalmente. In questo e in altri casi ancora il testo continuava dal fronte al tergo della pagina, ecc.\nLa produzione moderna.\nFu un italiano a far riprendere la produzione della millenaria carta di papiro: l'archeologo catanese Saverio Landolina Nava, che s'interess\u00f2 a tale pianta nel 1780 circa e volle riprendere la fabbricazione di suddetta carta nella citt\u00e0 di Siracusa, produzione che da allora non \u00e8 pi\u00f9 cessata fino ai tempi odierni.\nNegli anni sessanta le sorelle Naro di Siracusa furono le uniche al mondo a produrre carta di papiro, eredi di una tradizione antica di oltre due millenni; fu una produzione di livello qualitativo basso, poich\u00e9 utilizzarono tecniche del tutto personali, ma ebbero comunque il merito di non far sparire dalla societ\u00e0 contemporanea la tecnica di lavorazione del papiro.\nDagli anni settanta si ebbe una nuova grande lavorazione di carte di papiri; sia a Siracusa che in Egitto. Gli egiziani infatti ripresero a lavorare il papiro dopo una lunga sosta durata circa otto secoli. La nuova produzione prevedeva un vasto quantitativo di carta fabbricata con la pianta di papiro e indirizzata ad un mercato turistico. Eccezioni dell'epoca furono poi date da alcuni centri specializzati che si prodigarono a realizzare la suddetta carta , tramite ricostruzione scientifica dell'antica tecnica.\nNella citt\u00e0 di Siracusa vi sono alcuni artigiani che, anche negli anni 2000, riproducono la carta di papiro manualmente, come si lavorava in passato.\nIl papiro nella religione egiziana.\nLa pianta di papiro \u00e8 stata spesso rappresentata anche nei riti religiosi: nel Basso Egitto, era simbolo di fertilit\u00e0, fecondit\u00e0 e rigenerazione.\nLa pianta era inoltre usata come offerta agli dei egizi durante processioni religiose e funerarie.\nFondamentale testo religioso egizio su papiro \u00e8 il Libro dei morti."}
{"id": "1426267", "revid": "19933", "url": "https://it.wikipedia.org/wiki?curid=1426267", "title": "Rocca degli alberi", "text": ""}
{"id": "1426269", "revid": "57342", "url": "https://it.wikipedia.org/wiki?curid=1426269", "title": "Letterina", "text": ""}
{"id": "1426270", "revid": "287204", "url": "https://it.wikipedia.org/wiki?curid=1426270", "title": "Dama di Elche", "text": "La Dama di Elche \u00e8 un busto in pietra ritrovato a Elche, in Spagna, nel 1897. La scultura \u00e8 conservata presso il Museo Archeologico Nazionale di Madrid.\nLa scultura \u00e8 di provenienza incerta, forse greca, iberica o cartaginese. La datazione \u00e8 discussa, anche se in genere viene collocata tra il V e il III secolo a.C.\nGiovanni Becatti colloca la sua manifattura al IV secolo a.C. e ne attribuisce l'alta qualit\u00e0 scultorea alla maggior aderenza ai modelli dello stile severo della scultura ellenica.\nSul fronte della banconota da una peseta era rappresentata di tre quarti.\nScoperta e rimpatrio.\nLa scultura fu trovata il 4 agosto 1897 da un giovane operaio, Manuel Campello Esclapez. La versione popolare della storia differisce dal rapporto ufficiale di Pere Ibarra (il custode locale dei registri) che affermava che Antonio Maci\u00e1 avesse trovato il busto. La versione di Ibarra della storia della scoperta era che i lavoratori agricoli che sgombravano il versante sud-est di La Alcudia per scopi agricoli, scoprirono la scultura. Il busto \u00e8 stato rapidamente soprannominato \" Reina Mora \" o \" Regina moresca \" dalla gente del posto.\nUn sito archeologico si trova ora dove \u00e8 stato scoperto il busto di Elche. Vi sono state trovate testimonianze di un insediamento iberico-punico, di una fogna romana, di mura e case romane, e di mosaici. Un mosaico mostra un'effigie di Sant'Abdone, appartenente a una basilica cristiana del V secolo. Quest'ultima evidenza archeologica \u00e8 supportata dai codici dei concili di Toledo dove si discute di un'udienza con vescovi di Illici (Elche).\nIl dottor Campello, proprietario della fattoria, era sposato con Asunci\u00f3n Ibarra, figlia di Aureliano Ibarra Manzoni , un umanista del XIX secolo il cui hobby era l'archeologia . Ibarra Manzoni aveva ritrovato numerosi oggetti e vestigia iberiche nei propri terreni agricoli e in altre localit\u00e0 del comune di Elche. Ha creato una preziosa collezione, che ha lasciato in eredit\u00e0 a sua figlia Asunci\u00f3n. Ha fornito istruzioni affinch\u00e9 lei prendesse le disposizioni necessarie affinch\u00e9 la collezione fosse offerta in vendita alla Real Academia de la Historia dopo la sua morte, per trovarsi finalmente al Museo Archeologico Nazionale. Il testamento precisava che la collezione fosse venduta nella sua interezza. La famiglia ha posizionato la Signora sul proprio balcone in modo che potesse essere vista da tutti gli abitanti di Elche.\nDon Pedro Ibarra invit\u00f2 l'archeologo francese Pierre Paris a casa sua per vedere il Mistero di Elche. Quando l'archeologo vide il busto iberico, ne riconobbe il valore e ne inform\u00f2 il Louvre di Parigi. Il Louvre offr\u00ec una grossa somma di denaro per l'epoca: 4000 franchi , e acquist\u00f2 la scultura entro poche settimane dalla sua scoperta. Nonostante l'opposizione di Donna Asuncion, il busto iberico \u00e8 stato venduto. Il 30 agosto 1897 la scultura fu inviata al Louvre.\nPer 40 anni la Dama de Elche \u00e8 stata esposta al Louvre. Dopo l'inizio della seconda guerra mondiale nel 1939, per precauzione, la scultura fu trasferita per custodia al castello di Montauban vicino a Tolosa. Il governo di Vichy ha negoziato il ritorno della statua in Spagna con il governo di Franco. Nel 1941 \u00e8 stato restituito attraverso uno scambio di opere (che comprendeva anche l'Immacolata Concezione dei Venerabili (o Immacolata Concezione di Soult) di Murillo , le sfingi gemelle di El Salobral e diversi pezzi del Tesoro di Guarrazare le sculture iberiche di Osuna. In cambio la Spagna trasfer\u00ec in Francia un ritratto di Mariana d'Austria di Vel\u00e1zquez (il Prado conservava un'altra versione esistente del ritratto, che era considerata di qualit\u00e0 superiore) e un Ritratto di Antonio de Covarrubias di El Greco . \nDal 1941 la Dama di Elche \u00e8 ufficialmente di propriet\u00e0 del Museo del Prado (numero di catalogo E433). La scoperta della Signora di Elche ha avviato un interesse popolare per la cultura iberica preromana. Nel 1971 fu trasferito da El Prado al Museo Archeologico Nazionale di Spagna, dove \u00e8 attualmente esposto.\nCollegamenti esterni.\nhttps://www.abc.es/historia/abci-misterios-sin-aclarar-dama-elche-201608041257_noticia.html\nhttp://www.museodelprado.es/index.php?id=763\nhttps://www.museodelprado.es/aprende/enciclopedia/voz/dama-de-elche-anonimo/09752f1a-9ea2-49e8-9c10-33f75dbf4d33"}
{"id": "1426273", "revid": "118393328", "url": "https://it.wikipedia.org/wiki?curid=1426273", "title": "Ciclo C4", "text": "Il ciclo C4 \u00e8 parte del processo di fotosintesi, e deve il suo nome al fatto che il primo composto stabile a formarsi \u00e8 una molecola a 4 atomi di carbonio. Nelle piante a ciclo C4, durante la fotosintesi, a differenza che nel ciclo di Calvin, l'anidride carbonica non partecipa direttamente, ma viene trasformata in ossalacetato sulle cellule del mesofillo della foglia. L'ossalacetato possiede 4 atomi di carbonio e viene trasformato in malato o aspartato, anche questo composta da 4 atomi di carbonio. Una volta trasformato il malato o aspartato migra dal mesofillo verso le cellule che circondano i vasi conduttori, le cellule della guaina del fascio. Qui il malato o aspartato viene ritrasformato in anidride carbonica, CO2, la quale viene coinvolta nelle reazioni del ciclo di Calvin.\nLa fotosintesi di tipo C4 avviene soprattutto nelle piante che vivono nei climi tropicali, e si svolge in modo ottimale a temperature elevate e in ogni caso pi\u00f9 alte rispetto a quelle richiesta dalle piante appartenenti al ciclo C3; le piante a ciclo C4 sono in grado di sopravvivere a temperature alle quali le piante a ciclo C3 non sopravvivono.\nIl ciclo C4 produce una quantit\u00e0 di zuccheri rispetto all'anidride carbonica utilizzata superiore a quella prodotta dal ciclo C3, massimizzandone la produzione.\nLa fotosintesi C4 riduce al minimo la fotorespirazione poich\u00e9 le cellule del mesofillo pompano costantemente CO2 mantenendone elevata la concentrazione, in modo che la RuBisCO leghi il biossido di carbonio anzich\u00e9 l'ossigeno. Le piante a ciclo C4 aprendo gli stomi in misura inferiore rispetto alle piante a ciclo C3 riescono a effettuare la fotosintesi alle stessa velocit\u00e0 limitando la perdita di acqua.\nLe piante a ciclo C4 si differenziano in 18 famiglie e in oltre 100 generi. Dal punto di vista evolutivo, la reazioni dei diversi cicli C4 sono psrticolari varianti delle reazioni del ciclo C3, evolutesi pi\u00f9 volte indipendentemente. "}
{"id": "1426276", "revid": "31360", "url": "https://it.wikipedia.org/wiki?curid=1426276", "title": "Hugo Rafael Ch\u00e1vez Fr\u00edas", "text": ""}
{"id": "1426279", "revid": "2048479", "url": "https://it.wikipedia.org/wiki?curid=1426279", "title": "Cucina cinese", "text": "La cucina cinese (Cinese tradizionale: \u4e2d\u570b\u83dc; Cinese semplificato: \u4e2d\u56fd\u83dc; pinyin: \"Zh\u014dnggu\u00f3 c\u00e0i o Cinese tradizionale e Cinese semplificato: \u4e2d\u9910;\" Pinyin: Zh\u014dng c\u0101n) rappresenta la somma di cucine regionali anche molto diverse e si \u00e8 evoluta anche in altre parti del mondo con caratteristiche diverse dall'Asia orientale al Nord America, dall'Australia all'Europa occidentale. Si possono distinguere otto cucine regionali: Anhui, Cantonese, Fujian, Hunan, Jiangsu, Shandong, Sichuan e Zhejiang.\nStoria.\nOrigini.\nNel paleolitico, gli antenati dei cinesi, in particolare l'uomo di Pechino, in base agli scavi e ai resti nel complesso di grotte di Zh\u014duk\u01d2udi\u00e0n (\u5468\u53e3\u5e97), si cibavano prevalentemente di piccoli animali come roditori, chirotteri, insettivori e invertebrati di vario tipo, ma non mancavano anche grandi animali come il mammut, cervidi, bufali, grandi carnivori e tanti altri.\nIn epoca preistorica si raccoglievano inoltre alimenti d'origine vegetale come prugne, castagne, giuggiole, pesche, cachi, noci, legumi, riso selvatico, semi di canapa, ciliegie ecc.\nLa Cina \u00e8 uno di quei punti del mondo dove \u00e8 nata l'agricoltura. Intorno al 5400 a.C. s'inizi\u00f2 la coltivazione del pan\u00ecco (\"Setaria italica\"). Nella cultura neolitica di Y\u01cengsh\u00e1o (\u4ef0\u97f6\u6587\u5316) i cinesi consumavano prevalentemente il panico e altre variet\u00e0 di cereali come il miglio (\"Panicum miliaceum)\" e i legumi al nord. Nella cultura di D\u00e0w\u00e8nk\u01d2u (\u5927\u6c76\u53e3\u6587\u5316) venivano allevati capre, suini, pollame, ovini e bovini, l'allevamento degli ultimi quali fu introdotto dall'Indostan. Le loro carni venivano consumate solo in luogo di occasioni festive. Nel 4800 a.C., durante la cultura di H\u00e9m\u01d4d\u00f9 (\u6cb3\u59c6\u6e21\u6587\u5316), nel basso Yangtze (\u626c\u5b50\u6c5f), ha origine la coltura del riso inizialmente diffusa solo nella Cina meridionale. Seguirono pi\u00f9 tardi il grano e l'orzo, originari dell'Asia occidentale, intorno alla met\u00e0 del IV millennio a.C. introdotti da nord-ovest. Fin dall'inizio, nel territorio che poi divenne la Cina, si distinsero gli alimenti base \"f\u00e0n\" () ossia i cereali, che compongono la maggior parte dell'alimentazione cinese, dagli alimenti \"c\u00e0i\" (\u83dc), questi complementari, costituiti da verdure, carni e legumi che accompagnavano gli alimenti \"f\u00e0n\". Questa dicotomia persiste ancora oggi. Ci\u00f2 \u00e8 dovuto principalmente alla minima estensione delle terre arabili in Cina, sempre limitate in confronto alla popolazione da sfamare. Queste garantivano appena l'approvvigionamento umano con la conseguente scarsit\u00e0 di risorse alimentari per gli animali da allevamento. I pi\u00f9 antichi resti di pasta, lavorata con farina di miglio, risalgono a 4000 anni fa e son stati ritrovati nel sito archeologico di L\u01ceji\u0101 (\u5587\u5bb6), nella provincia dello Qinghai, risalente alla cultura di Q\u00edji\u0101 (\u9f4a\u5bb6\u6587\u5316).\nI cinesi compensavano il basso consumo di carne con legumi, panico e miglio, ricchi di acidi grassi e proteine, oltre che di carboidrati. Infatti, a differenza della cucina occidentale che usa grassi animali come il burro, ancora oggi i cinesi si servono di olii di semi, come ad esempio olio di semi di soia, di arachidi, di mais ecc. Gi\u00e0 in quel periodo vigeva il famoso proverbio cinese, proveniente dall'antico classico di medicina \"Hu\u00e1ngd\u00ec N\u00e8ij\u012bng\" () ripetuto fino a oggi: \"I cinque cerali servono da nutrimento, i cinque frutti aumentano il nutrimento, i cinque animali domestici aggiungono benefici nutritivi, le cinque verdure completano il nutrimento\". Questa massima riflette la composizione della dieta cinese di allora e di oggi, che vede come alimenti base, i \"f\u00e0n\", i cereali e tutti gli altri invece come \"c\u00e0i\", che svolgono la funzione di complementi nutrizionali al pasto. I cinque o sei cereali sono il miglio (\u9ecd, \"sh\u01d4\"), detto anche riso giallo o miglio glutinoso, il pan\u00ecco (\u7a37, \"j\u00ec\"), grano e orzo (), i legumi (\u8c46, \"d\u00f2u\"), la canapa (\u9ebb, \"m\u00e1\") \"Cannabis sativa\" prima l'alimento principale dei contadini nei tempi antichi (vedi plastica di canapa), e il riso (\u7a3b, \"d\u00e0o\"). I primi due erano gli alimenti pi\u00f9 consumanti nel nord della Cina (il grano era riservato alle classi pi\u00f9 abbienti fino alla fine dei Zh\u014du), mentre il riso era di gran lunga pi\u00f9 consumato al sud fino agli H\u00e0n.\nI cinque o sei animali addomesticati (\u755c, \"ch\u00f9\") erano i bovini, gli ovini e suini, gli equini, il pollame e il cane. I primi tre erano detti \"sh\u0113ng\" (\u7272), ossia gli animali preferiti nei sacrifici. L'alimento d'origine animale pi\u00f9 consumato in quel periodo erano comunque le uova: infatti i cinesi furono i primi a inventare le incubatrici, le celle d'allevamento e altri strumenti per l'allevamento del pollame. Altri alimenti diffusi d'origine animale erano gli ovini e i suini, mentre la carne bovina rimaneva un privilegio per pochi. Cavalli e bovini venivano impiegati perlopi\u00f9 nel lavoro nei campi.\nI testi anteriori ai Q\u00edn menzionano pi\u00f9 frequentemente tra la frutta pesche, albicocche, prugne, prugne acide (\u9178\u6885, \"su\u0101nm\u00e9i\"), giuggiole, more, biancospini, cachi, meloni, noci e nocciole.\nLe verdure pi\u00f9 consumate erano cavoli, cipolla, aglio cinese, varie cucurbitacee, senape bruna, taro, piselli, melanzane, rapa e ravanello.\nLa prima attestazione della soia in Cina risale ai Zh\u014du occidentali, ma s'afferm\u00f2 tra i ceti superiori solo quando s'inizi\u00f2 a fermentarla. La soia, in tutte le sue forme e preparazioni, \u00e8 da sempre un'importante fonte di proteine per i cinesi.\nLe verdure venivano consumate crude, cotte o anche fermentate, ottenendo bevande. Agli alimenti venivano gi\u00e0 applicate tecniche di conservazione come il sottaceto, la salatura, l'essiccazione e tecniche di cottura come l'arrostimento, la brasatura, la frittura, la bollitura e lo spiedo.\nLe bacchette per il cibo (\u7b77\u5b50, \"ku\u00e0izi\") comparvero sotto gli Sh\u0101ng; precedentemente i cinesi mangiavano con le mani.\nAlimenti base.\nRiso.\nIl riso (\"d\u00e0o\", \u7a3b o \"m\u01d0\", \u7c73) \u00e8 consumato in tutto il paese ma \u00e8 coltivato maggiormente a sud dello Yangtze. Pu\u00f2 essere mangiato direttamente in chicchi o macinato ottenendo farine per realizzare diversi alimenti come pasta e ravioli, vino, aceto, dolci vari tra cui torte. Esistono diverse variet\u00e0 di riso, che differiscono tra loro per colore, consistenza, odore, gusto, dimensioni del chicco e lavorazione. Si distingue in riso glutinoso e non glutinoso.\nIl riso \u00e8 integrale, indipendentemente che si tratti di riso glutinoso o meno, se \u00e8 stato sbramato e rimangono ancora i resti sottostanti della lolla. Ha quindi tempi di cottura maggiori rispetto al riso bianco. A seconda del colore dei resti della lolla, pu\u00f2 essere, tra le altre, di due variet\u00e0: rosso o nero. Entrambi vengono molto apprezzati fermentati per fare bevande alcoliche e, per quanto riguarda il riso rosso, anche per la cagliata rossa di soia fermentata ().\nNon glutinoso.\nIl riso non glutinoso (\u996d, \"f\u00e0n\" in senso stretto) \u00e8 il riso maggiormente consumato dai cinesi, solitamente bollito in acqua senza sale. In linea di massima, i cinesi preferiscono il loro riso sbramato, bianco e a chicco lungo in modo da rendere \"arioso\" e asciutto il piatto. Nelle regioni orientali e a Taiwan si preferisce un riso un po' pi\u00f9 vischioso e a chicco medio.\nPu\u00f2 essere fritto insieme con carne e verdure; i vari piatti cinesi di riso fritto (in realt\u00e0 fritto al salto) prendono il nome collettivo di \"chao fan\", tra i quali vi \u00e8 il popolare riso cantonese. Particolare \u00e8 la cottura del cosiddetto \"riso sfrigolante\" (), usato per preparare torte e zuppe. Consiste nel cuocerlo completamente, fino a quando diventa di colore giallo-bruno, quasi bruciato, viene poi essiccato e infine fritto per renderlo croccante.\nGlutinoso.\nLa farina di riso glutinoso \u00e8 impiegata per fare la pasta, dolci, torte, vino di riso ecc. L'acqua rimasta dalla bollitura pu\u00f2 essere bevuta per alleviare la sete. Il riso glutinoso, che deve il suo nome al fatto di rimanere colloso dopo la cottura, \u00e8 la variet\u00e0 che contiene pi\u00f9 amido e con chicco di dimensioni maggiori. Viene usato nella preparazione del congee (\u7ca5, \"zh\u014du\"), una variet\u00e0 di porridge consumato a colazione, a cena e da persone anziane o con problemi di salute. Gli ingredienti che insaporiscono il congee variano enormemente a seconda della regione: nella cucina cantonese tra i vari condimenti vi sono aglio, cipolla, arachidi, uova, prodotti marini, a volte pollo.\nIl riso glutinoso, in chicchi interi o come farina, \u00e8 usato anche nei dolci festivi (per questo anche detto \"riso dolce\"), come ad esempio nella specialit\u00e0 di Capodanno del \"b\u0101b\u01ceof\u00e0n\" (), decorato con semi, frutta secca, candita, miele e servito con uno sciroppo dolce. Viene inoltre usato anche come ripieno, ad esempio nel pollo, combinato con carne suina e prugne secche, queste cotte al vapore in foglie di bamb\u00f9. Il riso pu\u00f2 essere consumato anche sotto forma di palle impastate con carne, nel Guangdong con il pollo e nello Hubei con maiale.\nGrano.\nIl grano (), \u00e8 consumato solitamente macinato in farina, pi\u00f9 raramente come chicchi interi. \u00c8 pi\u00f9 comune nei piatti del nord della Cina, dove viene spesso preferito al riso. La sua farina \u00e8 usata per produrre pane, frittelle, pasta, dolci e torte. La pasta cinese \u00e8 di norma fatta con farina di grano duro che, grazie all'alto contenuto di glutine, le conferisce elasticit\u00e0 e sodezza, facilitandone la lavorazione, alle quali contribuiscono anche i sali aggiunti all'impasto. In quest'ultimo possono essere mescolati altri ingredienti crudi come uova, gamberi secchi in polvere, verdure, sali alcalini (come carbonato di sodio e di potassio) che ne determinano il colore. La pasta pu\u00f2 essere lavorata a mano, schiacciando, sbattendo, tirando, tagliando e rotolando l'impasto, o estrusa a macchina. I \"l\u0101mi\u00e0n\" () sono ancor oggi preparati a mano nei ristoranti, sovrapponendo e tirando ripetutamente l'impasto Tuttavia la pasta per la grande distribuzione \u00e8 fabbricata a macchina. La pasta pu\u00f2 assumere tantissime forme: lunga o corta, spessa o fine, piatta, tonda ecc. sotto forma di spaghetti, tagliatelle, involtini, sfoglie, ravioli. Pu\u00f2 essere cotta al forno, al vapore fritta o bollita. La pasta lunga \u00e8 solitamente servita nella zuppa o fritta al salto come ad esempio i \"chow mein\", noodle originari della cucina cantonese.\nLa farina di frumento \u00e8 utilizzabile anche per fare pane, frittelle e torte. Ne \u00e8 esempio il \"b\u01d0ng\" (), impasto antichissimo oggi con numerose varianti, sia salate che dolci. Pu\u00f2 essere bollito, cotto in padella, al vapore, su una piastra o al forno. Il pane cotto a vapore, di forma tonda o arrotolata, lavorato preferibilmente con farina di grano duro, pu\u00f2 essere col ripieno (\"b\u0101ozi\", \u5305\u5b50) o senza ripieno (\"mantou\", ). Il ripieno dei \"b\u0101ozi\" pu\u00f2 essere a base di carne, verdure, pasta di fagioli rossi o di semi di loto. Gli impasti fritti in olio abbondante sono gli \"y\u00f3uti\u00e1o\" (), gli \"y\u00f3ub\u01d0ng\" () e i \"m\u00e1hu\u0101\" (\u9ebb\u82b1). Similmente alla pasta, oltre a essere preparati con farina di grano e acqua, in questa vengono sciolti particolari sali alcalini come allume e carbonato di sodio, oltre che cloruro di sodio. Questi sali conferiscono all'impasto resistenza al gas caldo, lo gonfiano e lo rendono crespo a seguito della frittura. I \"m\u00e1hu\u0101\" si differenziano dagli altri due per la presenza di lievito naturale al posto del cloruro di sodio. Tali impasti vengono consumati a colazione o a merenda.\nSoia.\nIl tofu \u00e8 composto da semi di soia ed \u00e8 un altro prodotto alimentare popolare che fornisce proteine. Il processo di produzione del tofu varia da regione a regione, dando origine a diversi tipi di tofu con una vasta gamma di consistenza e gusto. Anche altri prodotti come latte di soia, pasta di soia, olio di soia e salsa di soia fermentata sono importanti nella cucina cinese. \nEsistono molti tipi di prodotti a base di soia, tra cui lo yuba, tofu affumicato, tofu essiccato e tofu fritto. \nIl tofu puzzolente \u00e8 tofu fermentato. Come il gorgonzola o il durian, ha un odore molto distinto, potente e forte ed \u00e8 un gusto acquisito. Il tofu puzzolente \u00e8 spesso fritto e abbinato a salsa di soia o spezie salate. Il tofu morbido e puzzolente viene solitamente utilizzato come crema da spalmare sui panini al vapore. \nIl doufuru \u00e8 un altro tipo di tofu fermentato dal sapore salato che pu\u00f2 essere messo in salamoia con fagioli di soia, vino di riso rosso o peperoncino per creare colori e sapori diversi. Il doufuru ha la consistenza del formaggio a pasta molle leggermente morbido e un sapore simile alla pasta di miso giapponese, ma meno salato. Pu\u00f2 essere usato come crema spalmabile su panini al vapore o abbinato a congee di riso.\nOrzo.\nEsistono due tipi di orzo coltivato in Cina: l'orzo decorticato, che viene coltivato nelle regioni a bassa quota, e l'orzo nudo, coltivato nell'altopiano dello Qingyang. L'orzo viene comunemente usato sia per l'alimentazione che per la produzione di malto, a seconda della regione.\nMiglio.\nEntrambe le specie pi\u00f9 comuni di miglio (il panico, \"Setaria italica\" e il miglio comune, \"Panicum miliaceum\") esistono nelle variet\u00e0 glutinose e non glutinose. Sono meno consumati di cereali come il grano e il riso e sono cibo per poveri. Sono pi\u00f9 consumati al nord che al sud.\nSorgo.\nIl sorgo (\u9ad8\u7cb1, \"g\u0101oli\u00e1ng\") viene usato oggi principalmente per preparare bevande alcoliche come il \"m\u00e1ot\u00e1i\" (), il \"b\u00e1iji\u01d4\" (\u767d\u9152) e il \"f\u00e9nji\u01d4\" (\u6c7e\u9152).\nMais.\nRispetto al passato il consumo di mais \u00e8 calato drasticamente, in quanto considerato un alimento povero, cosicch\u00e9 oggi viene principalmente usato per il foraggio. In cucina viene ampiamente utilizzato l'amido di mais per addensare minestre e salse, o per conferire corposit\u00e0 a diversi ingredienti prima di essere saltati.\nVerdure.\nAlcune uniche verdure utilizzate nella cucina cinese includono mais, bok choy, taccole, melanzane e broccoli cinesi. Altre verdure tra cui germogli di soia, punte di vite di pisello, crescione, radici di loto, castagne d'acqua e germogli di bamb\u00f9 sono inoltre usate in diverse cucine della Cina.\nFrutta.\nIn tutta la Cina \u00e8 diffusa la coltivazione di prugne, pere cinesi, ciliegie cinesi, albicocche, mume e cachi.\nTra la frutta esotica \u00e8 possibile trovare il lychee, il longan, guava, mango, melograno, loquat, durian e frutto del drago.\nCarne.\nSono molto diffuse la carne di manzo e la carne di maiale.\nPesce.\nUna specialit\u00e0 di insalata di pesce crudo \u00e8 costituita dallo Yusheng, tipico, in particolare, della citt\u00e0 di Chaozhou, nel Guangdong.\nSpezie e condimenti.\nNella cucina cinese \u00e8 importante l'equilibrio, e quindi l'armonia, tra i \"cinque sapori\". L'appartenenza o meno di un alimento a uno di questi cinque gusti pu\u00f2 variare a seconda della regione. Essi sono il salato, l'aspro, il pungente, l'amaro e il dolce. Il salato \u00e8 quello pi\u00f9 importante, ben esaltando il gusto d'ogni pietanza. Tutte le salse rientrano sotto questo gusto. Col succedersi delle portate, la quantit\u00e0 di sale diminuisce gradatamente.\nCondimenti aspri vengono serviti in piatti a base di carne e pesce al fine di annullare i loro gusti sgradevoli. Esempi di condimenti aspri sono l'aceto (\u918b, \"c\u00f9\") e il limone. Nella Cina del nord si preferisce l'aceto dello Shanxi, mentre nel sud \u00e8 preferito l'aceto prodotto a Zhenjiang.\nIl piccante \u00e8 in grado di abbattere aromi indesiderati ed esalta i sapori della carne e nel pesce. Pungenti sono molte spezie come lo zenzero, il pepe (sia nero, bianco e del Sichuan) e il peperoncino ma anche l'aglio, lo scalogno, l'anice, il finocchio.\nCondimenti amari, come le bucce di agrumi, mandorle e chiodi di garofano possono eliminare gusti e olezzi sgradevoli dalla carne e dal pesce e destarne il buon sapore. Altri amari sono la zucca amara e le bevande alcoliche.\nIl dolce, principalmente dato dallo zucchero e frutta, attenua e armonizza gli altri gusti. I cibi esclusivamente dolci non appaiono che alla fine dei banchetti o dei pranzi di festa \nA questi s'aggiunge, anch'esso importante, l\"'umami\" (dal giapponese \u3046\u307e\u5473, in cinese ). A questo sapore appartengono gli alimenti con glutammato monosodico come le salse di pesce, funghi, cibo sott'aceto, carne e pesce. Il sapore \"umami\" viene esaltato estraendo dal cibo il brodo. La zuppa cos\u00ec ottenuta pu\u00f2 essere usata per insaporire altre pietanze come la pinna di squalo, il cetriolo di mare, i nidi di rondine e il tofu.\nLe paste e le salse di legumi sono un importante accompagnamento nei pasti dei cinesi.\n\u00c8 importante che ogni piatto abbia il suo proprio gusto diverso dagli altri e che venga da essi equilibrato.\nBevande.\nLa bevanda pi\u00f9 diffusa \u00e8 il t\u00e8, consumato per le sue virt\u00f9 digestive e decongestionanti. La birra e l'alcol di riso sono piuttosto bevande per le feste, riservate ai grandi eventi. In generale in un pasto ordinario a casa propria non \u00e8 prevista alcuna bevanda e ci si disseta con una zuppa o una pappa.\nTecniche culinarie e di cottura.\nLa cucina cinese si avvale di diverse tecniche di cottura, quali la frittura al salto, la cottura al vapore, brasatura e bollitura. Generalmente gli strumenti adoperati sono il wok, una padella antiaderente dove vengono saltati o fritti diversi ingredienti con l'uso di un mestolo, la vaporiera utile per la cottura al vapore, e diverse mannaie utilizzate per tritare finemente gli ingredienti.\nCucine regionali.\nPoco tempo dopo l'espansione dell'Impero Cinese durante la dinastia Qin e la dinastia Han, scrittori cinesi annotano la grande differenza di pratiche culinarie fra persone provenienti da differenti parti dell'impero. Queste differenze, dovute alla grossa estensione, alle variazioni di clima e alla disponibilit\u00e0 di risorse di cibo in Cina, possono essere molto numerose in realt\u00e0, ma sono state anticamente classificate in liste di cucina cinese, le cui quattro pi\u00f9 conosciute sono:\nEtichetta.\nI cinesi condividono i piatti che spesso sono messi in comune. I cinesi mangiano con l'aiuto di bacchette o di cucchiai di legno, pi\u00f9 raramente di porcellana. La tavola, caratterizzata da un aspetto sociale, \u00e8 rotonda, talvolta con al centro un disco girevole su cui si trovano i piatti in comune; nessun coltello \u00e8 presente a tavola. Tutti gli alimenti sono tagliati in cucina, a eccezione dei frutti di mare che talvolta sono serviti non sgusciati. L'ospite deve essere pieno di premure per l'invitato, di cui riempie la ciotola, la tazza e il bicchiere, affinch\u00e9 siano sempre pieni. Lasciare la propria ciotola vuota sarebbe il segno che non si \u00e8 mangiato a saziet\u00e0: quantit\u00e0 straordinarie di cibi sono cos\u00ec lasciate nei piatti, i cui fondi sono sistematicamente riciclati in tritatori, finendo per diventare cibo per i maiali o compost. \u00c8 abituale chiedere di portar via i piatti restanti in scatole di plastica. Molto spesso \u00e8 anche possibile ordinare i piatti a casa propria senza spese di consegna.\nDurante un pranzo tradizionale vengono fatti brindisi agli uni e agli altri. Costituiscono segni di sfide che hanno come scopo contribuire a creare l'atmosfera calorosa a cui i cinesi tengono tanto, ma che talvolta conducono anche a eccessi spiacevoli. Colpire il tavolo con la punta dell'indice e del medio incurvate (imitazione di un inchino profondo) permette di rifiutare l'invito a bere. In certe regioni dell'Impero di Mezzo esistono giochi che accompagnano il consumo di alcol, che permettono di designare chi berr\u00e0 il bicchiere seguente.\nIl cibo e la religione.\nNella religione popolare cinese, la venerazione degli antenati avviene offrendo loro del cibo e le feste cinesi prevedono il consumo e la preparazione di cibi specifici che hanno significati simbolici a essi associati. Le religioni specifiche in Cina hanno le loro cucine come la dieta taoista, la cucina buddista e la cucina sino-islamica. Gli ebrei del Kaifeng nella provincia di Henan una volta avevano la loro cucina ebraica cinese. La comunit\u00e0 ebraica si \u00e8 estinta nell'era moderna e non si sa molto sui dettagli della sua cucina, ma ha influenzato gli alimenti consumati in quella regione e alcuni dei suoi piatti permangono tutt'oggi.\nIl cibo e la medicina.\nLa cucina cinese \u00e8 legata alla filosofia e alla medicina. , il \"fan\". Gli alimenti \"yin\", femminili, umidi e teneri dunque rinfrescanti, sono i e i frutti. Gli alimenti \"yang\", maschili, fritti, speziati o a base di carne hanno un effetto riscaldante. Dunque un pasto deve non soltanto armonizzare i gusti, ma anche trovare un equilibrio tra il freddo e il caldo. Per complimentarsi con un piatto, si dice che \"aiuta a far passare il riso\". Un aspetto che caratterizza la cucina tradizionale cinese \u00e8 l'assenza di latticini a causa dell'intolleranza al lattosio diffusa in numerosi paesi asiatici.\nI piatti talvolta sono scelti a fini terapeutici, come ad esempio i nidi di rondine o le pinne di pescecane, che sono ingredienti naturalmente insipidi. Si prende in considerazione la nozione, derivata dalla medicina tradizionale, di complementarit\u00e0 dei corpi caldi e freddi, particolarmente nel Sud della Cina.\nFestivit\u00e0.\nPer i cinesi pi\u00f9 poveri, un pasto si riassume in un piatto di pasta o di riso, accompagnato da qualche verdura o boccone di carne. In occasione delle feste o quando si ricevono ospiti, ognuno si sforza nei limiti dei propri mezzi di fare sfoggio di abbondanza. Il cibo \u00e8 una questione d'onore, e senza dubbio il primo segno di appartenenza sociale. La passione originale dei cinesi per la loro cucina \u00e8 stata senza dubbio rafforzata dai periodi di privazione che hanno punteggiato il periodo del Grande Balzo in Avanti ideato da Mao Zedong, e il miglioramento del livello di vita ha restituito il loro pieno potenziale agli stili di cucina delle diverse regioni del Paese. \nCome in tutte le culture, alle feste e alle occasioni speciali sono associati cibi particolari. Eccone alcuni esempi: "}
{"id": "1426284", "revid": "1728", "url": "https://it.wikipedia.org/wiki?curid=1426284", "title": "Patacca di Malta", "text": ""}
{"id": "1426288", "revid": "287204", "url": "https://it.wikipedia.org/wiki?curid=1426288", "title": "Ciardo", "text": ""}
{"id": "1426291", "revid": "1543377", "url": "https://it.wikipedia.org/wiki?curid=1426291", "title": "Stenosi biliare", "text": "Per stenosi biliare si intende un patologico restringimento della via biliare principale, in grado di arrivare a causare ostruzione al deflusso biliare.\nSintomatologia.\nSi riscontrano febbre, ittero, brivido, dolore addominale.\nEziologia.\nSpesso la causa di questa anomalia risulta essere un fenomeno di cicatrizzazione, inoltre fattori scaturenti possono essere pregressi interventi chirurgici sulle vie biliari, trauma fisico, pancreatite, colelitiasi.\nTerapie.\nIl trattamento \u00e8 di tipo chirurgico, la persona deve sottoporsi ad intervento chirurgico endoscopico."}
{"id": "1426294", "revid": "101768", "url": "https://it.wikipedia.org/wiki?curid=1426294", "title": "Museo tridentino di scienze naturali", "text": "Il Museo tridentino di scienze naturali (Acronimo Mtsn), \u00e8 stata e la principale struttura museale naturalistica di Trento sino all'inaugurazione del MUSE, avvenuta nel 2013. La sede storica del museo di Storia Naturale a Trento dal 1975 \u00e8 stata il palazzo Sardagna, nella centrale via Calepina al numero 14.\nDal 27 luglio 2013 tale sistemazione \u00e8 stata abbandonata, il museo \u00e8 stato notevolmente ampliato e completamente rivisto nelle esposizioni e nell'offerta museale utilizzando la nuova sede MUSE pi\u00f9 decentrata rispetto alla precedente, costruita nell'area \"ex-Michelin\", nel nuovo quartiere Le Albere, a Sud del palazzo delle Albere e dello stadio Briamasco. La nuova struttura \u00e8 stata progettata dallo studio di Renzo Piano, si sviluppa con una notevole volumetria su sei livelli per un totale di 12.600 metri quadrati e offre spazi che nella sede di Palazzo Sardagna non erano pensabili.\nStoria.\nLa nascita del Museo.\nNel 1808, con la denominazione di \"Casino dei nobili\", ed in seguito di \"Societ\u00e0 del casino\" sorse a Trento un Ente finalizzato a scopi sociali.\nAttorno al 1838 l'Ente si diede un nuovo regolamento e mut\u00f2 il suo nome in \"Istituto Sociale di Trento\", indicando tra le proprie finalit\u00e0 scopi adatti alla propagazione di \"utili cognizioni\". Nello stesso anno la sede divenne l'edificio all'angolo tra le attuali Via Oss Mazzurana e Via Diaz, e nell'Istituto contemporaneamente conflu\u00ec il \"Patrio Museo Trentino\". Nel 1843 ci fu un nuovo trasloco e, intanto, cominciarono ad essere documentate acquisizioni di opere d'arte, di libri, di modelli di macchine agricole e di reperti e raccolte di storia naturale. Si cap\u00ec presto tuttavia che l'Istituto non era adatto alla conservazione ed alla valorizzazione del patrimonio naturalistico e delle iniziative a questo legate quindi nel 1846 venne fondato il \"Museo Civico\", subito denominato \"Museo Trentino\". L'occasione fu offerta dal contemporaneo trasferimento della biblioteca civica nel palazzo dei conti Saracini, ora Palazzo Salvadori, in Via Roma.\nIl Museo inizi\u00f2 da subito a curare l'aspetto editoriale. Venne pubblicata un'opera in due volumi, \"Statistica trentina\", che analizzava e riportava dati riguardanti aspetti fisici, antropici, biologici e sanitari trentini e anche, ugualmente importante, la \"Flora dell'Italia Settentrionale e del Tirolo Meridionale rappresentata con la fisiotipia\".\nDal giugno all'agosto del 1857 venne realizzata la prima grande esposizione del Circolo di Trento. Il museo espose quanto sino ad allora aveva raccolto, sempre citando i nomi dei vari curatori. In particolare vennero mostrati ai visitatori erbari, raccolte di minerali ed esemplari conservati di fauna alpina. Nel 1856 il museo venne nuovamente trasferito, e stavolta nella sede di Palazzo a Prato, nella centrale Via S. Trinit\u00e0. Tale operazione avrebbe potuto avvenire gi\u00e0 alcuni anni prima, ma ad ostacolarla e rallentarla fu una grave epidemia di colera.\nLa Societ\u00e0 del Museo di Storia Naturale in Trento.\nNel 1859 venne fondata la \"Societ\u00e0 del Museo di Storia Naturale in Trento\" che si diede subito uno statuto fondativo, tuttavia carente sotto vari aspetti. Ad esempio tale documento mancava di spiegare quale fosse la sua sede, risultava di difficile applicazione e non approfondiva tutti i particolari riguardanti i rapporti con l'amministrazione cittadina. La Societ\u00e0 inoltre rivel\u00f2 ben presto problemi di carattere finanziario.\nQuando nel 1864 divenne direttore Ambrosi, che assunse contemporaneamente anche la direzione della Biblioteca civica, questi stil\u00f2 un programma di gestione che indicava come compiti principali del museo la raccolta di: \nNel 1872 venne fondata a Padova la \"Societ\u00e0 Veneto-Trentina di Scienze Naturali\" che si diede come fine istituzionale quello di valorizzare in particolare le iniziative naturalistiche che coinvolgevano le regioni italiane comprese tra le Alpi e l'Adriatico. Fu nell'ambito di questa Societ\u00e0 che ad Arco, nel settembre 1874, si tenne un'importante \"Adunanza\" alla quale furono invitati tutti i pi\u00f9 noti naturalisti italiani.\nNegli stessi anni il comune di Trento decise di trasferire sia la Biblioteca sia il Museo nel palazzo in Via Larga (si tratta di Palazzo Thun, e la via \u00e8 l'attuale Via Belenzani), al secondo piano dello storico edificio. Al Museo vennero destinate cinque sale che raccolsero flora e fauna locali, reperti paleontologici ed etnografici. Sotto la guida di Ambrosi, che come si \u00e8 detto aveva pure la direzione della biblioteca, lentamente si entr\u00f2 in un periodo di semplice sopravvivenza, ed il Museo si trasform\u00f2 quasi in semplice deposito dove esporre visivamente le collezioni, rinunciando al suo ruolo di approfondimento e trasmissione di significati.\nLa necessit\u00e0 di una nuova sede.\nDopo la morte di Ambrosi la situazione peggior\u00f2 ulteriormente. Il nuovo direttore, Lodovico Oberziner, uomo di cultura ma con interessi lontani dall'ambiente naturalistico, cur\u00f2 forse con minor attenzione del dovuto le sale museali e di questo venne ripetutamente accusato. Lui rispose a volte con ironia ma, nel 1910, spieg\u00f2 chiaramente che una delle cause di tale situazione risiedeva nell'aver concentrato in un solo responsabile una triplice funzione, e cio\u00e8 quella di direttore della Biblioteca, del Museo e dell'Archivio. Inoltre a complicare la gestione si aggiungeva la cronica mancanza di personale e di specialisti, particolarmente in ambito naturalistico, e non ultimi erano evidenti i problemi legati all'insufficienza degli spazi.\nSi inizi\u00f2 a pensare cos\u00ec ad una nuova sede per il Museo, e si stanziarono i fondi (per un totale di corone), Si esaminarono varie proposte e si pens\u00f2 prima a Palazzo a Prato poi a Palazzo Geremia, e questa seconda soluzione sembr\u00f2 la pi\u00f9 adatta, tanto che se ne effettu\u00f2 l'acquisto. Tuttavia il progetto non ebbe gli sviluppi desiderati perch\u00e9 i tempi stavano mutando, la grande guerra era alle porte e l'amministrazione comunale dovette ammettere che non poteva pi\u00f9 garantire lo svolgimento dei lavori necessari.\nDopo la fine del conflitto, con Trento divenuta parte del Regno d'Italia, per qualche anno si dovette attendere la riorganizzazione amministrativa e le raccolte museali furono in parte abbandonate a s\u00e9 stesse ed in parte anche spostate. Nel 1922 si approv\u00f2 lo statuto della nascente \"Societ\u00e0 del Museo Civico di Storia Naturale\" e, nello stesso anno, parte del materiale che si trovava in Via Belenzani venne trasferito nel Castello del Buonconsiglio. L'istituzione appena fondata inizi\u00f2 a valorizzare le numerose competenze locali e questo si tradusse in una rapida ripresa delle attivit\u00e0 scientifiche e naturalistiche del Museo. L'indipendenza della societ\u00e0 stessa dall'amministrazione comunale, che tuttavia ne garantiva il funzionamento, ed il suo distacco gestionale dalla Biblioteca, rese molto pi\u00f9 facile, rispetto al passato, la cura in modo specifico degli interessi museali. La nuova situazione tuttavia presentava un forte elemento di criticit\u00e0, che consisteva nella dispersione in tre diverse sedi (Palazzo Thun, Castello del Buonconsiglio e Palazzo Scolastico) delle raccolte naturalistiche.\nIl Museo in Via Verdi.\nUn momento di svolta nella storia del Museo si ebbe nel 1924 quando la sua sede venne unificata e spostata su un intero piano del Palazzo Scolastico, in via Giuseppe Verdi, che oggi \u00e8 la sede della Facolt\u00e0 di Sociologia dell'Universit\u00e0 degli Studi di Trento.\nSubito dopo, nel 1929, il Museo si dette un nuovo statuto, e venne denominato \"Museo di Storia Naturale della Venezia Tridentina\". Il direttore che accompagn\u00f2 questa fase fu Giovanni Battista Trener che complessivamente, in due periodi distinti, ricopr\u00ec la carica per diciotto anni.\nSotto la forte guida di Trener il Museo visse un notevole rilancio, e questo sempre considerando la missione principale dell'istituzione, che consisteva nella gestione delle raccolte naturalistiche, nell'attivit\u00e0 di ricerca e nei rapporti con studiosi, pubblico e mondo scolastico.\nTrener si pot\u00e9 avvalere di numerosi e validi collaboratori e conservatori, molti dei quali poi sarebbero rimasti anche in periodi successivi: Giuseppe Dalla Fior, Giacomo Bresadola, Giulio Catoni, Guido Castelli, Enrico Broilo, Tullio Perini e Augusto Stenico. Vennero inoltre intensificati, con la partecipazione e l'organizzazione di numerose iniziative, i rapporti con i principali capoluoghi delle Tre Venezie.\nLa nuova sede di Via Verdi si rivel\u00f2 da subito adatta alle esigenze del momento. Con una superficie utile di m2, due grandi saloni, venti stanze a molti altri spazi minori pot\u00e9 ospitare circa 350 m lineari di vetrine espositive. Le collezioni si incrementarono, ed il Museo ebbe una veste simile a quella di molti altri musei naturalistici del periodo, con tutti i pregi ed i difetti di questo tipo di proposta.\nIl periodo fascista.\nA partire dal 1932 Trener venne di fatto dimissionato e Trento, terra vicina al confine, fu intesa come baluardo di italianit\u00e0. Il regime vide nel Museo l'occasione per intervenire sul tessuto sociale e politico locale e per oltre dieci anni (sino alla fine del secondo conflitto mondiale) la direzione del Museo e la nomina di tutti i collaboratori vennero preventivamente approvati dal Governo nazionale.\nPrima di lasciare l'incarico Trener ebbe modo di spiegare ancora una volta le sue linee guida ideali, che erano quelle di integrare il Museo di Trento con la rete museale nazionale. I suoi critici, spesso suoi collaboratori, lo accusarono invece e non sempre direttamente di voler promuovere una visione troppo \"alta\" dell'istituzione, puntando pi\u00f9 alla ricerca ed alla collaborazione con l'ambiente accademico che non a far \"\"avvicinare il popolo al suo Museo\".\nNel clima che si viveva in quegli anni divenne normale che ogni atto ed ogni attivit\u00e0 di un certo rilievo venissero accompagnati da esternazioni e relazioni pieni di elogi per le autorit\u00e0 cittadine e nazionali. Non di rado cos\u00ec arrivarono sovvenzioni per il Museo e riconoscimenti per il direttore Bonomi ed i suoi collaboratori, in un rapporto di condivisione ufficiale delle direttive del regime. Fu un periodo definito da Gino Tomasi come il \"tempo dell'obbedienza premiata\"\"; tuttavia, anche allora molti uomini di indiscusso valore continuarono a lavorare per il Museo, come ad esempio l'entomologo Alberto Brasavola.\nLe attivit\u00e0 del Museo quindi proseguirono ma con lo scoppio della guerra tutto rallent\u00f2 e le iniziative normali vennero quasi sospese. Quando iniziarono i bombardamenti degli alleati si pens\u00f2 di portare in salvo, nei sotterranei rinforzati di Via Verdi, i pezzi pi\u00f9 importanti delle collezioni. Una bomba aerea colp\u00ec l'edificio il 13 maggio 1944 ed un'intera ala del palazzo fu distrutta ma, per fortuna, a parte il laboratorio di patologia vegetale e gli scritti di Giulio Catoni, nulla di veramente importante and\u00f2 distrutto.\nIl secondo dopoguerra.\nNel 1946, alla fine del secondo conflitto mondiale, Trener ottenne nuovamente la direzione del Museo, essendo stato nel frattempo destituito Bonomi da una delibera di epurazione emessa dal locale CLN. Tale incarico venne accettato con maggior soddisfazione perch\u00e9 nel frattempo era stata approvata dal CNR il \"Centro di Studi Alpini\" e malgrado le evidenti difficolt\u00e0 legate alla ripresa delle normali attivit\u00e0. Anche pagare i dipendenti, in quei momenti, risultava difficile.\nIl \"Centro di Studi Alpini\" era una vecchia idea di Trener, gi\u00e0 presentata ad un convegno del 1930, anche se con altro nome, quindi quando avvenne l'inaugurazione ufficiale, l'8 giugno 1946, fu vista come una rinascita dello stesso Museo, che si trovava cos\u00ec a gestire un centro di importanza nazionale che allargava le sue competenze a tutto l'arco alpino sul versante italiano. Col Centro il Museo si diede un indirizzo nuovo, in parte anche costretto dalla situazione economica; tutte le amministrazioni comunali che avrebbero dovuto contribuire con un loro sostegno smisero di farlo, mentre nuovi fondi arrivarono invece dal CNR.\nRipartendo con queste diverse opportunit\u00e0 Trener riusc\u00ec ad attivare tre diverse sedi distaccate per i rilevamenti, rispettivamente in Val di Genova, a Gries e a Merano. Nel 1948 si registr\u00f2 la rinascita della \"Societ\u00e0 di Scienze Naturali del Trentino - Alto Adige\", ma su basi diverse da quella della sua prima fondazione, nel 1922, e stavolta fu resa del tutto indipendente dal Museo. Questo avrebbe permesso alla Societ\u00e0 di perseguire finalit\u00e0 di ricerca naturalistica non sempre supportate dalla sede museale. Dal 1950 la Societ\u00e0 si dot\u00f2 di una suo bollettino, che dal 1954 prese il nome di \"Natura Alpina\". Nello stesso anno, mentre era in piena attivit\u00e0, Trener mor\u00ec.\nIn quel periodo l'attivit\u00e0 editoriale, la ricerca e tutte le altre iniziative museali e societarie produssero una notevole mole di risultati nel campo della geografia antropica, della zoologia, della botanica, della geologia, della geomorfologia, della limnologia, della idrobiologia, della glaciologia, della speleologia, della geofisica e della climatologia.\nLa morte di Trener rese necessaria la creazione di una commissione che curasse la complessa fase che il Museo stava attraversando (Era venuto a mancare il contributo del CNR e si fu costretti a sospendere le attivit\u00e0 fuori provincia, per mancanza di fondi). Vennero chiamati a farne parte Michele Gortani, Ciro Andreatta e Umberto D'Ancona. Contemporaneamente vennero nominati direttori scientifici Vittorio Marchesoni e Luigi Tomasi. Il Museo punt\u00f2 maggiormente ad attivit\u00e0 in ambito provinciale e venne assunto un giovane collaboratore e futuro direttore, Gino Tomasi.\nIstituzione del Museo Tridentino di Scienze Naturali e sede di Palazzo Sardagna.\nNel 1964, con legge provinciale, venne istituito il \"Museo Tridentino di Scienze Naturali\" legato alla Provincia autonoma di Trento. \nA livello politico ed amministrativo avvenne quindi un progressivo passaggio di consegne dalla regione alle province. Il Museo di Via Verdi, con una sede rinnovata nelle strutture di arredo e con l'esigenza di migliorare l'offerta al pubblico sent\u00ec il bisogno di nuove competenze professionali, anche considerando il rapporto di collaborazione con universit\u00e0 ed enti scientifici diversi che si andava stringendo.\nFu significativo l'intervento del personale del Museo in seguito alle alluvioni che colpirono il Trentino tra il 4 ed il 6 novembre del 1966. Il direttore Gino Tomasi collabor\u00f2 con il Presidente della Provincia Bruno Kessler recandosi a visitare i territori coinvolti che avevano bisogno di interventi urgenti per ripristinare viabilit\u00e0 e quindi servivano rilievi per valutare la stabilit\u00e0 dei versanti montani e di tutto il territorio, in quota ed in valle.\nTra il 1960 ed il 1973 Kessler fece dell'istituzione museale un punto di forza della cultura trentina allargandone le competenze e creando nuovi settori specifici legati agli interventi sul territorio ed alla valorizzazione della sua missione naturalistica.\nLe ricerche sul campo, iniziate gi\u00e0 nel periodo tra le due guerre, portarono, a partire da quegli anni, ad importanti ritrovamenti preistorici. In localit\u00e0 Vela di Trento furono trovati vari reperti, e in seguito anche a Vatte di Zambana ed in altri siti risalenti al Mesolitico, in particolare sepolture, che contenevano spesso corredi funebri. Ci furono ritrovamenti anche nel sito di Ischia Podetti.\nPoi si prese la decisione di destinare il Palazzo di Via Verdi alla facolt\u00e0 di Sociologia dell'Universit\u00e0, in piena espansione, e si rese necessaria la ricerca di una nuova sede per il Museo. Per primo si pens\u00f2 al Palazzo delle Albere, ed infatti iniziarono anche lavori preparatori negli anni 1973 e 1974, ma poi si cap\u00ec che tale sede era troppo piccola. Si valut\u00f2 allora la possibilit\u00e0 di utilizzare Palazzo Voltolini-Benvenuti, ma si prefer\u00ec destinare questo edificio alla sede del Rettorato universitario. La scelta finale cadde allora su Palazzo Sardagna, che necessitava di grossi lavori di adattamento ma aveva le giuste dimensioni. Il palazzo quindi venne acquisito, compresa la parte che ospitava l'Albergo Posta, ed iniziarono da subito, nel 1975, le operazioni per il complicato e delicato trasloco in Via Calepina 14. Queste procedettero con lentezza perch\u00e9 mentre le collezioni, le vetrine e tutto il materiale veniva spostato contemporaneamente si eseguivano i lavori nelle sale destinate ad accoglierli.\nUn grosso problema che riguardava la sistemazione temporanea della Biblioteca venne risolto grazie alla disponibilit\u00e0 offerta dal generale degli alpini Aldo Daz. Per alcuni mesi casse di volumi per un peso complessivo di circa 650 quintali vennero ospitate presso le Caserme Damiano Chiesa, senza oneri per l'ente pubblico.\nAlla fine dei lunghi lavori il Museo tridentino di scienze naturali, nella sua nuova sede di Via Calepina, venne ufficialmente riaperto al pubblico il 3 ottobre 1981. Fu subito evidente il nuovo spirito che aveva mosso i progettisti, che si traduceva in una valorizzazione non soltanto dei singoli oggetti esposti (che anzi in parte diventava quasi superflua) ma del loro compito di illustrarne la corretta collocazione in un pi\u00f9 ampio ambiente naturale, che stava fuori dal Museo stesso. Tutta la riorganizzazione interna rispetto alle sale espositive di Via Verdi fu pertanto radicale.\nPalazzo Sardagna.\nIl Palazzo Sardagna, scelto come sede museale dal 1975 al 2013, \u00e8 uno dei pi\u00f9 significativi esempi di transizione architettonica tra rinascimento e barocco a Trento. Gli affreschi che adornano le due salette dell'ingresso della parte antica dell'edificio risalgono al Cinquecento. Gli affreschi della stanza dello Zodiaco e della stanza di Costantino sono attribuiti a Marcello Fogolino.\nIl maestoso portale con balcone sorretto da due telamoni fu eretto in tempi successivi alla costruzione del nucleo primitivo del palazzo stesso, quando vennero collegati altri corpi di fabbrica, e risale agli inizi del XVIII secolo. Vi lavorarono gli scultori Cristoforo Benedetti di Castione e F. Barbacovi di Taio.\nDopo il trasferimento della sede museale hanno avuto inizio importanti lavori di adeguamento dei locali per un successivo utilizzo da parte della provincia.\nSedi e direttori dal 1846 al 2013.\nSedi storiche.\nSedi del museo che si sono succedute nel tempo, sino al palazzo Sardagna di via Calepina.\n(*) Apertura al pubblico nel 1981\nDirettori.\nDirettori del Museo a partire dal 1858.\nLe esposizioni permanenti.\nIl museo documentava pressoch\u00e9 ogni aspetto dell'ambiente naturalistico trentino. Erano infatti presenti, nelle 21 sale allestite per le esposizioni permanenti, sezioni di mineralogia e petrografia, di paleontologia, di zoologia locale, di ornitologia (con esemplari di tutti i principali gruppi di uccelli dell'arco alpino), di entomologia, di botanica, di erpetologia e di ittiologia. \nPer lunghi anni la disposizione interna rispett\u00f2 questa distribuzione:\nLe esposizioni erano state curate dall'architetto locale Rudi e comprendevano vetrine in legno e cristallo, tipico degli allestimenti museali del periodo.\nIl museo di Gino Tomasi.\nLa nascita del museo, nell'Ottocento, rispett\u00f2 le esigenze tradizionali di \"realizzare uno spazio organizzato per raccogliere oggetti legati da un significato e corredati da didascalie o presentazioni verbali\", ma si dovette attendere oltre un secolo perch\u00e9 arrivasse l'istituzione ufficiale del \"Museo Tridentino di Scienze Naturali\" da parte dalla Provincia Autonoma di Trento. Prima di approdare alla sede di Via Calepina si pens\u00f2 in un primo tempo al Palazzo delle Albere e fu solo col 1975, sotto la direzione di Gino Tomasi che si arriv\u00f2 a Palazzo Sardagna. Cos\u00ec Tomasi fu ispiratore ed animatore per ventisette anni del Museo prima in Via Verdi e successivamente in Via Calepina. Furono anni travagliati, e nella nuova sede sorsero presto intoppi di tipo tecnico, burocratico e logistico. Trovare una sistemazione adatta a tutto il patrimonio si rivel\u00f2 difficile, ci furono problemi di agibilit\u00e0 e le sale vennero aperte al pubblico solo una volta sistemate, una alla volta. Per tutto il periodo della reggenza Tomasi il Museo fu, almeno in alcune sue parti, un cantiere.\nQuesto spinse il direttore a cercare altri spazi e ad impegnare risorse, in collaborazione con la Provincia, nel settore della protezione della natura e del paesaggio, nella creazione di riserve e biotopi. Vennero ampliate sedi territoriali esistenti e nuove ne vennero create. I lavori in Via Calepina terminarono con la consegna dell'Aula magna sotto il cortile interno e la sistemazione definitiva dei vari laboratori nel 1992, anno nel quale Tomasi lasci\u00f2 il Museo.\nTutte le sale alla fine della direzione di Tomasi si presentarono completate, e solo in anni successivi si rimise mano agli spazi espositivi, riducendone alcuni, per l'urgenza di nuove aree che stava emergendo. A solo titolo di esempio nel Museo era stata ricostruita nei suoi dettagli la sepoltura mesolitica di Vatte di Zambana. I visitatori la poterono vedere a lungo verificando la cura con la quale gli antenati, vissuti circa anni prima, si dedicavano ai loro morti. Un particolare contributo per la valorizzazione dell'offerta museale venne anche dalla stampa locale e tra tutti i giornalisti uno si distinse in particolare, Aldo Gorfer, autore di numerosissime opere incentrate sulla geografia del territorio trentino, sulla sua storia e sulle sue tradizioni.\nL'eredit\u00e0 Gino Tomasi si pu\u00f2 sintetizzare in quattro punti:\nGino Tomasi, che ha continuato a lungo nella sua attivit\u00e0 di naturalista anche dopo aver lasciato il museo, \u00e8 morto nel 2014.\nI visitatori.\nPrima del 1989 non fu valutabile con precisione l'effettiva presenza numerica dei visitatori del Museo e delle sue sedi staccate, anche se una stima porta a pensare a circa - presenze nella sede centrale sino al 1975 (cio\u00e8 nella vecchia sede di Via Verdi). Da quell'anno, con l'introduzione di un biglietto di ingresso, questo fu possibile, e si arriv\u00f2 mediamente a visitatori all'anno.\nLa mutazione del museo.\nIl 1992 segn\u00f2 l'inizio di una nuova mutazione per il Museo di Trento. Alla direzione arriv\u00f2 Michele Lanzinger, dopo il periodo fondamentale di Gino Pedrotti, organizzatore del trasferimento dalla sede in Via Verdi e artefice della sistemazione in Via Calepina, personalit\u00e0 di cultura e sensibilit\u00e0 spese per la difesa della natura e del paesaggio. Lanzinger, gi\u00e0 conservatore per il settore della paleontologia dal 1988, inizi\u00f2 da subito un nuovo corso e \"Dinosaurs, il mondo dei dinosauri\" fu la sua presentazione in attesa della nomina ufficiale.\nA questa esposizione temporanea ne seguirono, nel tempo, numerose altre, con cadenza quasi annuale. Il museo inizi\u00f2 ad aprirsi maggiormente alla ricerca ed a sfruttare i fondi europei stanziati per giovani ricercatori. La tradizionale offerta al mondo scolastico inizi\u00f2, poco a poco, a non limitarsi alla sola apertura delle sue sale espositive ma offr\u00ec pacchetti di percorsi esperienziali e laboratori didattici legati alle mostre temporanee presenti oppure approfondimenti di tematiche scientifiche e naturalistiche.\nIn pochi anni il museo pass\u00f2 dall'orario tipico di questo tipo di istituzioni per arrivare ad una apertura, in alcuni periodi, di 24 ore su 24. Quindi al mattino si svolgevano attivit\u00e0 con le scuole, il pomeriggio e la sera normali visite o presentazioni per un pubblico di adulti e, di notte, il lavoro di ricerca. In alcuni momenti particolari iniziarono anche le notti al museo, per i pi\u00f9 piccoli.\nLe sale tradizionali, poco a poco, lasciarono il posto alle nuove attivit\u00e0, e in alcuni suoi ambienti le vetrine e gli espositori vennero sostituiti da esposizioni temporanee o da spazi per laboratori e incontri.\nIl nuovo corso, che port\u00f2 all'esigenza di nuovi spazi ed alla conseguente nascita del Muse, \u00e8 sintetizzabile, secondo il direttore Lanzinger, nella doppia necessit\u00e0 di mantenere l'impegno della conservazione (che fu una delle principali finalit\u00e0 fondative del Museo tridentino di scienze naturali nel 1964) e, allo stesso tempo, di adattare il museo ai nuovi paradigmi di sviluppo sostenibile e dell'interconnessione tra mondo locale e mondo globale.\nOfferta didattica e laboratoriale per le scuole.\nAlcuni momenti di attivit\u00e0 che sono state realizzate con studenti delle scuole nella sede di Via Calepina del Museo tridentino di scienze naturali.\nAnimazione al museo.\nNegli ultimi anni il museo speriment\u00f2 una nuova forma di approccio volta ad interessare un pubblico sempre pi\u00f9 ampio. Questa fu l'animazione, cio\u00e8 l'organizzazione di piccoli spettacoli teatrali studiati per presentare particolari temi scientifici. Ad esempio furono allestiti \"Party da primati\", nel 2007, e \"Le cose schifose\", nel 2008, incontrando un crescente interesse da parte del pubblico in generale e delle scolaresche in particolare.\nLa diversificazione degli eventi e la loro distribuzione nell'arco dell'anno port\u00f2 ad un aumento significativo del numero di persone interessate. Nel triennio 2006 - 2008 la media mensile pass\u00f2 dalle 687 alle unit\u00e0. Il personale necessario fu specificamente preparato dal museo.\nLe altre sedi.\nOltre alla sede centrale, il museo ebbe altre sedi territoriali e sedi convenzionate sparse per il territorio della Provincia Autonoma di Trento.\nSedi territoriali.\nNel corso degli anni Il Museo ha sviluppato una serie di rapporti molto stretti con otto sedi discattate sul territorio e con le quali \u00e8 stato unito da forti legami di collaborazione e scambio. Col trasferimento al MUSE, dal punto di vista istituzionale, nulla \u00e8 mutato. Negli ultimi anni solo una di queste sedi non \u00e8 pi\u00f9 rimasta attiva.\nSede non pi\u00f9 attiva:\nSedi convenzionate.\nDiverse erano sedi convenzionate col Museo tridentino di scienze naturali. Molte di queste, e diverse altre, lo sono anche col nuovo MuSe.\nLe esposizioni temporanee.\nNella sede di Via Verdi furono ospitate poche esposizioni temporanee. Sono da ricordare l'importante rassegna fotografica di Flavio Faganello nel 1971, dal titolo \"Iconografia della distruzione\" (del fotografo trentino \u00e8 stata in seguito realizzata una mostra antologica al Mart di Trento.) e una mostra sugli equilibri biologici nel territorio, nel 1975, poco prima del trasloco. \nLa maggior parte delle esposizioni temporanee ebbe luogo nella sede di Via Calepina. Questa attivit\u00e0 inizi\u00f2 ben prima dell'inaugurazione ufficiale, che sarebbe avvenuta solo nel 1981, sfruttando due salette al piano terreno, le prime ad essere ultimate.\nTra queste possono essere citate:\nNell'ultimo periodo della direzione Tomasi si realizz\u00f2:\nPoi divenne direttore Lanzingher, e tra le pi\u00f9 significative esposizioni ci furono: \nCollaborazione con altre istituzioni.\nIl museo ha collaborato sin dalla sua fondazione con varie istituzioni culturali locali e di altre regioni. Durante l'ultimo periodo, con le numerose esposizioni temporanee che sono state organizzate, si \u00e8 fatto pi\u00f9 stretto il rapporto con l'Universit\u00e0 degli Studi di Trento, ed in particolare con il Dipartimento di Fisica.\nPer organizzare la mostra del 1995 \"I giocattoli e la scienza\" infatti \u00e8 stato importante il lavoro preparatorio del professor Vittorio Zanetti, ideatore e curatore della mostra, che in seguito \u00e8 divenuta itinerante, toccando molte altre regioni: Veneto, Lazio, Marche, Puglia, Toscana, Calabria e Campania. Zanetti gi\u00e0 si era interessato alle tematiche della didattica scientifica, e pure in seguito ha continuato a pubblicare testi e monografie su questi temi.\nNel 2001 \"Energia\" ha avuto ancora il contributo determinante del Dipartimento di Fisica dell'Universit\u00e0 di Trento, ed in particolare dei professori Vittorio Zanetti e Luigi Gratton.\nCon la mostra del 2007 \"La scimmia nuda - Storia naturale dell'umanit\u00e0\" la collaborazione si \u00e8 estesa al Museo friulano di storia naturale ed al Museo regionale di scienze naturali di Torino. All'evento hanno dato il loro contributo anche studiosi e divulgatori scientifici come Desmond Morris e Jared Diamond."}
{"id": "1426308", "revid": "1543377", "url": "https://it.wikipedia.org/wiki?curid=1426308", "title": "Stenosi polmonare", "text": "Per Stenosi polmonare si intende un restringimento dell'anulus polmonare, nelle persone adulte si \u00e8 riscontrato che comprende pi\u00f9 del 10% della cardiopatie congenite. Pu\u00f2 essere valvolare, sopravalvolare o sottovalvolare, ma nella prima ipotesi rientrano la quasi totalit\u00e0 dei casi riscontrati.\nSintomatologia.\nI sintomi, come in tutti i vari tipi di stenosi, riflettono la gravit\u00e0 dello stesso, sono da osservare la funzione del ventricolo destro e la competenza della valvola tricuspide. Se la stenosi si osservano astenia, dispnea da sforzo, sincope da sforzo, dolore retrosternale.\nToni cardiaci.\nCon patologia di livello medio-grave l'itto del ventricolo pu\u00f2 essere percepito a livello del margine sternale sinistro, con possibilit\u00e0 di un piccolo tremore dove si trova il 2\u00ba spazio, si vedr\u00e0 che il T1 \u00e8 normale mentre il T2 \u00e8 notevolmente sdoppiato. Il soffio rude, che pu\u00f2 essere anticipato da un click di eiezione, va in crescendo e decrescendo e pu\u00f2 essere percepito sul margine sinistro sternale.\nTerapie.\nSe la stenosi polmonare \u00e8 asintomatica si ricorre alla normale profilassi antibiotica dell'endocardite infettiva, se invece \u00e8 un caso pi\u00f9 grave si rende necessaria la valvuloplastica percutanea con pallone o la sostituzione valvolare con valvola biologica o meccanica."}
{"id": "1426312", "revid": "1782831", "url": "https://it.wikipedia.org/wiki?curid=1426312", "title": "Billy Talent (album)", "text": "Billy Talent \u00e8 il primo album in studio del gruppo musicale canadese Billy Talent, pubblicato nel 2003."}
{"id": "1426325", "revid": "438678", "url": "https://it.wikipedia.org/wiki?curid=1426325", "title": "Nata ieri (film 1950)", "text": "Nata ieri \u00e8 un film del 1950 diretto da George Cukor.\nIspirato a una commedia teatrale di Garson Kanin, sostenuta da una convincente Judy Holliday e dall'impianto satirico che prende di mira il costume americano e spinge in alto i valori democratici, in un periodo in cui il senatore McCarthy li faceva traballare.\nTrama.\n\u00c8 la storia del trafficante Harry e della sua amante Billie, che piano piano evidenzier\u00e0 qualit\u00e0 umane e morali ribellandosi al ruolo di marionetta nelle mani del trafficante.\nRiconoscimenti.\nNel 2012 \u00e8 stato scelto per essere conservato nel National Film Registry della Biblioteca del Congresso degli Stati Uniti d'America.\nRifacimenti.\nDi questo film \u00e8 stato fatto un rifacimento nel 1993, con Melanie Griffith (Billie), Don Johnson (Paul Verral) e John Goodman (Harry), avente lo stesso titolo."}
{"id": "1426326", "revid": "1573940", "url": "https://it.wikipedia.org/wiki?curid=1426326", "title": "Santuario di San Mauro Abate", "text": "Il santuario di San Mauro Abate \u00e8 sito a Bomba in provincia di Chieti ed \u00e8 il principale edificio di culto dedicato al santo.\nStoria e struttura.\nLa chiesa originaria \u00e8 originaria del XII secolo, mentre l'edificio attuale venne iniziato nel 1954 su progetto di Alessio Mancini (sua moglie \u00e8 di Bomba) ed inaugurato nel 1963.\nDegli stucchi sono di Reni e delle opere dei fratelli Bravo sono posti all'interno.\nSopra l'ingresso vi \u00e8 un lunotto a mosaico realizzato dalla ditta Favet raffigura san Mauro con i malati. Davanti alla facciata vi \u00e8 un porticato.\nL'interno \u00e8 ad unica navata.\nDi san Mauro vi sono 2 statue, una in terracotta, una processionale in legno.\nNelle vicinanze, presso Vallecupa, vi era un monastero celestiniano.\nCulto di san Mauro a Bomba.\nIl culto di san Mauro \u00e8 assai diffuso in Abruzzo ed il santo \u00e8 uno dei patroni di Bomba.\nViene invocato per i dolori artritici, da reumatismi e di denti.\nPer i malati di artrosi e di reumatismi viene offerto dai monaci del santuario un olio (previa questua), posto su una pietra secolare, da applicare sulle parti doloranti in loco, ma si pu\u00f2 portare tale olio anche a casa in ampollette.\nInvece per i mal di denti i fedeli devono afferrare una corda collegata ad una campana, sempre sita nel santuario, detta appunto di san Mauro, e dare degli strattoni facendo suonare la campana.\nTrattasi di tradizioni medievali miste a superstizioni e fede, ma fatto sta che l'edificio di culto richiama molti fedeli, che esaudite le cure, lasciano degli ex voto che tappezzano le pareti dell'edificio.\nOltre che chiedere la grazia, coppie di sposi scelgono la chiesa per sposarsi.\nIl culto di san Mauro nella zona si perde nelle origini del cristianesimo."}
{"id": "1426328", "revid": "316629", "url": "https://it.wikipedia.org/wiki?curid=1426328", "title": "Renaud (opera)", "text": "Renaud \u00e8 una \"trag\u00e9die-lyrique\" in 3 atti di Antonio Sacchini, su libretto di Jean-Joseph Leboeuf (o Le Boeuf), andata in scena a Parigi il 28 febbraio 1783. Il soggetto dell'opera \u00e8 ispirato ai canti XVII e XX della Gerusalemme liberata di Torquato Tasso e, pi\u00f9 direttamente, all'omonima tragedia in cinque atti dell'\"abb\u00e9\" Simon-Joseph Pellegrin (\"Renaud, ou La suite d'Armide\"), che era stata musicata nel 1722 da Henry Desmarest e che si poneva, dal punto di vista della trama, come la continuazione dell'\"Armide\" di Lully/Quinault. Nell'\"Avertissement\" al libretto, Leboeuf riconosceva il suo debito, ed anche i veri e propri imprestiti, nei confronti del \"s\u00ec fecondo\" predecessore, ma giustificava il suo intervento con le esigenze di diverso taglio drammatico, determinate dai recenti sviluppi dell'arte lirica. Secondo Th\u00e9odore de Lajarte, Lebouf fu assistito, nella redazione del libretto, da Nicolas-\u00c9tienne Framery, \"traduttore consueto delle opere di Sacchini\".\nLe vicende storiche.\nLa \"premi\u00e8re\" si tenne il 28 febbraio 1783, alla presenza della regina Maria Antonietta, protettrice del musicista, nell'\"Acad\u00e9mie Royale de Musique et de Danse\" (\"Op\u00e9ra\", Salle du Th\u00e9\u00e2tre de la Porte-Saint-Martin) di Parigi, con la coreografia di Maximilien Gardel, \"a\u00een\u00e9\", e con un \"cast\" composto dai maggiori artisti dell'\"Acad\u00e9mie\": tra essi, il primo tenore (\"haute-contre\") Joseph Legros (o Le Gros) e il soprano \"di lungo corso\" Rosalie Levasseur (per entrambi i quali le parti, rispettivamente, di Renaud e di Armide, costituirono i ruoli d'addio alle scene, l'astro nascente Marie-Th\u00e9r\u00e8se Maillard, anch'ella soprano, nella parte di Antiope, e il baritenore \"profondo\" Fran\u00e7ois Lays, in quella di Hidraot.\nIl \"Renaud\" costituiva l'opera di esordio all'\"Acad\u00e9mie Royale\" da parte di Sacchini, il quale si era risolto ad accettare le sollecitazioni dell'amico Framery, grande estimatore della musica italiana, a trasferirsi a Parigi da Londra, anche per sfuggire ai debiti ed alle difficolt\u00e0 che ormai gli rendevano difficoltosa la vita nella capitale britannica. Il soggetto \"tassesco\" dell'opera non gli era, in un certo senso, nuovo: egli aveva gi\u00e0 musicato un'\"Armida\" a Milano nel 1772, su libretto di Jacopo Durandi (o Giacomo Duranti), e poi aveva rielaborato l'opera per Londra nel 1780, con il nuovo titolo di \"Rinaldo\", solo che le vicende trattate in questi lavori costituivano in effetti soltanto l'antefatto di quelle narrate nel libretto predisposto da Leboeuf per Parigi, con la collaborazione del Framery.\nL'opera ebbe una buona riuscita, \"grazie soprattutto alla partitura di Sacchini, la quale contiene delle pagine superbe\", e fu messa in scena ben cinquantuno volte nel biennio successivo. Essa fu poi ripresa in altre settantasei occasioni, tra il 1789 e il 1795, ed ebbe infine un breve \"revival\" nel 1815, con altri tre spettacoli. In totale quindi, il lavoro raccolse un numero di centotrenta rappresentazioni all'\"Op\u00e9ra\" prima di uscire definitivamente di repertorio.\nSoggetto.\nL'azione \u00e8 ambientata in Terrasanta durante la Prima Crociata. Tra parentesi sono indicati i brani ritenuti notevoli da Lajarte, e che, secondo Pitou, ricevettero la miglior accoglienza da parte del pubblico.\nAntefatto.\nLa principessa di Damasco e maga, Armida, innamoratasi del crociato Rinaldo (\"Renaud\"), riesce momentaneamente ad indurlo a contraccambiarla, grazie ad un incantesimo, e ad unirsi a lei. Tuttavia, due cavalieri compagni d'arme di Rinaldo, riescono alla fine a rintracciarlo ed a rompere l'incantesimo: Rinaldo pu\u00f2 quindi riprendere il proprio posto tra i guerrieri crociati ed Armida viene abbandonata, in preda al furore e alla disperazione.\nAtto primo.\nRinaldo si trova al campo saraceno dell'ammirato re di Damasco e padre di Armida, Idraote (\"Hidraot\"), per offrire la pace in cambio della rinuncia a Gerusalemme (\"Solyme\") da parte dei musulmani. Idraote e i suoi alleati paiono disposti ad accettare, quando la furibonda Armida irrompe in scena sul suo carro accusandoli di codardia e promettendo la sua mano a chi le porter\u00e0 la testa del traditore. Partito Rinaldo, i seguaci d'Armida fanno voto di ucciderlo (coro \"\"Arbitre et souverain du sort!\") e l'atto si chiude con l'arrivo delle bellicose amazzoni, in un balletto secondo l'uso francese.\nAtto secondo.\nMentre Armida, sbollita la rabbia, si scopre ancora innamorata di Rinaldo, Antiope, regina delle Amazzoni, le annuncia che i suoi seguaci stanno tendendo un agguato a tradimento nei confronti del cavaliere. La maga si precipita in suo soccorso, tacciando i suoi di assassini e non di vendicatori, quali lei li aveva voluti. Rimasta sola con Rinaldo (duo \"G\u00e9n\u00e9reux Inconnu ...\"), non riesce ad indurlo, nonostante qualche segno di cedimento, a rinnovare il suo amore per lei, ma lo invita comunque, alla fine, pur nell'incertezza dei sentimenti, a mettersi in salvo. Rimasta sola Armida inveisce contro il sentimento che le sta costando tante lacrime (aria \"Barbare Amour ...\"). A questo punto entra per\u00f2 in scena Idraote che rimprovera la figlia per aver ceduto all'amore e le annuncia che Rinaldo sta facendo strage nel campo saraceno. Armida si rivolge allora alle potenze infernali ed evoca le Furie (interpretate, come consueto nella tradizione francese, da tre cantanti maschi in travesti, nell'occasione un basso, un tenore baritonale (\"taille\") e una \"haute-contre\"), le quali per\u00f2 non riescono ad entrare in scena perch\u00e9 trattenute da una misteriosa forza superiore (coro degli spiriti infernali \"Nous sommes retenus ...\"). Idraote si getta allora nella lotta rinnegando la figlia traditrice e proponendosi di uccidere Rinaldo o di morire lui stesso.\nAtto terzo.\nLa battaglia \u00e8 terminata ed Armida cerca invano il padre, trovando invece spirante il re indiano Adrasto che le rinfaccia il suo comportamento duplice, che \u00e8 stato causa, non meno della mano di Rinaldo, della sua morte vicina, ma che lo sar\u00e0 anche di quella prossima di Idraote, che dovr\u00e0 seguire la stessa sorte del morente. Armida si rivolge allora al cielo chiedendo di sfogare su lei la sua ira e di salvare invece il vegliardo suo padre, e, quando sente annunciare che Idraote verr\u00e0 incatenato al carro del vincitore, decide di darsi la morte. \u00c8 per\u00f2 lo stesso Rinaldo a fermarla cercando invano di rassicurarla, finch\u00e9 non rientra in scena Idraote stesso che le comunica di dovere la vita proprio al crociato. Armida e Rinaldo sono cos\u00ec riconciliati e liberi ormai di dichiararsi il proprio reciproco amore. D'incanto la scena si muta in un \"palais magnifique\" e l'opera si chiude in esultanza, tra i canti dei protagonisti, nel \"ballet g\u00e9n\u00e9ral\" di prammatica.\nRegistrazioni.\nEsiste un'unica registrazione completa dell'opera:"}
{"id": "1426330", "revid": "473173", "url": "https://it.wikipedia.org/wiki?curid=1426330", "title": "Roberto I di Scozia", "text": "Scozzese e di ascendenza Pitta secondo gli Scozzesi, di ascendenza francese secondo gli inglesi e gaelica secondo gli Irlandesi, fu uno dei pi\u00f9 grandi re della Scozia, e anche uno dei guerrieri pi\u00f9 famosi della sua epoca. Condusse la Scozia contro il Regno d'Inghilterra durante le Guerre di indipendenza scozzesi. Era il pronipote di Davide I di Scozia.\nIl nonno Robert Bruce, V Signore di Annandale, fu uno dei pretendenti al trono scozzese durante la \"Grande Causa\". Come Earl di Carrick, Robert Bruce appoggi\u00f2 la rivendicazione della sua famiglia al trono scozzese e prese parte alla rivolta di William Wallace contro Edoardo I d'Inghilterra. Nominato nel 1298 Guardiano della Scozia al fianco del suo principale rivale per il trono, John Comyn, III Signore di Badenoch e William Lamberton, vescovo di St Andrews, in seguito si dimise nel 1300 a causa delle sue liti con Comyn e la restaurazione apparentemente imminente di John Balliol sul trono scozzese. Dopo essersi sottomesso a Edoardo I nel 1302 ed essere ritornato alla \"pace del re\", Robert riprese la rivendicazione della sua famiglia al trono scozzese alla morte del padre.\nNel febbraio 1306, dopo aver ferito Comyn, Bruce fu scomunicato dal Papa (anche se ricevette l'assoluzione da Robert Wishart, vescovo di Glasgow). Bruce si mosse rapidamente per conquistare il trono e fu incoronato re di Scozia il 25 marzo 1306. Le forze di Edoardo I sconfissero Robert in battaglia, costringendolo a fuggire nascondendosi, prima di riapparire nel 1307 e sconfiggere un esercito inglese a Loudoun Hill, attuando una guerriglia di successo contro il sovrano inglese. Bruce sconfisse i suoi nemici scozzesi, distruggendo le loro fortezze e devastando le loro terre, e nel 1309 convoc\u00f2 per la prima volta il parlamento scozzese. Una serie di vittorie militari tra il 1310 e il 1314 gli permisero il controllo di gran parte della Scozia, e nella Battaglia di Bannockburn nel 1314, Robert sconfisse un esercito inglese molto pi\u00f9 grande guidato da Edoardo II d'Inghilterra, confermando il ristabilimento di un regno scozzese indipendente.\nBiografia.\nOrigini e giovinezza.\nBruce era il primogenito di Robert Bruce, VI Signore di Annandale, e di Marjorie, Contessa di Carrick, figlia di Niall, conte di Carrick. Una leggenda vuole che il padre di Robert avesse tenuto prigioniera sua madre fino a che ella non acconsent\u00ec a sposarlo.\nDa parte di madre, Robert eredit\u00f2 la contea gaelica di Carrick, mentre da parte di padre una casata reale, il che gli consent\u00ec di reclamare il trono scozzese. Anche se la sua data di nascita \u00e8 sicuramente conosciuta, il suo luogo \u00e8 storicamente pi\u00f9 incerto: probabilmente il Castello di Turnberry nell'Ayrshire, anche se altri studiosi indicano sia Lochmaben nel Dumfriesshire, sia Writtle in Inghilterra.\n\u00c8 probabile che Bruce sia stato educato per parlare in tutte le lingue della sua casata e della nazione scozzese. Quasi certamente parlava correttamente il gaelico, il francese e il latino, anche se non c'\u00e8 una prova diretta, \u00e8 plausibile parlasse anche inglese. La prima presenza di Robert in documenti storici \u00e8 su una lista di testimoni di una lettera pubblicata da Alasdair MacDomhnaill, signore di Islay. Il suo nome compare insieme a quello del vescovo di Argyll, del vicario di Arran, di un impiegato di Kintyre, di suo padre e di numerosi Notai gaelici di Carrick.\nFu testimone nel 1292 della competizione per l'assegnazione del trono di Scozia che consegn\u00f2 la corona a un suo lontano parente, John Balliol. Appena seppe del risultato, imped\u00ec che quel ramo della sua famiglia prendesse il suo legittimo posto sul trono scozzese. In seguito, suo nonno, Robert Bruce, V Signore di Annandale abdic\u00f2 in favore di Robert de Brus, padre di Robert Bruce, che nel frattempo aveva gi\u00e0 ceduto il titolo di conte al figlio Robert Bruce, il giorno della morte della moglie nel 1292. Sia il padre sia il figlio parteggiarono per Edoardo I d'Inghilterra contro Balliol.\nNel mese di aprile del 1294, il giovane Bruce, per un anno e mezzo, ebbe il permesso di visitare l'Irlanda, e, come segno ulteriore del favore di re Edoardo, ricevette una tregua sul pagamento di tutti i debiti che a quel tempo doveva al ministero delle finanze inglese. Nel 1295, Robert spos\u00f2 la sua prima moglie, Isabella di Mar, figlia di Donald, decimo conte di Mar, e dalla moglie Helen.\nGuerre di indipendenza.\nInizi.\nAnche dopo l'ascensione di John Balliol (Re Giovanni I di Scozia), Edoardo continu\u00f2 ad affermare la sua autorit\u00e0 sulla Scozia e le relazioni tra i due re cominciarono presto a deteriorarsi. I Bruce si schierarono con Edoardo contro John e i suoi alleati Comyn, considerando John un usurpatore. Nell'agosto del 1296 i Bruce giurarono fedelt\u00e0 a Edoardo I d'Inghilterra con un patto stipulato a Berwick-upon-Tweed, rinnovato a Carlisle, ma dallo stesso violato, poich\u00e9 il giovane Robert si un\u00ec alla sommossa scozzese contro re Edoardo.\nContro le obiezioni degli scozzesi, Edoardo I accett\u00f2 di ascoltare gli appelli sui casi regolati dalla corte dei Guardiani che aveva governato la Scozia durante l'interregno. Un'ulteriore provocazione arriv\u00f2 in un caso portato da Macduff, figlio di Malcolm, Earl di Fife, nel quale Edoardo chiese a John di comparire di persona davanti al Parlamento inglese per rispondere alle accuse. Ci\u00f2 fu per il re scozzese l'ultima goccia insieme alla richiesta - sempre da parte di Edoardo - che i magnati scozzesi prestassero il servizio militare nella guerra inglese contro la Francia.\nAl suo ritorno in Scozia, John tenne una riunione con il suo consiglio e, dopo alcuni giorni di acceso dibattito, vennero fatti piani per sfidare gli ordini di Edoardo I. Alcune settimane dopo venne riunito velocemente un Parlamento scozzese e 12 membri di un consiglio di guerra (quattro conti, quattro baroni e quattro vescovi, rispettivamente) furono scelti come consiglieri del re Giovanni. Vennero immediatamente inviati emissari per informare Re Filippo IV di Francia delle intenzioni degli inglesi. Essi negoziarono anche un trattato con il quale gli scozzesi avrebbero invaso l'Inghilterra se questi avessero invaso la Francia, e in cambio i francesi avrebbero sostenuto gli scozzesi. Il trattato sarebbe stato suggellato dal matrimonio organizzato tra Edward Balliol (figlio di John) e Jeanne de Valois (nipote di Filippo). Un altro trattato con re Eirik II di Norvegia fu concluso. In base ad esso il sovrano norvegese avrebbe concesso la somma di 50.000 groats, con la quale sarebbero state fornite 100 navi per quattro mesi l'anno, per tutto il tempo in cui le ostilit\u00e0 tra Inghilterra e Francia fossero continuate.\nIl consiglio del Comyn, che agiva in nome di Re John, convoc\u00f2 l'ospite scozzese per incontrarsi a Caddonlee l'11 marzo. I Bruce e i conti di Angus e March rifiutarono, e la famiglia Bruce si ritir\u00f2 temporaneamente dalla Scozia, mentre i Comyn conquistarono i loro possedimenti in Annandale e Carrick, concedendoli a John Comyn, conte di Buchan. Edoardo I quindi forn\u00ec un rifugio sicuro per i Bruce, avendo nominato il Signore di Annandale al comando del Castello di Carlisle nell'ottobre 1295.\nQuasi il primo colpo nella guerra tra Scozia e Inghilterra fu un attacco diretto ai Bruce. Il 26 marzo 1296, il luned\u00ec di Pasqua, sette conti scozzesi iniziarono un attacco a sorpresa contro la citt\u00e0 murata di Carlisle, che non fu tanto un attacco contro l'Inghilterra quanto il conte Comyn di Buchan e la sua fazione che attaccavano i loro nemici Bruce. Robert Bruce avrebbe acquisito in questa occasione una preziosa conoscenza diretta delle difese della citt\u00e0 che metter\u00e0 a frutto nel 1315 quando sarebbe stato lui stesso a guidare l'attacco alla piazzaforte inglese.\nEdoardo rispose all'alleanza degli scozzesi con la Francia e all'attacco a Carlisle invadendo la Scozia alla fine del marzo 1296 e prendendo la citt\u00e0 di Berwick in un attacco particolarmente sanguinoso. Con la Battaglia di Dunbar, la resistenza scozzese fu di fatto schiacciata. Lo scontro segn\u00f2 effettivamente la fine della ribellione del 1296. L'allora High Steward of Scotland si arrese consegnando l'importante fortezza di Roxburgh, senza tentare nemmeno di difenderla; ed altri seguirono rapidamente il suo esempio. Solamente il castello di Edimburgo riusc\u00ec a resistere per circa una settimana contro l'assedio degli inglesi. John Balliol si arrese e il 2 luglio nel castello di Kincardine confess\u00f2 pubblicamente il proprio status di ribelle e chiese di essere perdonato. Edward depose il rivale imprigionandolo nella Torre di Londra e insedi\u00f2 alcuni inglesi per governare il paese. La campagna aveva avuto grande successo, ma il trionfo inglese sarebbe stato solo temporaneo.\nSebbene i Bruce fossero ormai di nuovo in possesso di Annandale e Carrick, nell'agosto 1296 Robert Bruce, Lord of Annandale, e suo figlio, Robert Bruce, conte di Carrick e futuro re, erano tra gli oltre 1.500 scozzesi a Berwick che giurarono fedelt\u00e0 ad Edoardo I d'Inghilterra.\nQuando scoppi\u00f2 la rivolta scozzese contro Edoardo I, nel luglio del 1297 ad essa presero parte James Stewart, quinto Grande intendente di Scozia, Robert Wishart, vescovo di Glasgow, MacDuff, figlio del conte di Fife, e, contro il parere del padre, il giovane Robert Bruce. Il futuro re aveva ormai ventidue anni e, unendosi ai ribelli, sembrava aver agito indipendentemente da suo padre, che non aveva preso parte alla ribellione e sembr\u00f2 aver abbandonato ancora una volta Annandale per la salvezza di Carlisle. Sembra che Robert Bruce fosse caduto sotto l'influenza degli amici di suo nonno, Wishart e Stewart, che lo avevano ispirato alla resistenza.\nCon lo scoppio della rivolta, Robert lasci\u00f2 Carlisle e si diresse verso Annandale, dove chiam\u00f2 i cavalieri delle sue terre ancestrali.\nFurono inviate lettere urgenti per ordinare a Bruce di sostenere il comandante di Edoardo, Giovanni di Warenne (a cui Bruce era imparentato), nell'estate del 1297; ma invece di conformarsi alle direttive, Bruce continu\u00f2 a sostenere la rivolta contro Edoardo I. Che Bruce fosse in prima linea nel fomentare la ribellione \u00e8 mostrato in una lettera scritta a Edoardo da Hugh Cressingham il 23 luglio 1292, che riporta l'opinione che \"se voi aveste dalla vostra parte il Conte di Carrick, il Sovrintendente di Scozia e suo fratello... penserei che la vostra impresa sarebbe compiuta\".\nIl 7 luglio 1297, Bruce e i suoi furono costretti a sottoscrivere le condizioni di un trattato, denominato \"Capitolazione di Irvine\". Secondo questo trattato, i signori scozzesi avevano la libert\u00e0 di scelta di chi servire e sarebbero stati perdonati per la loro ribellione se in cambio avessero giurato lealt\u00e0 a re Edoardo. Il vescovo di Glasgow, James Steward e sir Alexander Lindsay garantirono per Robert Bruce a patto che consegnasse come ostaggio la figlia neonata Marjorie. Tuttavia, quando il re Edoardo ritorn\u00f2 in Inghilterra dopo la vittoriosa Battaglia di Falkirk, Annandale e Carrick furono esclusi dalla Signoria e dalle terre che assegn\u00f2 ai suoi seguaci. La fedelt\u00e0 al Re di Bruce non venne messa in discussione.\nGuardiano di Scozia.\nWilliam Wallace si era dimesso da Guardiano di Scozia dopo la sua sconfitta nella battaglia di Falkirk. Gli succedettero Robert Bruce e John Comyn, entrambi nominati Guardiani tra il 1298 ed il 1300. Entrambi non riuscivano ad andare oltre le loro diffidenze personali. Come nipote e sostenitore del re Giovanni, e come qualcuno che poteva vantare una seria rivendicazione del trono scozzese, il Comyn era nemico di Bruce. Nel 1299, William Lamberton, vescovo di St. Andrews, fu nominato terzo Guardiano neutrale per cercare di mantenere l'ordine tra Bruce e Comyn. L'anno seguente, Bruce finalmente si dimise da Guardiano congiunto e fu sostituito da Sir Gilbert, primo signore de Umfraville, Conte di Angus. Nel maggio 1301, Umfraville, Comyn e Lamberton si dimisero da Guardiani congiunti e furono sostituiti da Sir John de Soules come unico Guardiano. Soules fu nominato in gran parte perch\u00e9 non faceva parte n\u00e9 del campo di Bruce n\u00e9 di quello dei Comyn, e perch\u00e9 era un patriota. Era un Guardiano attivo e fece nuovi sforzi per far tornare il re Giovanni sul trono scozzese.\nNel luglio 1301 il re Edoardo I lanci\u00f2 la sua sesta campagna in Scozia. Nonostante la cattura dei castelli di Bothwell e Turnberry, fece ben poco per affliggere l'abilit\u00e0 di combattimento scozzese, e nel gennaio del 1302 accett\u00f2 una tregua di nove mesi. Fu in quel periodo che Robert Bruce si sottomise ad Edoardo, insieme ad altri nobili, anche se fino ad allora era stato dalla parte degli scozzesi. Giravano voci che John Balliol sarebbe tornato per riconquistare il trono scozzese. Soules, che probabilmente era stato nominato da Giovanni, sostenne il suo ritorno, come fecero la maggior parte degli altri nobili. Ma non era altro che una voce.\nNel marzo 1302, Bruce invi\u00f2 una lettera ai monaci dell'Abbazia di Melrose chiedendo scusa per aver chiamato gli affittuari dei monaci a prestare servizio nel suo esercito quando non c'era stata una chiamata nazionale. Bruce promise che d'ora in avanti non avrebbe \"mai pi\u00f9\" richiesto ai monaci di servire, a meno che non fosse per \"l'esercito comune di tutto il regno\", per la difesa nazionale. Lo stesso anno Bruce convol\u00f2 a nozze con Elisabetta de Burgh, sua seconda moglie, figlia di Richard de Burgh, secondo conte di Ulster. Da Elisabetta ebbe quattro bambini: David II, John, Matilda e Margaret\nInvasione della Scozia.\nNel 1303 Edoardo I invase nuovamente la Scozia, raggiungendo Edimburgo, per poi marciare su Perth. John Comyn, ormai Guardiano, non poteva sperare di sconfiggere le forze di Edoardo, che rimase a Perth fino al luglio 1303. Nella sua conquista della Scozia Edoardo continu\u00f2 verso Dundee, Brechin, Montrose e, infine, Aberdeen dove arriv\u00f2 nell'agosto 1303. Da qui marci\u00f2 per tutta la regione di Moray prima di continuare verso Badenoch e ripercorrere la strada fatta fino ad allora verso sud a Dunfermline. Con il paese ormai sottomesso tutti i capi scozzesi, tranne William Wallace, nel mese di febbraio 1304 si arresero a re Edoardo. Le condizioni della sottomissione vennero negoziate da John Comyn. Le leggi e le libert\u00e0 della Scozia dovevano essere come lo erano state ai tempi di Alessandro III: qualsiasi modifica necessitava di un assenso di re Edoardo e del consiglio dei nobili scozzesi.\nL'11 giugno 1304, entrambi a testimoniare gli sforzi eroici dei loro compatrioti durante l'assedio di re Edoardo al castello di Stirling, Bruce e William Lamberton fecero un patto che li un\u00ec profondamente: \"\"nell'amicizia e nell'alleanza contro tutti gli uomini.\" Se uno di loro avesse rotto il patto segreto, sarebbe stato privato dall'altro della somma di diecimila sterline. Bench\u00e9 entrambi cedessero agli inglesi, il patto dimostr\u00f2 sia il loro patriottismo sia il loro profondo impegno e perseveranza per la libert\u00e0 degli scozzesi.\nFu tenuta una sessione del parlamento per eleggere coloro che si sarebbero incontrati pi\u00f9 tardi in quell'anno con il parlamento inglese per stabilire le regole per il governo della Scozia. Il conte di Richmond, nipote di Edoardo, doveva dirigere il governo subordinato della Scozia. Mentre tutto ci\u00f2 avveniva, William Wallace fu catturato vicino a Glasgow, e fu giustiziato a Londra il 23 agosto 1305.\nCon la Scozia priva di difesa, re Edoardo attu\u00f2 un programma di assimilazione all'Inghilterra. Nonostante la partecipazione scozzese, tuttavia, gli inglesi ebbero sempre il potere reale.\nAssassinio di John Comyn.\nNel settembre del 1305, Edoardo temendo le trame di Robert, gli affid\u00f2 il suo castello a Kildrummy suggerendo che il re inglese sospettasse che Robert non fosse del tutto affidabile e forse stava tramando dietro di lui. Un altro segno della sfiducia di Edoardo avvenne il 10 ottobre 1305, quando il re revoc\u00f2 a Bruce il dono di Sir Gilbert de Umfraville fattogli solo sei mesi prima.\nBruce, ora, quale conte di Carrick e settimo signore di Annandale, ottenne un patrimonio enorme; la Scozia, di fatto, divenne sua propriet\u00e0 ricevendo anche una baronia, alcune propriet\u00e0 secondarie in Inghilterra ed infine una forte rivendicazione del trono scozzese.\nRobert, come tutta la sua famiglia, credeva fortemente ai diritti che i Bruce avevano sul trono scozzese. Tuttavia le sue azioni di sostegno, una volta verso gli inglesi e una volta verso gli scozzesi, avevano creato moltissima diffidenza da parte delle \"Comunit\u00e0 del regno della Scozia\"\". Una forte opposizione alla sua ambizione venne da John Comyn, che fu molto pi\u00f9 risoluto nella sua opposizione agli inglesi: era il nobile pi\u00f9 potente in Scozia e si era alleato con molti altri nobili sia in Scozia che in Inghilterra, comprese le famiglie di Buchan, Marr, Ross, Fife, Angus, Dunbar e Strathearn; le Signorie di Kilbride, Kirkintilloch, Lenzie, Bedrule e Scraesburgh; e gli sceriffi a Banff, Dingwall, Wigtown e Aberdeen. Inoltre anche lui reclam\u00f2 il trono scozzese, vuoi per la sua ascendenza dall'antica monarchia celtica (Donald III da parte di padre e David I da parte di madre), vuoi per il fatto che fosse il nipote di John Balliol.\nSecondo alcune fonti, nella tarda estate del 1305, in un accordo segreto, firmato e sigillato, John Comyn accett\u00f2 di rinunciare alla sua pretesa al trono scozzese in favore di Robert Bruce al ricevimento delle terre di Bruce in Scozia, nel caso in cui Robert avesse guidato una rivolta contro gli inglesi. Che i dettagli dell'accordo con Comyn fossero corretti o meno, re Edoardo si mise in moto per arrestare Bruce mentre era ancora alla corte inglese. Rodolfo Morthermer, I Barone di Monthermer venne a sapere dell'intenzione di Edoardo e avvert\u00ec Bruce mandandogli dodici penny e un paio di speroni. Bruce, compreso il suggerimento, fugg\u00ec con uno scudiero dalla corte inglese durante la notte dirigendosi velocemente verso la Scozia. All'indomani della battaglia di Bannockburn, Robert, ormai vittorioso, ripag\u00f2 il suo debito con Rodolfo, il quale aveva combattuto sotto le insegne inglesi ed era stato catturato, liberandolo senza chiedere nessun riscatto.\nPer neutralizzare la minaccia rappresentata da Comyn, Bruce lo invit\u00f2 a Dumfries, ad una riunione durante una tregua, il 10 febbraio 1306.\nComyn fu attaccato da Bruce dall'altare maggiore della chiesa del monastero di Greyfriars. Sapendo che Comyn era sopravvissuto all'attacco e si stava riprendendo, due dei sostenitori di Bruce, Roger de Kirkpatrick e John Lindsay, giunsero in chiesa per finirlo.\nBruce e il suo partito attaccarono poi il castello di Dumfries, dove la guarnigione inglese si arrese. Bruce si affrett\u00f2 da Dumfries a Glasgow, dove il suo amico e sostenitore, il vescovo Robert Wishart, gli concesse l'assoluzione e successivamente fece pressione sul clero di tutto il paese per radunarsi intorno a Bruce.\nBruce venne scomunicato comunque per tale crimine, insieme ai Baroni che lo avevano sostenuto; ma pi\u00f9 tardi, nel 1328, Papa Giovanni XXII ritir\u00f2 la scomunica.\nLe fonti inglesi ancora esistenti oggi raccontano una storia completamente diversa. Dichiarano che l'omicidio dei Comyn fu pianificato nel tentativo di conquistare il trono di Scozia. Per questo motivo re Edoardo d'Inghilterra scrisse al Papa e chiese la scomunica di Robert Bruce. Nessuna fonte trovata in Inghilterra afferma che Edoardo avesse qualche conoscenza del tradimento di Robert Bruce prima delle sue azioni contro Comyn, dichiarando che il re sia venuto a conoscenza dell'omicidio di Comyn solo diversi giorni dopo la sua morte.\nIncoronazione ed iniziali insuccessi.\nRimane il fatto che Robert Bruce venne quindi incoronato Re di Scozia con il nome di Roberto I, a Scone, nei pressi di Perth, il 25 marzo 1306 dal vescovo William Lamberton.\nLe vesti e i paramenti reali che Robert Wishart aveva nascosto agli inglesi furono riesumati dal vescovo e concessi a re Robert. Erano presenti i vescovi di Moray e Glasgow, come pure i conti di Atholl, Menteith, Lennox e Marr. Il grande vessillo dei re di Scozia fu piazzato dietro il trono di Bruce.\nIsabella MacDuff, contessa di Buchan e moglie di John Comyn, III Signore di Badenoch (cugino del John Comyn assassinato) arriv\u00f2 il giorno dopo, troppo tardi per l'incoronazione. Ella rivendic\u00f2 il diritto della sua famiglia, i conti MacDuff di Fife, di incoronare il re scozzese in vece di suo fratello, Duncan IV conte di Fife, che non aveva ancora raggiunto l'et\u00e0 ed era in mani inglesi. Cos\u00ec si tenne una seconda incoronazione e ancora una volta la corona fu posta sulla fronte di Robert.\nSebbene fosse diventato Re, Bruce ancora non possedeva un regno ed i suoi sforzi per ottenerlo si dimostrano vani fino dopo alla morte del re Edoardo I.\nNel giugno del 1306 fu sconfitto alla Battaglia di Methven e nel mese di agosto, in quella di Strathfillan, dove si era rifugiato. Sua moglie, le sue figlie e altre donne del gruppo furono mandate a Kildrummy nell'agosto del 1306 sotto la protezione del fratello di Bruce, Neil Bruce, e del conte di Atholl e della maggior parte dei suoi uomini rimasti. Bruce, quasi senza seguito, fugg\u00ec nell'isola di Rathlin di fronte alla costa settentrionale dell'Irlanda, accompagnato da sir James Douglas e Gilbert Hay, i fratelli di Bruce, Thomas, Alexander ed Edward, sir Neil Campbell e il conte di Lennox.\nRe Edoardo marci\u00f2 ancora a nord in primavera. Lungo la strada assegn\u00f2 le propriet\u00e0 scozzesi di Bruce ad alcuni suoi seguaci e pubblic\u00f2 un manifesto di scomunica contro Bruce. La regina consorte di Bruce, Elizabeth, sua figlia Marjorie, Isabella MacDuff e le sue sorelle Christina e Mary, furono catturate in un santuario presso Tain, mentre suo fratello Niall venne giustiziato. Ma il 7 luglio del 1307, re Edoardo mor\u00ec, e ad opporsi a Bruce rimase il suo debole figlio, Edoardo II.\nLa riconquista della Scozia.\n\u00c8 ancora incerto dove Bruce trascorse l'inverno del 1306-07, molto probabilmente nelle Ebridi, forse riparato da Christina delle Isole. Quest'ultima era sposata con un membro del Clan Mar, una famiglia a cui era legato Bruce (non solo la sua prima moglie era un membro di questa famiglia, ma il fratello di lei, Gartnait, era sposato con una sorella di Bruce). L'Irlanda era un'altra seria possibilit\u00e0 oltre alle Orkney (all'epoca sotto il dominio norvegese) o la Norvegia (dove sua sorella Isabel Bruce era regina consorte di Eirik II).\nBruce e i suoi seguaci ritornarono in Scozia nel febbraio 1308, divisi in due gruppi: uno, condotto da Robert e da suo fratello Edward che si stanziarono nel castello di Turnberry dal quale organizzarono una guerriglia contro gli inglesi nel sud-ovest della Scozia; l'altro, condotto dai suoi fratelli Thomas ed Alexander che si stanziarono un po' pi\u00f9 a sud nel Loch Ryan; ma ben presto i due fratelli vennero catturati e giustiziati. In aprile Bruce ottenne una discreta vittoria contro gli inglesi nella Battaglia di Glen Trool prima di sconfiggere Aymer de Valence e il conte di Pembroke nella Battaglia di Loudoun Hill. Allo stesso tempo, James Douglas fece la sua prima incursione per Bruce nella Scozia sudoccidentale, attaccando e bruciando il suo castello a Douglasdale. Lasciando suo fratello Edward a capo della regione di Galloway, Bruce si diresse verso nord e conquist\u00f2 i castelli di Urquhart e di Inverlochy, dando fuoco al castello di Inverness e radendo al suolo quello di Nairn, e minacciando infine, senza successo Elgin.\nTrasferite le operazioni nell'Aberdeenshire verso la fine del 1307, attacc\u00f2 Banff ma venne colto da una malattia piuttosto seria, che probabilmente fu la causa delle difficolt\u00e0 della lunga campagna. Ristabilitosi, Bruce sottomise John Comyn, terzo conte di Buchan, e prosegu\u00ec verso ovest dove conquist\u00f2 i castelli di Balvenie e di Duffus, e dell'allora castello di Tarradale sulla Black Isle. Torn\u00f2 indietro nel tentativo di riprendere Elgin, ma fall\u00ec nuovamente, infine sconfisse nuovamente Comyn nella Battaglia di Inverurie nel maggio 1308, quindi conquist\u00f2 Buchan e massacr\u00f2 la guarnigione inglese ad Aberdeen.\nNel 1308 fu ordinato da Bruce il massacro di Buchan per assicurarsi che tutto il sostegno della famiglia Comyn fosse cessato. Buchan aveva una popolazione molto grande, perch\u00e9 era la capitale agricola della Scozia settentrionale e gran parte della sua popolazione era fedele alla famiglia Comyn anche dopo la sconfitta del conte di Buchan. La maggior parte dei castelli Comyn a Moray, Aberdeen e Buchan furono distrutti e i loro abitanti uccisi. Bruce ordin\u00f2 un simile trattamento a Argyle e Kintyre, nei territori del Clan MacDougall. Con questi atti, Bruce aveva distrutto con successo il potere dei Comyn, che avevano controllato gran parte della Scozia settentrionale e sudoccidentale per oltre 150 anni. Quindi attravers\u00f2 l'Argyll e sconfisse i MacDougall (alleati dei Comyn) nella Battaglia del Passo di Brander e conquist\u00f2 il Castello di Dunstaffnage, l'ultima grande roccaforte dei Comyn.\nNel marzo del 1309, Bruce tenne il suo primo parlamento a Saint Andrews e ad agosto controllava tutta la Scozia a nord del fiume Tay. L'anno seguente, il clero scozzese, durante un consiglio generale, riconobbe Bruce come re. Il sostegno datogli dalla Chiesa, nonostante la sua scomunica, era di grande importanza politica. Il 1\u00ba ottobre 1310 Bruce scrisse a Edoardo II d'Inghilterra da Kildrum nella Parrocchia di Cumbernauld in un tentativo infruttuoso di stabilire la pace tra la Scozia e l'Inghilterra.\nI tre anni successivi videro la conquista di un castello e di un avamposto inglese dopo un altro: Linlithgow nel 1310, Dumbarton nel 1311 e Perth nel gennaio 1312.\nNella sua sete di conquista, Bruce fece incursioni nel nord dell'Inghilterra e si stanzi\u00f2 a Ramsey nell'Isola di Man, dove assedi\u00f2 il Castello di Rushen a Castletown, conquistandolo il 21 giugno 1313, con il chiaro intento di strappare agli inglesi un'importante postazione strategica, quale era l'isola di Man. Nella primavera del 1314, il fratello, Edward Bruce assedi\u00f2 il castello di Stirling, fortificazione chiave del nord dell'Inghilterra e il cui governatore, Sir Philip de Mowbray, accett\u00f2 di capitolare se non raggiunto da rinforzi prima del 24 giugno 1314. Intanto nel marzo del 1314 sir James Douglas cattur\u00f2 Roxburgh e Randolph conquist\u00f2 il Castello di Edimburgo.\nGli otto anni di estenuante ma deliberato rifiuto di incontrare gli inglesi su un terreno uniforme fecero s\u00ec che molti considerassero Bruce uno dei pi\u00f9 grandi leader della guerriglia di ogni tempo. Ci\u00f2 rappresentava una trasformazione non da poco per un uomo cresciuto come cavaliere feudale.\nLa Battaglia di Bannockburn.\nA maggio del 1314 Bruce invase e sottomise nuovamente l'Isola di Man, per poi assicurare militarmente l'indipendenza della Scozia dall'Inghilterra con la storica Battaglia di Bannockburn.\nBruce aveva riconquistato la maggior parte dei castelli in Scozia tenuti dagli inglesi e stava mandando gruppi di incursori nell'Inghilterra settentrionale fino a Carlisle. In risposta, Edoardo II progett\u00f2 una grande campagna militare con l'appoggio di Lancaster e dei baroni, radunando un grande esercito di 15.000-20.000 uomini. La notizia dell'accordo sul castello di Stirling raggiunse il re inglese a fine maggio che decise di accelerare la marcia verso nord da Berwick per liberare il castello. Robert, con una forza tra 5.500 e 6.500 uomini, in prevalenza lancieri, si prepar\u00f2 a impedire che le forze di Edoardo raggiungessero Stirling.\nLa battaglia inizi\u00f2 il 23 giugno quando l'esercito inglese tent\u00f2 di farsi strada attraverso le alture del Bannock Burn, che era circondato da paludi. Le scaramucce tra le due parti scoppiarono provocando la morte di Sir Henry de Bohun, che Robert uccise in un duello personale. Edoardo continu\u00f2 la sua avanzata il giorno seguente, e incontr\u00f2 la maggior parte dell'esercito scozzese quando emersero dai boschi di New Park. Sembra che gli inglesi non si aspettassero che gli scozzesi dessero battaglia in quel punto, e di conseguenza avevano tenuto le loro forze in marcia, piuttosto che in formazione da battaglia, con gli arcieri - di solito utilizzati per spezzare le formazioni di lancia nemica - indietro, piuttosto che davanti all'esercito. La cavalleria inglese trov\u00f2 difficile operare nell'angusto terreno e fu schiacciata dai lancieri di Robert. L'esercito inglese fu sopraffatto e i suoi leader non riuscirono a riprendere il controllo.\nEdoardo II fu trascinato fuori dal campo di battaglia, inseguito dalle forze scozzesi, sfuggendo ai pesanti combattimenti. Lo storico Roy Haines descrive la sconfitta come una \"calamit\u00e0 di proporzioni sorprendenti\" per gli inglesi, le cui perdite furono enormi. All'indomani della sconfitta, Edoardo si ritir\u00f2 a Dunbar, quindi viaggi\u00f2 in nave per Berwick, e poi di nuovo a York; in sua assenza, il Castello di Stirling cadde rapidamente.\nCampagna irlandese.\nLa battaglia segn\u00f2 un significativo punto di svolta, con gli eserciti di Robert ora liberi di lanciare incursioni devastanti in tutta l'Inghilterra settentrionale.\nBruce decise quindi di lanciare incursioni nello Yorkshire e nel Lancashire. Incoraggiati dai suoi successi militari, le forze dei Bruce, guidate da Edward fratello di Robert, invasero anche l'Irlanda nel 1315, nel tentativo di liberare il paese dal dominio inglese (dando risposta alle offerte di assistenza di Donal O'Neil, re di Tyrone) e di aprire un secondo fronte nelle continue guerre con l'Inghilterra. Edward Bruce fu incoronato addirittura come Re Supremo d'Irlanda nel 1315. Successivamente Robert giunse con un altro esercito per aiutare suo fratello.\nIn concomitanza con l'invasione, Bruce rese popolare una visione ideologica di una \"Grande Scozia Pan-gaelica\" con il suo lignaggio che governava sia l'Irlanda che la Scozia. Questa campagna di propaganda fu aiutata da due fattori. Il primo fu la sua alleanza matrimoniale dal 1302 con la famiglia de Burgh della contea di Ulster in Irlanda; secondo, Bruce stesso, dalla parte di sua madre di Carrick, discendeva dai reali gaelici in Scozia e in Irlanda. Gli antenati irlandesi di Bruce includevano Eva MacMurrough, i cui antenati comprendevano Brian Boru di Munster e i re di Leinster. Cos\u00ec, in modo lineare e geopolitico, Bruce tent\u00f2 di sostenere la sua idea anticipata di un'alleanza tra le popolazioni gaeliche scozzese-irlandesi, sotto la sua regalit\u00e0. Questo \u00e8 rivelato da una lettera che ha inviato ai capi irlandesi, dove chiama gli scozzesi e irlandesi collettivamente \"nostra nacio\" (la nostra nazione), sottolineando la lingua comune, i costumi e il patrimonio dei due popoli.\nLa mossa diplomatica funzion\u00f2 in una certa misura, almeno nell'Ulster, dove gli scozzesi avevano un certo sostegno. Il capo irlandese, Donal O'Neil, ad esempio, in seguito giustificava il suo sostegno agli scozzesi a papa Giovanni XXII dicendo che \"i re della piccola Scotia tracciano il loro sangue verso la nostra Grande Scozia e conservano in una certa misura la nostra lingua e le nostre usanze\".\nLa campagna di Bruce in Irlanda fu caratterizzata da alcuni successi militari iniziali. Tuttavia, gli scozzesi non riuscirono a conquistare i capi irlandesi fuori dall'Ulster n\u00e9 a fare altri significativi guadagni nel sud dell'isola, dove la popolazione non poteva vedere la differenza tra l'occupazione inglese e quella scozzese. Alla fine i Bruce uscirono sconfitti quando Edward Bruce fu ucciso nella Battaglia di Faughart. Gli Annali irlandesi del periodo descrivevano la sconfitta dei Bruce da parte degli inglesi come una delle pi\u00f9 grandi cose mai fatte dagli inglesi per la nazione irlandese mettendo fine alla carestia e ai saccheggi inflitti agli irlandesi sia dagli scozzesi che dagli inglesi.\nRegno.\nNonostante Bannockburn e la conquista dell'ultima roccaforte inglese a Berwick nel 1318, Edoardo II si rifiut\u00f2 di rinunciare alla sua pretesa di sovrintendere alla Scozia.\nIl regno di Robert Bruce incluse anche importanti risultati diplomatici. La Dichiarazione di Arbroath del 1320 rafforz\u00f2 la sua posizione, in particolare in relazione al Papato, e Papa Giovanni XXII alla fine sollev\u00f2 la scomunica di Bruce. Con la Dichiarazione la nobilt\u00e0 scozzese dichiar\u00f2 Robert come il loro legittimo monarca e afferm\u00f2 lo status della Scozia come regno indipendente. Nel maggio 1328 il re Edoardo III d'Inghilterra firm\u00f2 il trattato di Edimburgo-Northampton, che riconobbe la Scozia come regno indipendente e Bruce come suo re.\nNel 1324, il Papa riconobbe Robert I come re di una Scozia indipendente, e nel 1326 l'alleanza franco-scozzese fu rinnovata nel Trattato di Corbeil.\nNel 1325 Robert I scambi\u00f2 terre a Cardross per quelle di Old Montrose in Angus con Sir David Graham. Doveva essere qui che Robert avrebbe costruito la casa padronale che sarebbe stata la sua residenza preferita durante gli ultimi anni del suo regno. I resoconti del ciambellano del 1328 descrivono dettagliatamente una casa padronale di Cardross con camere del re e della regina e finestre vetrate, una cappella, cucine, forni e cantine da birra, voliere di falchi, giardini medicinali, portineria, fossato protettivo e un parco di caccia. C'era anche un molo e un arenile per il \"king's coble\" (per la pesca) accanto alla \"grande nave del re\".\nPoich\u00e9 la maggior parte dei principali castelli reali della Scozia continentale erano rimasti rasi al suolo dal 1313 al 1314 circa, il maniero di Cardross fu forse costruito come una modesta residenza favorevole alle privazioni dei sudditi di Robert attraverso una lunga guerra, ripetute carestie e pandemie del bestiame. Prima che Cardross diventasse abitabile nel 1327, la residenza principale di Robert era stata l'Abbazia di Scone.\nNell'ottobre del 1328 il Papa risollev\u00f2 definitivamente l'interdetto dalla Scozia e la scomunica di Robert. L'ultimo viaggio del re sembra essere stato un pellegrinaggio al santuario di San Ninian a Whithorn; questo era forse alla ricerca di una cura miracolosa, o per fare pace con Dio. Con Moray al suo fianco, Robert part\u00ec dal suo maniero a Cardross per Tarbert sulla sua \"grande nave\", da l\u00ec verso l'isola di Arran, dove celebr\u00f2 il Natale del 1328 a Glenkill vicino a Lamlash. Da l\u00ec salp\u00f2 per la terraferma per visitare suo figlio e la sua sposa, entrambi semplici bambini, ora installati a Turnberry Castle, il capo della contea di Carrick e una volta la sua residenza principale. Egli viaggi\u00f2 via terra, trasportato su una lettiga, a Inch nel Wigtownshire: vi furono costruite case e rifornimenti portati in quel luogo, come se le condizioni del re si fossero deteriorate. Alla fine del marzo del 1329 soggiorn\u00f2 all'abbazia di Glenluce ea Monreith, da dove fu visitata la grotta di San Ninian. All'inizio di aprile arriv\u00f2 al santuario di San Ninian a Whithorn. Digiun\u00f2 per quattro o cinque giorni e preg\u00f2 il santo, prima di tornare via mare a Cardross.\nMorte.\nRobert mor\u00ec il 7 giugno 1329, nel Castello di Cardross, presso Dumbarton. A parte non aver rispettato il voto di intraprendere una crociata, mor\u00ec pienamente soddisfatto, in quanto lo sforzo della sua intera esistenza, il riconoscimento incondizionato del diritto alla corona del clan Bruce, si era realizzato, e certo di lasciare il regno di Scozia nelle mani sicure del suo luogotenente pi\u00f9 fidato, Moray, fino a quando il figlio primogenito raggiunse l'et\u00e0 adulta. Sei giorni dopo la sua morte, per completare ulteriormente il suo trionfo, furono emesse bolle papali che concedevano il privilegio di unzione per l'incoronazione dei futuri re di Scozia.\nRobert aveva sofferto di una grave malattia almeno dal 1327. La \"Lanercost Chronicle\" e la \"Scalacronica\" affermano che il re si dice abbia contratto e sia morto di lebbra. Jean Le Bel ha anche affermato che nel 1327 il re fu vittima di \"la grosse maladie\", che di solito \u00e8 interpretata come la lebbra. Tuttavia, l'uso ignorante del termine \"lebbra\" da parte degli scrittori del quattordicesimo secolo significava che quasi tutte le principali malattie della pelle potevano essere chiamate lebbra. La prima menzione di questa malattia si trova in una lettera originale scritta da un testimone oculare in Ulster al tempo in cui il re fece una tregua con Sir Henry Mandeville il 12 luglio 1327. Lo scrittore di questa lettera riferiva che Robert era cos\u00ec debole e colpito da una malattia che non avrebbe vissuto, \"perch\u00e9 non riesce a muovere nulla se non la sua lingua\". Barbour scrive della malattia del re che \"cominci\u00f2 attraverso un intorpidimento provocato dalla sua fredda menzogna\", durante i mesi del vagabondaggio dal 1306 al 1309. \u00c8 stato proposto che, in alternativa, egli possa aver sofferto di eczema, tubercolosi, sifilide, malattia dei motoneuroni, cancro o una serie di colpi. Non sembra esserci alcuna prova di ci\u00f2 che il re stesso o i suoi medici credevano fosse la sua malattia. N\u00e9 vi \u00e8 alcuna prova di un tentativo nei suoi ultimi anni di segregare il re in alcun modo dalla compagnia di amici, familiari, cortigiani o diplomatici stranieri.\nLo studioso Penman sostiene come sia difficile credere che Robert potesse essere re, combattere in guerra, controllare il parlamento e la corte, viaggiare e fare da padre a sette figli mostrando i sintomi infettivi tipici di un lebbroso. A parte ipotesi di eczema, tubercolosi, sifilide, malattia del motoneurone, cancro o ictus, una dieta a base di pesante cibo di corte \u00e8 stata additata come possibile causa della sua morte. Il suo medico milanese, Maino De Maineri, giudic\u00f2 il suo consumo di anguille come pericoloso per la sua salute negli anni che avanzano.\nUn team di ricercatori, guidato dal professor Andrew Nelson della University of Western Ontario, ha stabilito che Robert il Bruce non soffr\u00ec di lebbra durante la sua vita. Esaminando la fusione originale del cranio appartenente ad un discendente di Robert, Lord Andrew Douglas Alexander Thomas Bruce e un osso del piede che non era stato reinterrato, hanno determinato che il cranio e l'osso del piede non mostravano segni di lebbra.\nIl suo corpo \u00e8 sepolto nell'abbazia di Dunfermline. Secondo il desiderio di Robert, il suo cuore avrebbe dovuto essere sepolto a Gerusalemme nella Chiesa del Santo Sepolcro. Cos\u00ec nel 1330 cinque cavalieri si imbarcarono verso la Terra santa per esaudire il suo desiderio, ma durante il viaggio la comitiva si un\u00ec ad una crociata. Secondo la leggenda, Sir Douglas, uno dei cavalieri, port\u00f2 il cuore in battaglia come talismano, ma \u00e8 storicamente dimostrato che venne riportato in Scozia e sepolto nell'abbazia di Melrose.\nMatrimoni.\nPrimo Matrimonio.\nNel 1295 spos\u00f2 Isabella di Mar (1277-12 dicembre 1296), figlia di Donald I di Mar. Ebbero una figlia:\nSecondo Matrimonio.\nNel 1302 spos\u00f2 Lady Elisabetta de Burgh (1289\u201327 ottobre 1327), figlia di Richard de Burgh, II conte di Ulster. Ebbero cinque figli:\nCultura.\nCommemorazioni e monumenti.\nRoberto I fu originariamente sepolto nell'Abbazia di Dunfermline, luogo di riposo tradizionale dei monarchi scozzesi dal regno di Malcolm III. La sua tomba, importata da Parigi, era estremamente elaborata, scolpita in alabastro dorato. Fu distrutto durante la Riforma, ma alcuni frammenti furono scoperti nel XIX secolo (ora nel Museo della Scozia a Edimburgo).\nIl sito della tomba era segnato da grandi lettere di pietra scolpite che recavano \"Re Robert the Bruce\" intorno alla cima del campanile, quando la met\u00e0 orientale della chiesa abbaziale fu ricostruita nella prima met\u00e0 del XIX secolo. Nel 1974 la Bruce Memorial Window fu installata nel transetto nord, in ricordo del 700\u00ba anniversario dell'anno della sua nascita. Raffigura immagini in vetro colorato di Bruce affiancato da Cristo e dai santi associati alla Scozia.\nUna statua di Roberto del 1929 \u00e8 incastonata nella parete all'ingresso del Castello di Edimburgo, insieme a quella di William Wallace. Anche a Edimburgo, la Scottish National Portrait Gallery ha statue di Bruce e Wallace in nicchie che fiancheggiano l'ingresso principale. L'edificio contiene anche diversi affreschi raffiguranti scene della storia scozzese di William Brassey Hole nell'atrio d'ingresso, incluso un grande tela di Bruce che schiera i suoi uomini a Bannockburn.\nUn busto di Roberto I \u00e8 nella Hall of Heroes del National Wallace Monument a Stirling.\nUna statua di Roberto I si trova in High Street a Lochmaben e un'altra ad Annan (eretta nel 2010).\nDal 2006 \u00e8 stata organizzata una cena commemorativa annuale in suo onore a Stirling.\nLeggende.\nSecondo una leggenda, a un certo punto mentre era in fuga dopo la Battaglia di Methven, Bruce si nascose in una grotta dove osserv\u00f2 un ragno che faceva roteare una ragnatela, cercando di stabilire una connessione da un'estremit\u00e0 del tetto della caverna a un'altra. Prov\u00f2 e fall\u00ec due volte, ma ricominci\u00f2 e riusc\u00ec al terzo tentativo. Ispirato da questo, Bruce torn\u00f2 per infliggere una serie di sconfitte agli inglesi, conquistando cos\u00ec pi\u00f9 sostenitori e l'eventuale vittoria. Altre versioni hanno Bruce in una piccola casa.\nSi dice che prima della battaglia di Bannockburn, Bruce fu attaccato dal cavaliere inglese Sir Henry de Bohun. Cavalcando, de Bohun vide Bruce, che era armato solo con la sua ascia da battaglia. De Bohun abbass\u00f2 la lancia e caric\u00f2, e Bruce rimase in piedi. All'ultimo momento, Bruce schiv\u00f2 rapidamente la lancia, e con una possente oscillazione della sua ascia, colp\u00ec Bohun cos\u00ec forte da dividere l'elmetto di ferro e la sua testa in due, un colpo cos\u00ec potente che frantum\u00f2 l'arma. Fino ad oggi, la storia si colloca nel folklore come una testimonianza della determinazione del popolo scozzese e della sua cultura."}
{"id": "1426332", "revid": "827882", "url": "https://it.wikipedia.org/wiki?curid=1426332", "title": "Cielo di fuoco", "text": "Cielo di fuoco (\"Twelve O'Clock High\") \u00e8 un film del 1949 diretto da Henry King, basato su un romanzo di Beirne Lay Jr. e Sy Bartlett, adattato per il cinema dagli autori stessi.\nTrama.\nLa vicenda sviluppa la propria azione in un unico grande flashback, innescato da un oggetto trovato da un ex-ufficiale di amministrazione militare in un negozio di oggetti usati, che lo spinge a recarsi su un campo di aviazione dismesso in Inghilterra, nel quale furono dislocati i B-17 inviati dagli Stati Uniti per colpire il territorio tedesco.\nL'ufficiale, avvocato nella vita civile rivive la propria vicenda bellica, che ruota attorno all'arrivo di un nuovo comandante, il Generale Savage, che sostituisce il comandante, suo sottoposto ed amico, a causa delle elevate perdite subite durante le azioni di guerra.\nIl nuovo comandante instaura un regime di disciplina completamente differente dal suo predecessore, considerato da Savage troppo vicino ai suoi equipaggi, basato sulla durezza e precisione dell'addestramento, e la sottolineatura violenta degli errori commessi dai suoi uomini, che nel momento in cui commettono delle mancanze vengono relegati su un apparecchio definito \"il lebbrosario\". L'ufficiale di amministrazione \u00e8 l'unico che comprende quali siano le contraddizioni interiori di Savage, che da un lato si mostra inflessibile, dall'altro \u00e8 profondamente legato ai propri uomini, e cerca di mediare sulle situazioni pi\u00f9 critiche.\nI risultati dell'addestramento sono comunque positivi, e pur in un quadro di crescente impegno del reparto, le perdite diminuiscono a favore di una maggiore efficacia delle azioni sul territorio tedesco. Anche il morale dei suoi uomini, inizialmente riottosi al nuovo stile del comandante, cresce insieme all'apprezzamento delle sue qualit\u00e0.\nAlla fine per\u00f2, a valle di una violenta azione, nella quale vengono abbattuti numerosi apparecchi del gruppo, Savage ha un collasso nervoso a causa dello stress, e deve lasciare il reparto.\nOltre che ad un'ottima recitazione da parte dei suoi protagonisti, il film fa un uso molto efficace delle riprese autentiche degli scenari bellici, dosando le riprese in bianco-e-nero degli apparecchi utilizzati per il film, con immagini di repertorio in un ritmo crescente sino al collasso finale di Savage.\nInoltre, contiene alcuni principi di base utilizzati nelle moderne tecniche di gestione del gruppo e dei conflitti, dove vengono premiati la chiarezza nella gestione degli errori, e la franchezza di rapporto.\nRiconoscimenti.\nNel 1998 \u00e8 stato scelto per la conservazione nel National Film Registry della Biblioteca del Congresso degli Stati Uniti."}
{"id": "1426342", "revid": "767487", "url": "https://it.wikipedia.org/wiki?curid=1426342", "title": "Lettera a tre mogli", "text": "\"Lettera a tre mogli (A Letter to Three Wives)\" \u00e8 un film del 1949 diretto da Joseph L. Mankiewicz.\nTrama.\nDurante un \"picnic\" di beneficenza, tre donne sposate (Deborah, Lora e Rita) ricevono una lettera dalla loro migliore amica, Eva (in originale Addie) Ross (di cui nel film si sente solo la voce fuori campo), che annuncia che andr\u00e0 via dalla citt\u00e0 portando con s\u00e9 uno dei loro mariti. Il messaggio costringe le donne a ripensare alla loro vita coniugale; tutte e tre invidiano Eva per le sue doti di donna di classe, che i loro mariti ammirano in lei e che a loro mancano. Deborah \u00e8 una ragazza di campagna, sposata con Brad, l'ex fidanzato di Eva, e che teme di perdere l'amore del marito, a causa della propria goffaggine e inferiorit\u00e0 sociale. Rita \u00e8 un'autrice radiofonica di successo, sposata con George, un professore malpagato ma orgoglioso della propria cultura; il loro matrimonio \u00e8 entrato in crisi quando lei ha cercato di convincere il marito a lasciare l'insegnamento per un posto alla radio. Lora \u00e8 un'ex commessa che ha sposato per interesse Porter, il proprietario del \"supermarket\" dove lei lavorava.\nAl ritorno dal \"picnic\" Lora e Rita trovano i loro mariti a casa, mentre Brad \u00e8 assente per lavoro. Quella sera stessa, mogli e mariti (tranne Brad) si riuniscono a un \"party\": di fronte all'angoscia di Deborah, convinta ormai di essere stata abbandonata, Porter confessa di essere lui il misterioso amante di Eva, ma di essersi pentito subito dopo essere partito con lei. Il finale mostra le tre coppie pienamente riconciliate, mentre la voce di Eva ironizza con gli spettatori sulla solitudine delle \u201cdonne di classe\u201d.\n\"Remake\".\nNel 1985 ne \u00e8 stato prodotto un \"remake\" televisivo trasmesso sulla NBC, \"A Letter to Three Wives\"."}
{"id": "1426347", "revid": "599013", "url": "https://it.wikipedia.org/wiki?curid=1426347", "title": "Simplex", "text": "Simplex (\"semplice\" in latino), nelle telecomunicazioni, \u00e8 una modalit\u00e0 di trasmissione dei segnali secondo la quale l'invio delle informazioni attraverso un canale pu\u00f2 avvenire in una sola direzione. \nLe entit\u00e0 coinvolte sono collegate, l'una ha sempre il ruolo di trasmittente, l'altra sempre il ruolo di ricevente, senza mai alternarsi, come avviene ad esempio nella televisione.\nSi contrappone alla trasmissione half-duplex in cui la trasmissione pu\u00f2 avvenire in entrambe le direzioni, sebbene non contemporaneamente. \nStoria.\nSecondo la definizione dell'ITU-T, un circuito simplex \u00e8 tale quando tutti i segnali possono scorrere in una sola direzione \"alla volta\". Questo era anche il modo con cui la Western Union usava il termine quando descriveva il full-duplex e la capacit\u00e0 simplex del loro nuovo cavo sottomarino transatlantico appena completato tra Terranova e le Azzorre nel 1928. La stessa definizione per un canale radio simplex fu usata dalla National Fire Protection Association americana nel 2002.\nSono ritenute tecnologie di trasmissione dati superate, ormai siamo nella fattispecie delle diversit\u00e0 di velocit\u00e0 (isdn, adsl, fibre ottiche e successive wireless, banda larga ecc.), in full-duplex, che significa trasmissione in contemporanea nelle due direzioni.\nDefinizione.\nSecondo la definizione dell'ANSI, un circuito simplex \u00e8 tale quando tutti i segnali possono scorrere soltanto in una direzione. Questi sistemi vengono spesso usati nelle reti di broadcasting, dove i ricevitori non hanno bisogno di mandare alcun dato al trasmettitore."}
{"id": "1426349", "revid": "1149807", "url": "https://it.wikipedia.org/wiki?curid=1426349", "title": "Mami Koyama", "text": " \u00c8 una delle seiyuu pi\u00f9 popolari in patria e lavora per la Aoni Production.\nDal 1976 al 1983 \u00e8 stata sposata con T\u014dru Furuya, suo collega nel doppiaggio di molte opere come \"Mobile Suit Gundam\", \"Lam\u00f9\", \"I Cavalieri dello zodiaco\" e \"Detective Conan\"."}
{"id": "1426350", "revid": "174925", "url": "https://it.wikipedia.org/wiki?curid=1426350", "title": "Data Access Objects", "text": ""}
{"id": "1426360", "revid": "83531", "url": "https://it.wikipedia.org/wiki?curid=1426360", "title": "Carmen (comune di Campeche)", "text": "Carmen \u00e8 uno degli 11 comuni dello stato della Campeche, Messico; si estende per un'area di 8.621,20\u00a0km\u00b2 con una popolazione di 248.303 abitanti secondo il censimento del 2015.\nConfina al nord con il Golfo del Messico e con il comune di Champot\u00f3n; a est con il comune di Esc\u00e1rcega e con il comune di Candelaria; a sud con lo Stato messicano di Tabasco e con il Guatemala e a ovest con il comune di Palizada.\nLocalit\u00e0 principali.\nA capo del comune c'\u00e8 la citt\u00e0 di Ciudad del Carmen con 154.197 abitanti; tra le altre localit\u00e0 citiamo:"}
{"id": "1426361", "revid": "38120", "url": "https://it.wikipedia.org/wiki?curid=1426361", "title": "Arte di Por Santa Maria", "text": ""}
{"id": "1426364", "revid": "1305772", "url": "https://it.wikipedia.org/wiki?curid=1426364", "title": "Data Access Object", "text": "In informatica, nell'ambito della programmazione Web, il DAO (\"Data Access Object\") \u00e8 un pattern architetturale per la gestione della persistenza: si tratta fondamentalmente di una classe con relativi metodi che rappresenta un'entit\u00e0 tabellare di un RDBMS, usata principalmente in applicazioni web sia di tipo Java EE sia di tipo EJB, per stratificare e isolare l'accesso ad una tabella tramite query (poste all'interno dei metodi della classe) ovvero al \"data layer\" da parte della \"business logic\" creando un maggiore livello di astrazione ed una pi\u00f9 facile manutenibilit\u00e0. I metodi del DAO con le rispettive query dentro verranno cos\u00ec richiamati dalle classi della business logic.\nIl vantaggio relativo all'uso del DAO \u00e8 dunque il mantenimento di una rigida separazione tra le componenti di un'applicazione, le quali potrebbero essere il \"Modello\" e il \"Controllo\" in un'applicazione basata sul paradigma MVC."}
{"id": "1426366", "revid": "287204", "url": "https://it.wikipedia.org/wiki?curid=1426366", "title": "F\u00edachu Findoilches", "text": "Successe sul trono dopo aver ucciso lo zio G\u00e9de Ollgothach, suo predecessore. Fond\u00f2 Kells, nella contea di Meath. Regn\u00f2 per 20 o 30 anni, fino a quando fu ucciso dal figlio di G\u00e9de Ollgothach, Berngal, che vendic\u00f2 cos\u00ec il padre. Goffredo Keating data il suo regno dall'863 all'833 a.C., gli \"Annali dei Quattro Maestri\" dal 1231 al 1209 a.C."}
{"id": "1426372", "revid": "119981678", "url": "https://it.wikipedia.org/wiki?curid=1426372", "title": "North Beach (San Francisco)", "text": "North Beach \u00e8 uno storico e vivace quartiere di San Francisco in California.\n\u00c8 la Little Italy di San Francisco che, a differenza di quelle della East coast, ha una maggioranza di italiani provenienti dall'Italia del nord, del centro e delle isole.\n\u00c8 celebre per l'atmosfera beatnik che si respira passeggiando tra i caff\u00e8, le librerie e i locali notturni all'insegna del jazz, del blues e dell'opera.\nSituato nei pressi del quartiere cinese, tra Columbus Avenue, Broadway, e Mason Street, North Beach lega indissolubilmente la sua fama alla Beat Generation e ai suoi capofila, quali Lawrence Ferlinghetti e Allen Ginsberg.\nCentro propulsore delle idee, del pensiero, e della letteratura Beat \u00e8 da considerarsi la popolare libreria City Lights, fondata dal poeta Ferlinghetti negli anni 50. Accanto al Bookstore, oltrepassato il Jack Kerouac Alley, il Caf\u00e9 Vesuvio e il caf\u00e8 Trieste rappresentano altri animati punti di riferimento dell'epoca Beat.\nDal punto di vista del culto religioso, la Chiesa dei Santi Pietro e Paolo, in Washington Square, rappresenta il luogo di congregazione della comunit\u00e0 italiana; insieme alla Coit Tower, le due guglie gemelle della Saints Peter and Paul Church simboleggiano, visibilmente, il quartiere di North Beach.\nNel quartiere ha vissuto in giovent\u00f9 anche Joe Di Maggio che nella Saints Peter and Paul Church ha sposato Marilyn Monroe."}
{"id": "1426374", "revid": "45927", "url": "https://it.wikipedia.org/wiki?curid=1426374", "title": "Equazione quadratica", "text": ""}
{"id": "1426377", "revid": "125461092", "url": "https://it.wikipedia.org/wiki?curid=1426377", "title": "7 Gold Puglia", "text": "7 Gold Puglia \u00e8 un'emittente televisiva regionale che fa parte della syndication 7 Gold e irradia il proprio segnale in Puglia e Basilicata.\nStoria.\n7 Gold Puglia nasce dall'acquisizione da parte della societ\u00e0 diretta da Giorgio Tacchino, Giorgio Galante e Luigi Ferretti dell'emittente locale Video Emme e dall'attivazione di alcuni canali su zone non coperte."}
{"id": "1426381", "revid": "1543377", "url": "https://it.wikipedia.org/wiki?curid=1426381", "title": "La Cortinada", "text": "La Cortinada \u00e8 un villaggio di Andorra, nella parrocchia di Ordino con 785 abitanti (dato 2010) .\n\u00c8 classificata come patrimonio culturale la chiesa di Sant Mart\u00ed de la Cortinada, costruita in stile romanico e barocco"}
{"id": "1426384", "revid": "45927", "url": "https://it.wikipedia.org/wiki?curid=1426384", "title": "Equazioni di secondo grado", "text": ""}
{"id": "1426387", "revid": "1543377", "url": "https://it.wikipedia.org/wiki?curid=1426387", "title": "Arans", "text": "Arans \u00e8 un villaggio di Andorra, nella parrocchia di Ordino con 214 abitanti (dato 2010) ."}
{"id": "1426389", "revid": "1543377", "url": "https://it.wikipedia.org/wiki?curid=1426389", "title": "Llorts", "text": "Llorts \u00e8 un villaggio di Andorra, nella parrocchia di Ordino con 163 abitanti (dato 2010) ."}
{"id": "1426393", "revid": "287204", "url": "https://it.wikipedia.org/wiki?curid=1426393", "title": "S\u00edrna S\u00e1eglach", "text": "Avrebbe tolto l'Ulster dall'autorit\u00e0 del re supremo e avrebbe fatto guerra agli Ulaid, che avevano ucciso il suo bis-nonno, per circa un secolo secondo il \"Lebor Gab\u00e1la \u00c9renn\",per 150 anni secondo gli \"Annali dei Quattro Maestri\". Ma Geoffrey Keating, citando un antico poema, gli attribuisce solo 21 anni \nSecondo una versione del \"Lebor Gab\u00e1la\", gli Ulaid, unitisi ai Fomoriani, affrontarono S\u00edrna in battaglia a M\u00f3in Tr\u00f3gaide (contea di Meath), ma egli mor\u00ec insieme a molti leader di entrambi gli schieramenti per un'improvvisa pestilenza. Secondo un'altra versione e secondo Geoffrey Keating e gli \"Annali dei Quattro Maestri\", S\u00edrna fu ucciso da Rothechtaid Rotha ad Alind. Il \"Lebor Gab\u00e1la\" sincronizza l'inizio del suo regno con quello di Deioce dei Medi (694-665 a.C.) e la sua morte con quella di Fraorte dei Medi (665-633 a.C.). Goffredo Keating data il suo regno dall'814 al 794 a.C., mentre gli \"annali dei Quattro Maestri\" dal 1181 al 1031 a.C."}
{"id": "1426398", "revid": "122242510", "url": "https://it.wikipedia.org/wiki?curid=1426398", "title": "El Serrat", "text": "El Serrat \u00e8 un villaggio di Andorra, nella parrocchia di Ordino con 149 abitanti (dato 2010) , meta di numerosi appassionati di sci alpino.\n\u00c8 posizionato a 1550 metri sul livello del mare."}
{"id": "1426403", "revid": "729019", "url": "https://it.wikipedia.org/wiki?curid=1426403", "title": "Ipersonnia", "text": "L'ipersonnia \u00e8 una diagnosi che raggruppa numerosi disturbi del sonno caratterizzati da un'eccessiva sonnolenza diurna (ESD). Il paziente ipersonniaco non riesce a rimanere vigile per tutto l'arco della giornata: pu\u00f2 infatti andare incontro a situazioni di sonno improvviso da cui non riesce ad esimersi (per esempio si pu\u00f2 addormentare durante una conversazione, durante un pasto o addirittura mentre sta guidando), inoltre potrebbe avere parecchie difficolt\u00e0 a svegliarsi al mattino. Queste appena citate sono le caratteristiche che accomunano tutte le ipersonnie, poi ogni sottotipo ha le proprie peculiarit\u00e0 addizionali. Lo specialista, dopo aver diagnosticato l'ipersonnia sulla base dell'ESD, deve procedere all'identificazione della causa specifica, poich\u00e9 ogni tipo necessita approcci terapeutici completamente diversi.\nTipologia.\nAnche se possono essere suddivise in primarie e secondarie l'international Classification of Sleep Disorders ha poi suddiviso in 3 forme tale disturbo: ricorrente, post-traumatico (dovuto a traumi cerebrali) e idiopatica inserita nel 1979 e scoperta da Bedric Roth.\nIpersonnie secondarie.\nPu\u00f2 essere causata dagli effetti collaterali di alcuni farmaci, da problemi nella respirazione durante il sonno (Sindrome delle apnee notturne), da disturbi focali del SNC, come nel caso di tumori cerebrali; altre cause sono meningite, disturbi sistemici e abuso di sostanze.\nDiagnosi correlate.\nEsistono poi altre sindromi dove si osserva tale disturbo come la sindrome delle gambe senza riposo, e la sindrome premestruale.\nma anche l'encefalite limbica paraneoplastica.\nEpidemiologia.\nLa diffusione di tale disturbo \u00e8 stata calcolata nel 5% della popolazione generale, altri studi non si allontanano da questa stima ponendo un range dal 4 al 6%.\nSintomatologia.\nFra i sintomi e i segni clinici correlati ritroviamo, irritazione, allucinazioni, perdita di memoria, ansia, disorientamento, senso di fatica sia fisica che mentale.\nEziologia.\nL'ipersonnia pu\u00f2 essere causata da un'ereditariet\u00e0 genetica, da un trauma cranico (nella forma post-traumatica), da diversi disordini psicologici quali la depressione e da eventi clinici come in caso di uremia e fibromialgia. L'ipersonnia pu\u00f2 anche essere dovuta ad altri disordini come la narcolessia o la sindrome metabolica."}
{"id": "1426406", "revid": "110157", "url": "https://it.wikipedia.org/wiki?curid=1426406", "title": "P\u0159e\u0161t\u011bnice", "text": "P\u0159e\u0161t\u011bnice \u00e8 un comune della Repubblica Ceca facente parte del distretto di P\u00edsek, in Boemia Meridionale."}
{"id": "1426409", "revid": "98077", "url": "https://it.wikipedia.org/wiki?curid=1426409", "title": "Ripano Eupilino", "text": ""}
{"id": "1426410", "revid": "110157", "url": "https://it.wikipedia.org/wiki?curid=1426410", "title": "Orto botanico di Leida", "text": "L'Orto botanico di Leida \u00e8 il pi\u00f9 antico orto botanico dei Paesi Bassi, e uno dei pi\u00f9 antichi del mondo. Esso si trova nella parte a sud ovest del centro storico della citt\u00e0, tra l'edificio dell'Accademia e l'Osservatorio di Leida.\nStoria.\nNel 1587 la giovane Universit\u00e0 di Leida richiese al Borgomastro di Leida il permesso per la fondazione dell\"'hortus academicus\" dietro all'edificio dell'Accademia, a beneficio degli studenti di medicina. Il permesso fu concesso nel 1590, e come prefetto fu incaricato il famoso botanico Carolus Clusius (1526-1609), che giunse a Leida nel 1593. La conoscenza, la reputazione e i contatti internazionali di Clusius gli permisero di organizzare una collezione di piante molto vasta. Clusius ordin\u00f2 anche alla Compagnia Olandese delle Indie Orientali (VOC) di raccogliere specie di piante fresche ed essiccate. Il giardino originale costruito da Clusius era piccolo (circa 35-40 metri), ma conteneva pi\u00f9 di 1000 piante diverse.\nLa collezione di piante tropicali (dalle Indie) e sub-tropicali (dalla Colonia del Capo) fu continuata dai successori di Clusius. Specialmente Herman Boerhaave (1668-1738, prefetto dal 1709 al 1730), contribu\u00ec molto alla fama dell'\"Hortus\" attraverso i suoi sforzi per la raccolta di piante e specie varie, e con le sue pubblicazioni, come un catalogo delle piante che potevano essere trovate in questo orto botanico.\nUn altro vasto contributo alle collezioni fu dato da Philipp Franz von Siebold, un medico tedesco che lavor\u00f2 a Deshima (Giappone) per la VOC dal 1823 fino alla sua espulsione dal Giappone avvenuta nel 1829. Durante il periodo trascorso in Giappone egli raccolse molte piante essiccate e viventi provenienti da ogni parte del Giappone (cos\u00ec come animali, oggetti etnografici, mappe, ecc.), e mand\u00f2 tutto a Leida.\nIl primo erbario apparve nell'Orto nella seconda met\u00e0 del XVII secolo, il monumentale Giardino d'inverno fu costruito tra il 1740 ed il 1744. Dalla sua pianta originale l'\"Hortus\" si estese progressivamente fino al 1817. Nel 1857 una parte di esso fu usata per costruire il nuovo Osservatorio di Leida.\nCollezione.\nDa una prospettiva storica il vecchio maggiociondolo (\"Laburnum anagyroides\"), piantato nel 1601, il liriodendron (\"Liriodendron tulipifera\") del 1682 e il ginkgo (\"Ginkgo biloba\") del 1785 sono i pi\u00f9 importanti da citare.\nL'erbario con \"Victoria amazonica\" e altre piante tropicali, e la vasta collezione di piante sub-tropicali nel Giardino d'inverno recentemente rinnovato e il nuovo Giardino d'Inverno attrae molti visitatori. Il parco stesso \u00e8 un'oasi dentro la citt\u00e0 vecchia, con moltissimi altri alberi e piante.\nUn Giardino Giapponese in onore di Philipp Franz von Siebold fu inaugurato nel 1990.\nIl Giardino Clusius vicino ad esso \u00e8 una ri-creazione del 1931 (rinnovato nel 1990) del giardino originale di Clusius, basato su di una lista di piante che data la fine del XVI secolo.\nDal punto di vista scientifico, l'Orto botanico di Leida \u00e8 famoso per le sue collezioni di Araceae asiatiche (tra cui la \"Amorphophallus titanum\"), \"Hoya\", \"Dischidia\", \"Nepenthes\", le orchidee asiatiche e felci."}
{"id": "1426412", "revid": "287204", "url": "https://it.wikipedia.org/wiki?curid=1426412", "title": "Rothechtaid Rotha", "text": "Fu il primo sovrano irlandese a usare una quadriga, fatta per la sua regina. Regn\u00f2 per sette anni, dopodich\u00e9 fu ucciso da un fulmine a Dunseverick (contea di Antrim). Gli succedette il figlio Elim Olf\u00ednechta. Il \"Lebor Gab\u00e1la \u00c9renn\" sincronizza il suo regno con quello di Fraorte dei Medi (665-633 a.C.). Goffredo Keating data il suo regno dal 794 al 787 a.C., gli \"Annali dei Quattro Maestri\" dal 1031 al 1024 a.C.."}
{"id": "1426416", "revid": "767487", "url": "https://it.wikipedia.org/wiki?curid=1426416", "title": "Vranduk", "text": "Vranduk \u00e8 un piccolo villaggio che si trova a circa 10\u00a0km dal centro di Zenica nella Bosnia centrale. Posizionato sulla riva destra del fiume Bosna, il suo nome \u00e8 citato per la prima volta nel 1410, \u00e8 in una posizione strategica, perch\u00e9 controllava il passaggio dalla pianura pannonica (Austria e Ungheria) al Mare Adriatico.\nNella citt\u00e0 vecchia si trova una cittadella fortificata con un torrione, in posizione dominante rispetto al fiume, e la moschea del sultano Mehmed Fatih.\nGeografia fisica.\nVranduk si trova nel Cantone di Zenica-Doboj, composto da 12 municipalit\u00e0: Breza, Doboj-jug, Kakanj, Maglaj, Olovo, Te\u0161anj, Usora, Vare\u0161, Visoko, Zavidovi\u0107i, Zenica e \u017dep\u010de. \nIl territorio del cantone \u00e8 pari a 3.340\u00a0km\u00b2, \u00e8 il numero degli abitanti \u00e8 di circa 400.000. \nLa strada statale M-17 attraversa il cantone partendo dall'autostrada Zagabria - Belgrado, fino a Sarajevo - Neum - Ragusa.\nSociet\u00e0.\nEvoluzione demografica.\nTotale: 625"}
{"id": "1426417", "revid": "110157", "url": "https://it.wikipedia.org/wiki?curid=1426417", "title": "Putim", "text": "Putim \u00e8 un comune della Repubblica Ceca facente parte del distretto di P\u00edsek, in Boemia Meridionale."}
{"id": "1426418", "revid": "287204", "url": "https://it.wikipedia.org/wiki?curid=1426418", "title": "Prestenice", "text": ""}
{"id": "1426419", "revid": "287204", "url": "https://it.wikipedia.org/wiki?curid=1426419", "title": "Predotice", "text": ""}
{"id": "1426420", "revid": "287204", "url": "https://it.wikipedia.org/wiki?curid=1426420", "title": "Elim Olf\u00ednechta", "text": "Regn\u00f2 per un solo anno, dopodich\u00e9 fu detronizzato e ucciso da G\u00edallchad, nipote di S\u00edrna S\u00e1eglach, il re supremo che era stato detronizzato dal padre di Elim. Il \"Lebor Gab\u00e1la \u00c9renn\" sincronizza il suo regno con quello di Fraorte dei Medi (665-633 a.C.) Goffredo Keating data il suo regno dal 787 al 786 a.C., gli \"Annali dei Quattro Maestri\" dal 1024 al 1023 a.C.."}
{"id": "1426424", "revid": "287204", "url": "https://it.wikipedia.org/wiki?curid=1426424", "title": "G\u00edallchad", "text": "Prese il potere dopo aver ucciso il suo predecessore, Elim Olf\u00ednechta, figlio di colui che nella battaglia di Comair Tr\u00ed nUisce aveva ucciso il nonno di G\u00edallchad. Regn\u00f2 per nove anni prima di essere ucciso dal figlio di Elim, Art Imlech, a Mag Muaide. Il \"Lebor Gab\u00e1la \u00c9renn\" sincronizza il suo regno con quello di Fraorte dei Medi (665-633 a.C.) Goffredo Keating data il suo regno dal 786 al 777 a.C., gli \"Annali dei Quattro Maestri\" dal 1023 al 1014 a.C."}
{"id": "1426427", "revid": "306856", "url": "https://it.wikipedia.org/wiki?curid=1426427", "title": "Il volto della battaglia", "text": "Il volto della battaglia - Azincourt, Waterloo, la Somme \u00e8 un saggio del 1976 ad opera dello storico militare inglese John Keegan.\nIl libro descrive la struttura della guerra in tre periodi - Europa medievale, et\u00e0 napoleonica, prima guerra mondiale - mediante l'analisi di tre battaglie: Azincourt, Waterloo e la Somme. Tutti e tre gli eventi ebbero come protagonisti soldati britannici.\nContenuti.\nIl lavoro \u00e8 fortemente innovativo per l'epoca in cui venne pubblicato, perch\u00e9 non esamina le battaglie dalla sola prospettiva dei generali, n\u00e9 si limita ad una pura antologia di aneddoti narrati dall'ultimo soldato semplice. Piuttosto, si concentra sulla dinamica concreta, \"operativa\", della battaglia, vagliandone al contempo criticamente i luoghi comuni, pi\u00f9 o meno leggendari. Per esempio, Keegan mette in dubbio la celebrata efficacia delle cariche di cavalleria nello stesso Medioevo: ad Azincourt, gli , protetti da leggere armature, piantavano pali nel terreno per ostacolare i cavalli, e perfino la \"comune\" fanteria - se manteneva saldamente lo schieramento di formazione previsto - poco doveva temere dai cavalieri.\nIn questa cornice, l'autore passa in rassegna la disposizione delle truppe, l'efficienza di armi e schieramenti, ed altre misure d'importanza tattica. Si immedesima anche nell'esperienza di ciascun combattente (anche se in realt\u00e0 confessa si non avere una personale pratica nel campo, pur avendo trascorso una vita ad insegnare agli ufficiali in accademia). Pur essendo un'opera veramente valida sotto vari profili, in un certo qual modo risente dell'amor patrio di Keegan, che quasi sempre conclude affermando sostanzialmente la superiorit\u00e0 (soprattutto morale) del combattente inglese rispetto agli avversari.\nIl massacro dei prigionieri di Azincourt.\nQuesta parte del libro contiene alcune delle pagine pi\u00f9 acute dell'autore. Converr\u00e0 ricordare brevemente l'antefatto.\nIn una fase della battaglia, il re inglese (Enrico V d'Inghilterra) comand\u00f2 di uccidere i prigionieri di guerra francesi. L'azione \u2013 per quanto esecrabile sotto svariati profili\u00a0\u2013 aveva una sensata giustificazione sul piano meramente tattico: vi era stata un'imprevista sortita francese nelle retrovie britanniche (dove tra l'altro si custodivano i catturati, anche se probabilmente il colpo di mano mirava ai carriaggi) e vi era motivo di temere che i prigionieri ne approfittassero per riarmarsi (il terreno era ingombro di ogni sorta di materiale bellico) e riprendere il combattimento (il cui felice esito per Enrico era obiettivamente tutt'altro che acquisito).\nEnrico V, nel momento stesso in cui l'emergenza rientr\u00f2, comand\u00f2 in ogni caso che l'uccisione a sangue freddo cessasse (con ci\u00f2 confermando la natura puramente \"utilitaristica\" di questa operazione militare, per la quale non fu minimamente biasimato da alcuna autorit\u00e0 civile o religiosa del tempo).\nI prigionieri erano quasi esclusivamente \"uomini d'arme\" (ossia combattenti benestanti, che si potevano permettere un'armatura). Gli inglesi del loro stesso ceto si rifiutarono di eseguire l'ordine regio, per la cui attuazione fu necessario ricorrere ad un manipolo di arcieri, comandati da uno scudiero. Va detto che gli arcieri appartenevano a classi sociali pi\u00f9 umili, quando non fossero stati dei veri e propri avanzi di galera.\nAnalisi psicosociale.\nIndipendentemente dal fatto che i caduti in questa operazione dovrebbero in realt\u00e0 essere stati un numero piuttosto limitato (per una serie di ragioni che Keegan individua con spietato realismo, facendo anche riferimento a massacri occorsi in et\u00e0 contemporanea) \u00e8 interessante soprattutto l'esame che lo scrittore conduce sulle motivazioni del rifiuto opposto dagli \"uomini d'arme\" suoi antenati."}
{"id": "1426430", "revid": "729019", "url": "https://it.wikipedia.org/wiki?curid=1426430", "title": "Scoglio Pan di Zucchero", "text": "Pan di Zucchero, nome originario in sardo \"Concali su Terr\u00e0inu\", \u00e8 un faraglione che si erge dal mare a poca distanza dalla costa, nelle vicinanze di Masua, frazione di Iglesias, nella zona sud-occidentale della Sardegna.\nHa una superficie di 0,03\u00a0km\u00b2 e un'altezza di 133 metri. \u00c8 composto di calcare cambrico e si \u00e8 originato dall'azione dell'erosione marina che ne ha determinato l'isolamento dalla terraferma. Sulla costa rocciosa, poche centinaia di metri a est, si affaccia lo sbocco dell'affascinante sito minerario Porto Flavia.\nNesonimo.\nTrae il soprannome dalla sua somiglianza col P\u00e3o de A\u00e7\u00facar, il colle situato presso Rio de Janeiro, in Brasile, su una penisola che si estende da un estremo della Baia Guanabara all'interno dell'Oceano Atlantico con un'altezza di 396\u00a0m sul livello del mare."}
{"id": "1426431", "revid": "599013", "url": "https://it.wikipedia.org/wiki?curid=1426431", "title": "Jarno Janssen", "text": "Carriera.\nPrima del motomondiale si \u00e8 dedicato a gare di club 50cc e al campionato olandese 125cc. Nel 2001 si \u00e8 dedicato anche al campionato Europeo, concludendo quarto.\nDal 1996 al 1998 ha partecipato solo come wild card al Gran Premio motociclistico d'Olanda, per passare dal motomondiale 1999 ad una partecipazione pi\u00f9 assidua nella classe 250; per quanto riguarda la classe regina della 500 ha registrato un'unica apparizione con la Honda NSR 500 V2 del team Arie Molenaar Racing in qualit\u00e0 di sostituto di Haruchika Aoki, ottenendo un punto in occasione del Gran Premio motociclistico di Francia 2001. Ritorna come pilota titolare in 250 nel 2002 ma non realizza punti, pertanto viene sostituto dal suo team e non porta a termine la stagione. In tutte le sue partecipazioni al motomondiale ha guidato motociclette Honda e TSR Honda.\nNel 2003 ritorna nel campionato Europeo 250, chiudendolo settimo con 66 punti alla guida di una Yamaha ottenendo anche un podio in stagione.\nNel 2004 si sposta nelle competizioni per motociclette derivate dalla produzione di serie, facendo il suo esordio come wildcard nel campionato mondiale supersport con una Suzuki GSX-R 600 del team Suzuki Nederland. Nelle tre gare in cui prende parte non riesce ad ottenere punti per la classifica piloti.\nSi ripresenta nello stesso campionato con la stessa moto anche l'anno seguente questa volta come pilota titolare, prende parte a 10 delle 12 gare in calendario (perch\u00e9 il suo team salta le prime due gare extra-europee) posizionandosi trentesimo nella graduatoria mondiale con 6 punti."}
{"id": "1426435", "revid": "107159834", "url": "https://it.wikipedia.org/wiki?curid=1426435", "title": "Bosna", "text": "Il fiume Bosna (cirillico: \u0411\u043e\u0441\u043d\u0430) con i suoi 271\u00a0km \u00e8 il terzo fiume pi\u00f9 lungo della Bosnia ed Erzegovina.\nLa Bosna nasce dalle risorgive di Vrelo Bosne (\"fonte della Bosna\") alle pendici del monte Igman nella periferia di Sarajevo; le sue sorgenti sono una delle principali attrazioni naturali dello Stato.\nLa Bosna scorre poi verso settentrione attraversando la parte centrale della Bosnia per confluire infine nella Sava nei pressi di Bosanski Samac.\nIl nome deriva dal nome latino \"Bosona\", che a sua volta sembra derivare dall'illirico \"boghi-na\", \"scorrente\". Sulla Tavola Peutingeriana \u00e8 anche indicata una stazione \"ad Basantem\"."}
{"id": "1426439", "revid": "155613", "url": "https://it.wikipedia.org/wiki?curid=1426439", "title": "Palazzo Granducale (Livorno)", "text": "Palazzo Granducale \u00e8 un edificio di Livorno, sede dell'omonima Provincia e ubicato nella centrale piazza del Municipio.\nStoria.\nIl Palazzo Granducale fu costruito a partire dal 1605 per volont\u00e0 del granduca Ferdinando I de' Medici e su progetto di Antonio Cantagallina.\nL'edificio, che avrebbe dovuto ospitare parte della corte granducale, sorse nei pressi del Porticciolo dei Genovesi, una piccola darsena scavata, secondo la tradizione, nel XV secolo a nord dell'abitato.\nSuccessivamente, nel 1629, il palazzo fu ingrandito su disegno di Giovan Battista Santi, gi\u00e0 autore del progetto della Venezia Nuova, il quale lo dot\u00f2 di un porticato lungo la piazza d'Armi e ne fece la residenza dei sovrani in visita a Livorno. Qui soggiorn\u00f2 alcuni giorni anche Napoleone Bonaparte durante l'invasione francese del 1796: all'epoca l'edificio fu trasformato in una caserma e depredato di alcuni suoi arredi.\nTramontato il periodo granducale, nel 1871 parte dell'immobile fu destinata ad ospitare alcuni istituti scolastici cittadini fino agli ultimi anni venti del Novecento.\nCessata la funzione scolastica fu restaurato su progetto dell'ingegner Antonio Caldelli, il quale si avvalse della preziosa collaborazione di Galileo Chini.\nDal 1931 divenne sede della Amministrazione provinciale.\nCon lo scoppio della seconda guerra mondiale il Palazzo Granducale fu duramente colpito dai massicci bombardamenti anglo-americani; tuttavia, la facciata principale non fu distrutta durante l'azione di guerra, ma, rimasta sostanzialmente integra, fu abbattuta durante l'opera di ricostruzione che port\u00f2 alla totale demolizione del complesso.\nCon lo stavolgimento della piazza Grande e nel tentativo di dare maggior visibilit\u00e0 al vicino Palazzo Comunale, l'edificio fu completamente ricostruito su progetto di Ghino Venturi in posizione pi\u00f9 arretrata rispetto al sito originario.\nDescrizione.\nLa ricostruzione postbellica ha cancellato quasi completamente il ricordo dell'antico palazzo secentesco, del quale \u00e8 stata ripetuta soltanto l'impostazione generale del porticato a cinque arcate a tutto sesto, innalzato per\u00f2 alcune decine di metri pi\u00f9 indietro rispetto al fabbricato secentesco. Il retrostante corpo di fabbrica si presenta invece come un blocco compatto e nel quale confluiscono evidenti reminiscenze del \"classicismo semplificato\" degli anni trenta del Novecento. Tra le opere conservate all'interno da segnalare \"Saluto alla bandiera\" di Plinio Nomellini.\nIn origine il piano terra ospitava alcune cucine, nove camere e due stanze della \"Guardaroba\".\nAl piano superiore erano presenti altre otto camere, un salone, nonch\u00e9 la cosiddetta \"Camera dei Forestieri\", preceduta da un'anticamera. Al secondo piano, nella parte restrostante dell'edificio, si trovavano alcune camere ricavate nelle soffitte.\nNel 2015, durante i lavori di pavimentazione della piazza del Municipio, sono state rinvenute le tracce dell'edificio secentesco che aggettava sulla piazza Grande."}
{"id": "1426441", "revid": "287204", "url": "https://it.wikipedia.org/wiki?curid=1426441", "title": "Eochu Apthach", "text": "Prese il potere uccidendo il suo predecessore, Bres R\u00ed. Regn\u00f2 per un solo anno, durante il quale, secondo la tradizione, ci fu una pestilenza ogni mese. Fu ucciso da Finn mac Blatha, discendente di Ollom Fotla. Il \"Lebor Gab\u00e1la \u00c9renn\" sincronizza il suo regno con quello di Dario I di Persia (522-485 a.C.). Goffredo Keating data il suo regno dal 726 al 725 a.C., gli \"Annali dei Quattro Maestri\" dal 953 al 952 a.C.."}
{"id": "1426444", "revid": "767487", "url": "https://it.wikipedia.org/wiki?curid=1426444", "title": "Blue Jeans (film)", "text": "Blue Jeans \u00e8 un film italiano erotico-drammatico del 1975 diretto da Mario Imperoli.\nQuesto \u00e8 il quarto film di Gloria Guida, preceduto da \"La ragazzina\", \"La minorenne\" e \"Quella et\u00e0 maliziosa\".\nTrama.\nDaniela, prostituta minorenne detta \"Blue Jeans\", viene fermata per atti osceni in luogo pubblico. Dichiara alla polizia di essere orfana di madre e di non conoscere il padre che, dopo alcune ricerche dell'autorit\u00e0, viene individuato nel restauratore Carlo Anselmi; questi deve quindi occuparsi della ragazza, almeno finch\u00e9 non si concluderanno le pratiche del reato commesso da Daniela.\nL'ingresso della ragazza nella vita di Carlo comporta non poche conseguenze: Marisa, compagna di Carlo, gelosa, decide di abbandonare il castello dove la coppia alloggia mentre Carlo restaura alcuni affreschi. Tra Daniela e Carlo si crea un rapporto di comprensione e affetto, ma quest'equilibrio viene minato dall'arrivo di Sergio, un giovane che si finge muto e che salva Daniela dal morso d'una serpe. Per sdebitarsi, Carlo gli offre vitto e alloggio in cambio di qualche mansione.\nSergio si rivela per\u00f2 il protettore di Daniela e intende sfruttare la situazione per uccidere Carlo, in modo che Daniela ne erediti tutto il denaro: ma lei s'\u00e8 troppo affezionata e salva il padre dalla trappola preparatagli da Sergio. Questi, in preda all'ira, procuratosi una pistola, e sorpreso da Carlo mentre abusava di Daniela, gli spara ferendolo mortalmente; Daniela lo vendica facendolo precipitare nella trappola preparata per il padre.\nRimasta senza pi\u00f9 legami familiari, Daniela torna a prostituirsi.\nAccoglienza.\nIl film, uscito il 17 marzo 1975, ha incassato circa 310 milioni di lire al botteghino italiano.\nIl critico cinematografico Vittorio Spiga lo ha definito \u00abun fumetto per adulti che sfocia in una vera esaltazione del notevole culo di Gloria Guida\u00bb."}
{"id": "1426445", "revid": "289247", "url": "https://it.wikipedia.org/wiki?curid=1426445", "title": "Gabriele Rapagnetta", "text": ""}
{"id": "1426447", "revid": "729019", "url": "https://it.wikipedia.org/wiki?curid=1426447", "title": "Stazione di Genova Via di Francia", "text": "La stazione di Genova Via di Francia \u00e8 una fermata ferroviaria, posta tra le stazioni di Genova Piazza Principe sotterranea e Genova Sampierdarena, sita nella zona di San Benigno nel quartiere di Sampierdarena, di fronte agli edifici del World Trade Center di Genova.\nStoria.\nI lavori per la costruzione della fermata ebbero inizio nel 2004 e furono completati l'anno successivo. La fermata fu attivata l'11 dicembre 2005.\nStrutture e impianti.\nDei quattro binari che sono presenti in quella zona, collegando le stazioni di Piazza Principe e di Sampierdarena, solo due passano per la stazione, mentre gli altri due si trovano in posizione rialzata alle spalle della stazione stessa.\nLa fermata, che RFI classifica nella categoria \"silver\" non dispone di servizi di biglietteria.\nMovimento.\nIn questa stazione si fermano solo alcuni treni regionali ed \u00e8 principalmente utilizzata dagli impiegati nel centro direzionale WTC e del complesso di San Benigno. Nei giorni festivi non ferma nessun convoglio. Nelle vicinanze della stazione (poco pi\u00f9 di 1\u00a0km) vi \u00e8 l'accesso al percorso pedonale panoramico che arriva alla base della lanterna di Genova.\nDurante i primi mesi di esercizio i treni che fermavano in questa stazione, solo otto convogli in tutto, non effettuavano la fermata nella stazione principale del quartiere, suscitando numerose proteste da parte dei residenti e dei pendolari.Con il primo cambio di orario sono state ripristinate le fermate in entrambe le stazioni e nel tempo \u00e8 aumentato il numero di convogli che effettuano la fermata.\nA partire dal 2013 il traffico ferroviario che interessa la fermata risulta fortemente penalizzato a causa dei lavori che interessano il nodo di Genova, i quali hanno comportato la soppressione provvisoria del binario pari di Genova Piazza Principe Sotterranea. Conseguentemente, in Via di Francia fermano unicamente i treni regionali diretti verso Levante per un totale di 17 treni in fermata al giorno.\nLa linea ha ripreso regolare transito anche di treni regionali con capolinea a Genova Brignole o Genova Nervi alla conclusione dei lavori nel 2015.\nInterscambi.\nAll'uscita su Via di Francia transitano alcune autolinee urbane."}
{"id": "1426449", "revid": "729019", "url": "https://it.wikipedia.org/wiki?curid=1426449", "title": "Luna 2", "text": "Luna 2 fu la seconda sonda spaziale lanciata dall'URSS verso la Luna e la prima a raggiungere la Luna su cui impatt\u00f2 a ovest del Mare della Serenit\u00e0.\nLuna 2 era molto simile come progetto e costruzione a Luna 1, una sfera di metallo dalla quale spuntavano delle antenne e parti di strumentazione. La strumentazione di bordo era formata da un rivelatore a scintillazione, un contatore Geiger, un magnetometro, un rilevatore Cherenkov e un rilevatore di micrometeoriti.\nLa sonda spaziale era sprovvista di un sistema di propulsione.\nLa missione.\nLuna 2 fu lanciata il 12 settembre 1959 alle ore 06:39:42 UTC e impatt\u00f2 la Luna il 13 settembre 1959 alle ore 22:02:24 UTC. Le coordinate dell'impatto sono: 29.1\u00b0 N, 0\u00b0 O.\nLuna 2 fu la prima sonda a confermare l'esistenza del vento solare, grazie a un rilevatore semisferico costruito da Konstantin Gringauz. In verit\u00e0 fu Luna 1 a rilevare qualcosa che fece nascere il sospetto circa l'esistenza di un vento solare, ma Luna 2, grazie a un miglioramento nel sensore di Gringauz ne diede conferma.\nPrima dell'impatto con la superficie lunare, e precisamente il 13 settembre, la sonda espulse una nube di sodio che serv\u00ec sia a studiare il comportamento dei gas nel vuoto sia a controllare l'esattezza della rotta del veicolo.\nL'interruzione improvvisa del segnale inviato dalla sonda indic\u00f2 l'avvenuto impatto, e dopo trenta minuti impatt\u00f2 sulla Luna anche il terzo stadio del vettore che lanci\u00f2 Luna 2. Fu il primo oggetto costruito dall'uomo a toccare un altro corpo celeste.\nLa missione dimostr\u00f2 che la Luna non possiede un campo magnetico apprezzabile.\nGagliardetti dell'URSS.\nLa sonda trasportava anche dei gagliardetti dell'URSS di forma circolare, con la superficie ricoperta da elementi pentagonali. Al centro della composizione si trovava una piccola carica di esplosivo che al momento dell'impatto proiettava i simboli attorno al punto di collisione. Ogni elemento pentagonale \u00e8 in acciaio e porta i simboli dell'esercito russo pi\u00f9 la dicitura \"\u0421\u0421\u0421\u0420 \u0421\u0415\u041d\u0422\u042f\u0411\u0420\u042c 1959\" (URSS settembre 1959). Un altro gagliardetto era posizionato sull'ultimo stadio del vettore utilizzato per il lancio, che impatt\u00f2 sulla Luna trenta minuti dopo Luna 2. Era formato da una capsula riempita con del liquido e con strisce di alluminio sulle quali era stampato \"\u0421\u0421\u0421\u0420 \u0421\u0415\u041d\u0422\u042f\u0411\u0420\u042c 1959\" (URSS settembre 1959) e \"\u0421\u041e\u042e\u0417 \u0421\u041e\u0412\u0415\u0422\u0421\u041a\u0418\u0425 \u0421\u041e\u0426\u0418\u0410\u041b\u0418\u0421\u0422\u0418\u0427\u0415\u0421\u041a\u0418\u0425 \u0420\u0415\u0421\u041f\u0423\u0411\u041b\u0418\u041a\" (Unione delle Repubbliche Socialiste Sovietiche).\nIl 15 settembre 1959, Nikita Sergeevi\u010d Chru\u0161\u010d\u0451v regal\u00f2 una copia dei gagliardetti posizionati su Luna 2 al presidente degli USA Dwight D. Eisenhower.\nRiferimenti culturali.\nLa canzone \"LU\u0418IK 2\", apparsa sull'album \"Planet Reverb\" dei Jet pack, conteneva alcuni dialoghi e suoni registrati durante il viaggio della sonda."}
{"id": "1426453", "revid": "767487", "url": "https://it.wikipedia.org/wiki?curid=1426453", "title": "Il triangolo delle Bermude (film)", "text": "Il triangolo delle Bermude (\"El tri\u00e1ngulo diab\u00f3lico de las Bermudas\") \u00e8 un film del 1978 scritto e diretto da Ren\u00e9 Cardona Jr..\nCoproduzione italo-messicana, \u00e8 uno dei vari film girati negli anni settanta sul tema dei misteri del Triangolo delle Bermude sulla scorta del successo del libro di Charles Berlitz \"Bermuda, il triangolo maledetto\" (\"The Bermuda Triangle\", 1974) che mescolano extraterrestri, civilt\u00e0 scomparse, viaggi nel tempo, orrore e avventura. Il film \u00e8 interpretato, fra gli altri, da Gloria Guida e John Huston.\nTrama.\n5 dicembre 1945. Un gruppo di 4 \"Avengers\", il famoso volo 19, decollati da Fort Lauderdale spariscono nell'area del Triangolo delle Bermude. Uno dei piloti, prima che i contatti si perdano, afferma che l'ambiente marino intorno \u00e8 mutato, che gli strumenti dei velivoli sono impazziti, e inoltre dice di vedere una luce misteriosa.\nStati Uniti, 1978. Un archeologo e un medico, con le rispettive famiglie, affittano uno yacht e si dirigono nel Triangolo delle Bermude. Ma quando vi giungono capitano fatti strani: dalla radio arriva un SOS che sembra lanciato da loro stessi, gli strumenti di bordo danno problemi e per giunta i membri dell'equipaggio ripescano una strana bambola d'epoca, che finisce tra le mani della piccola figlia dell'archeologo. Da quel momento le morti per incidenti si susseguono, la barca perde del tutto l'orientamento e la bambola mostra segni di una malefica vita. Per giunta una giovane pilota sparisce misteriosamente lanciando un SOS simile a quello degli Avengers di 33 anni prima. E sull'imbarcazione qualcuno intuisce la gravit\u00e0 dei fatti: l'aereo, visto sul radar, \u00e8 stato inghiottito da un altro corpo molto pi\u00f9 grande. Intanto la figlia maggiore dell'archeologo, ferita gravemente, viene portata a terra su un gommone, ma a terra non arriver\u00e0 mai, e una strana luce verde fa sparire gli occupanti dello stesso. Anche lo yacht, ormai quasi deserto, fa la stessa fine, non prima che il capitano sia riuscito a contattare la guardia costiera di dodici anni dopo.\nProduzione.\nIl film \u00e8 frutto di una coproduzione tra Italia e Messico.\nConcezione.\nAlla fine degli anni settanta, in seguito al successo del libro \"Bermuda, il triangolo maledetto\" (\"The Bermuda Triangle\", 1974) di Charles Berlitz, il mistero del Triangolo delle Bermude fu un tema caro ai registi fantahorror: Tonino Ricci (con lo pseudonimo di Anthony Richmond) gir\u00f2 \"\", che condivideva con Cardona la bambola maledetta, le presenze aliene, l'attore Andres Garcia e la guest star d'eccezione, Arthur Kennedy (John Huston per Cardona). Sempre Ricci gir\u00f2, nello stesso periodo, \"Incontri con gli umanoidi\" (anche noto come \"Uragano sulle Bermude\"), ancora con Andres Garcia e arricchito da star come Gianni Garko e Gabriele Ferzetti. Il libro di Berlitz ha ispirato anche \"Bermuda Now... il film\" (\"The Bermuda Triangle\") del 1979 di Richard Friedenberg.\nDistribuzione.\nIl film \u00e8 stato distribuito nelle sale cinematografiche italiane nel mese di febbraio del 1978.\nData di uscita.\nLe date di uscita internazionali nel corso degli anni sono state:\nIl film \u00e8 noto anche con i titoli internazionali \"The Secrets of the Bermuda Triangle\" e \"Devil's Triangle of Bermuda\".\nAccoglienza.\nIncassi.\nSi \u00e8 classificato al 24\u00ba posto tra i primi 100 film di maggior incasso della stagione cinematografica italiana 1977-1978.\nCritica.\nIn un articolo apparso sul quotidiano \"Stampa Sera\", pubblicato quando il film usc\u00ec nelle sale cinematografiche italiane, viene criticata la regia per non essere riuscita a creare attorno alla storia e ai suoi personaggi l'adeguato clima di suspense e la sceneggiatura per non aver saputo caratterizzare i personaggi che a loro volta sono stati interpretati mediocremente dagli attori. Alla fine dell'articolo il film viene bollato come non di prima serie, raccontato male e fotografato mediocremente.\nFantafilm scrive che si tratta di un \"maldestro tentativo di abbozzare un'inchiesta documentaristica sui misteri del \"Triangolo maledetto\" sotto forma di un racconto drammatico di avventure sul mare. L'intento didattico \u00e8 soffocato dallo spettacolo, ma lo spettacolo \u00e8, a sua volta, banalizzato e frammentato nella rappresentazione orrorifica delle morti che tolgono di mezzo, uno dopo l'altro, tutti i personaggi del film. [...] La sceneggiatura [...] sfiora i temi del soprannaturale [...] e del filone catastrofico [...] senza, peraltro, suscitare troppe emozioni.\""}
{"id": "1426454", "revid": "110157", "url": "https://it.wikipedia.org/wiki?curid=1426454", "title": "Chiesa di Santa Maria Egiziaca a Forcella", "text": "La chiesa di Santa Maria Egiziaca a Forcella (o chiesa di Santa Maria Egiziaca all'Olmo) \u00e8 una delle chiese monumentali di Napoli; \u00e8 situata a ridosso del popolare quartiere di Forcella, affacciata sul \"Rettifilo\" (corso Umberto I) ed \u00e8 considerata, per omogeneit\u00e0 di stile, uno degli esempi meglio riusciti dell'architettura barocca napoletana.\nStoria.\nL'edificio con annesso monastero fu fondato nel 1342 grazie al volere della regina Sancha d'Aragona, che volle una struttura che accogliesse le prostitute pentite; fu sottoposto ad un importante rifacimento tra i secoli XVI e XVII, prima con un intervento di Gabriele d'Agnolo e successivamente per opera di Dionisio Lazzari (1684).\nI rifacimenti conferirono alla chiesa un impianto barocco, con pianta ellittica.\nPrima del Risanamento di Napoli la chiesa affacciava sulla piazza dell'Olmo (di qui la dicitura \"all'Olmo\"); i lavori per aprire il corso Umberto tuttavia non prevedevano l'intaccamento della chiesa, la quale conserv\u00f2 l'antico ingresso e ottenne solo una facciata laterale, parallela alla nuova strada, in stile eclettico. Nella prima met\u00e0 del XX secolo nel monastero fu installato un ospedale, che in seguito assumer\u00e0 il nome del cardinale Alessio Ascalesi.\nDescrizione.\nL'interno \u00e8 rivestito di marmi commessi policromi disegnati dall'artista settecentesco Nicola Tagliacozzi Canale; i quattro organi e il piccolo coro presentano una decorazione ornamentale ad intagli dorati.\nAi lati dei finestroni del presbiterio e ai piedi della cupola, trovano posto alcune tele di Paolo De Maio, mentre nella terza cappella a destra vi sono collocate due tele di Francesco Solimena (\"Madonna e i Santi Angelo e Chiara di Montefalco\" e \"San Gaetano e San Francesco\").\nL'altare maggiore (1713) \u00e8 opera di Gennaro Ragozzino e presenta una tela di Andrea Vaccaro, datata 1668, dal titolo \"La comunione di Santa Maria Egiziaca\". Ai lati dell'altare sono collocate \"La Conversione\" e \"La fuga della Santa dall'Egitto\", entrambi dipinti di Luca Giordano.\nTra le altre opere presenti in chiesa vanno ricordate la \"Sant'Anna e la Vergine Bambina\" di Luca Giordano, la \"Madonna con i santi Agostino e Monica\" e la \"Madonna del Carmelo con i santi Bruno e Chiara da Montefalco\" del Solimena, la \"Trinit\u00e0 con la Vergine\" di Paolo De Matteis (a cui apparteneva anche un\u2019\"Elemosina di San Tommaso da Villanova\" trafugata negli anni '90 e non ancora ritrovata), la \"Madonna del Rosario\" di Fabrizio Santafede e il \"Miracolo di San Nicola\" di Giacomo Farelli.\nA Napoli \u00e8 presente un'altra chiesa dedicata a Santa Maria Egiziaca: si erge infatti sulla collina di Pizzofalcone da cui prende il nome (chiesa di Santa Maria Egiziaca a Pizzofalcone)."}
{"id": "1426458", "revid": "767487", "url": "https://it.wikipedia.org/wiki?curid=1426458", "title": "Indagine su un delitto perfetto", "text": "Indagine su un delitto perfetto \u00e8 un film del 1978, diretto da Aaron Leviathan (\"alias\" Giuseppe Rosati).\nTrama.\nLord Ronald Selmer, ricco presidente d'una multinazionale, muore in un incidente aereo. Gli eredi, senza esclusione di colpi, cercano d'entrare in possesso sia dell'eredit\u00e0 che della presidenza della societ\u00e0. Dopo varie morti, il ruolo tocca a Paul De Revere, bellissimo ragazzo che, d'accordo con la madre e l'infermiera Polly, aveva architettato un piano infernale per eliminare tutti gli avversari. Il diabolico trio riesce a spuntarla."}
{"id": "1426460", "revid": "1543377", "url": "https://it.wikipedia.org/wiki?curid=1426460", "title": "These Streets", "text": "These Streets \u00e8 il primo album in studio del cantautore britannico Paolo Nutini, pubblicato nel Regno Unito il 17 luglio 2006 e in Italia il 29 settembre dello stesso anno.\nIl disco.\nL'album \u00e8 costituito da 10 tracce, cui si aggiungono due tracce nascoste (\"Northern skies\" e la versione acustica di \"Last request\"). Le canzoni raccolte in \"These Streets\" sono il frutto di diversi anni di lavoro del cantautore scozzese.\nLe sonorit\u00e0 presenti nel disco hanno sfumature diverse: la prima traccia, Jenny Don't Be Hasty, ha un sound piuttosto rock, altri brani si rifanno a classiche ballate pop essenziali, nelle quali prevalgono voce, chitarra e batteria (\"Last Request\", \"Rewind\", \"These Streets\"). In \"New Shoes\" Nutini crea un ritmo semplice ed orecchiabile, mentre i brani \"Autumn\" e \"White Lies\" sono due lenti malinconici e struggenti.\nPer quanto riguarda le tematiche, a prevalere sono l'amore ed i sentimenti, raccontati soprattutto attraverso storie autobiografiche. In particolare, diverse canzoni incluse nel disco parlano della turbolenta relazione di Nutini con Teri Brogan, sua ex fidanzata conosciuta ai tempi della scuola.\nLa canzone \"Jenny Don't Be Hasty\" racconta invece dell'incontro tra Paolo e una ragazza pi\u00f9 grande di lui, avvenuto a Londra quando il cantautore era ancora diciottenne.\nTracce.\nFestival Edition (cd 2).\nIl 20 agosto 2007 \u00e8 stata pubblicata un'edizione speciale di \"These Streets\" contenente, oltre al cd della versione tradizionale, un secondo disco registrato dal vivo durante l\"'Isle of Wight Festival 2007\". Tra i brani inclusi nel secondo cd, oltre a diverse canzoni presenti anche nella prima versione dell'album, compaiono anche le cover \"Natural blues\" di Moby e \"I Want To Be Like You\" dei fratelli Sherman.\nI singoli.\nIl primo singolo estratto \u00e8 stato \"Last Request\", che ha raggiunto le classifiche di Regno Unito, Italia, Paesi Bassi, Germania e Brasile. Il secondo singolo per alcuni paesi europei \u00e8 stato \"Rewind\", mentre per Australia e Regno Unito \u00e8 stato \"Jenny Don't Be Hasty\".\nL'ultimo singolo estratto in tutto il mondo \u00e8 stato \"New Shoes\", che ha raggiunto anche le classifiche statunitensi.\nClassifiche e successo commerciale.\nSecondo i dati aggiornati al mese di maggio 2010, l'album ha venduto oltre 2,3 milioni di copie nel mondo. In particolare, \"These Streets\" \u00e8 riuscito ad entrare nelle classifiche di molti paesi europei, ma anche di Stati Uniti ed Australia, ottenendo elevati riscontri di vendita soprattutto in Regno Unito ed Irlanda.\nIn Italia l'album ha esordito nella Top 100 FIMI il 12 ottobre 2006 ed ha in seguito raggiunto la posizione numero 37. In totale, l'album \u00e8 rimasto nella classifica per oltre 40 settimane, delle quali 9 consecutive tra gennaio 2006 e febbraio 2007 e 27 consecutive tra maggio e novembre 2007. \"These streets\" \u00e8 stato inoltre certificato disco d'oro per le oltre 40\u00a0000 copie vendute in Italia.\nIn Regno Unito l'album ha raggiunto la posizione numero 3 della classifica ufficiale e, fino a gennaio 2017, ha fatto registrare un totale di 177 settimane di permanenza tra le prime 100 posizioni.\nPer le vendite in Regno Unito, \"These Streets\" ha ottenuto 5 dischi di platino, che sono stati certificati, nell'ordine, il 1\u00ba settembre 2006, il 22 dicembre 2006, il 28 settembre 2007, l'11 giugno 2010 e il 22 luglio 2013.\n\"These Streets\" ha avuto riscontri positivi anche in Irlanda: dal momento della sua pubblicazione al gennaio 2011 il disco ha ottenuto 140 settimane di presenza nella Top 75 degli album pi\u00f9 venduti; nel corso del 2006 l'album \u00e8 stato inoltre certificato disco di platino ed in seguito ha ottenuto il doppio disco di platino."}
{"id": "1426461", "revid": "49022", "url": "https://it.wikipedia.org/wiki?curid=1426461", "title": "S\u00edrna", "text": ""}
{"id": "1426464", "revid": "49022", "url": "https://it.wikipedia.org/wiki?curid=1426464", "title": "Fionn mac Br\u00e1tha", "text": ""}
{"id": "1426466", "revid": "767487", "url": "https://it.wikipedia.org/wiki?curid=1426466", "title": "Travolto dagli affetti familiari", "text": "Travolto dagli affetti familiari \u00e8 un film del 1978 diretto da Mauro Severino.\nTrama.\nMem\u00e9 (Emanuele) Di Costanzo, un agente immobiliare fallito e senza soldi, vive insieme a sua nonna Nana e al suo cane Piccolo. Stanco di tirare a campare contando spesso sull'aiuto della sua amante Eliana, Mem\u00e9 decide di approfittare dell'ingenuit\u00e0 di Isotta, una farmacista che ha un debole per lui; potendo contare sul benessere economico della donna, Mem\u00e8 la \"disonora\" per poi essere costretto a sposarla.\nIsotta inizialmente all'oscuro della presenza di Piccolo e Nana, fa buon viso a cattivo gioco e sopporta la situazione con pazienza.\nLa situazione per\u00f2 col trascorrere del tempo diventa insostenibile, quando Nana rimane vittima di un malessere e viene quindi rinchiusa in un ospizio.\nDopo alcune settimane per\u00f2, Mem\u00e8 \u00e8 preda di un rimorso di coscienza e decide di abbandonare la moglie per dedicare completamente le sue cure a Nana e Piccolo; purtroppo quando sembrava che i problemi con Isotta fossero finiti, seppur felice, Nana muore improvvisamente.\nMem\u00e8, non sopportando pi\u00f9 la miseria nella quale \u00e8 costretto a vivere dopo essersi lasciato con Isotta, pensa anche di uccidere Piccolo, ma alla fine non \u00e8 capace di un gesto cos\u00ec malvagio.\nRimasto senza mezzi economici, Mem\u00e8 sta per partire con un traghetto ma durante il corso dei preparativi rimane lievemente ferito da un'autovettura che lo strattona con un conseguente svenimento.\nConvinto di aver perduto per sempre anche Piccolo, Mem\u00e8 ritorna a vivere con Isotta e con la sua insopportabile famiglia; dopo sette mesi da quel tragico incidente per\u00f2 Piccolo ritorna dal suo padrone sano e salvo."}
{"id": "1426467", "revid": "49022", "url": "https://it.wikipedia.org/wiki?curid=1426467", "title": "Eochaid Apthach", "text": ""}
{"id": "1426471", "revid": "49022", "url": "https://it.wikipedia.org/wiki?curid=1426471", "title": "Breisrigh", "text": ""}
{"id": "1426472", "revid": "49022", "url": "https://it.wikipedia.org/wiki?curid=1426472", "title": "Nuadat Finnfail", "text": ""}
{"id": "1426475", "revid": "984922", "url": "https://it.wikipedia.org/wiki?curid=1426475", "title": "Festa di Capodanno", "text": "Festa di Capodanno \u00e8 una miniserie TV del 1988 diretto da Piero Schivazappa."}
{"id": "1426476", "revid": "49022", "url": "https://it.wikipedia.org/wiki?curid=1426476", "title": "Roitheachtaigh", "text": ""}
{"id": "1426479", "revid": "124723176", "url": "https://it.wikipedia.org/wiki?curid=1426479", "title": "Annamaria Malipiero", "text": "Biografia.\nInizia a lavorare come modella, per poi debuttare come attrice nel cinema e in televisione. Nel 1988 partecipa al concorso di Miss Italia con il titolo di Miss Linea Sprint Veneto. \nDopo vari ruoli in film e fiction tv, diventa nota al pubblico grazie al ruolo della perfida \"Rebecca Sarpi\", interpretato dal 2002 al 2008 nella soap opera di Canale 5, \"Vivere\". Dal 20 giugno 2012 entra a far parte del cast ricorrente della soap \"CentoVetrine\" nel ruolo di Maddalena Sterling.\n\u00c8 stata per otto anni la compagna dell'attore Francesco Nuti, dal quale ha avuto nel 1999 la figlia Ginevra; successivamente si \u00e8 legata al dentista Marco Bindelli, dal quale ha avuto Lucrezia e Leonardo.\nHa l\u2019eterocromia, cio\u00e8: un occhio azzurro, invece l\u2019altro per met\u00e0 azzurro e per met\u00e0 marrone."}
{"id": "1426480", "revid": "123519680", "url": "https://it.wikipedia.org/wiki?curid=1426480", "title": "Passante di Bologna", "text": "Il passante autostradale di Bologna (anche noto come passante nord di Bologna) sar\u00e0 il tratto autostradale a doppia carreggiata composto da due corsie (ognuna delle quali da 3,75\u00a0m di larghezza) pi\u00f9 corsia di emergenza (larga 3\u00a0m) per senso di marcia che collegher\u00e0 l'autostrada A1 all'autostrada A13 ed all'autostrada A14, consentendo di oltrepassare il nodo di Bologna.\nIl piano della Provincia.\nNel 2003 la Provincia di Bologna mise a confronto il Passante Nord con alcune alternative e all'interno del suo PTCP (\"Piano Territoriale di Coordinamento Provinciale\") lo ritenne la soluzione preferita sia rispetto alla possibilit\u00e0 di potenziamento in sede dell'attuale tangenziale-autostrada, sia rispetto alla realizzazione di un Passante Sud. Il Passante nord doveva essere lungo 41,4\u00a0km per liberare un tratto di 13\u00a0km, ovvero la lunghezza dell'attuale tangenziale. L'attuale sede autostradale, adiacente alla tangenziale di Bologna, sarebbe stata banalizzata per realizzare un unico sistema tangenziale a quattro corsie per senso di marcia pi\u00f9 quella di emergenza.\nL'intervento dell'Unione Europea.\nIl 30 settembre 2009, l'Unione europea ha dato il primo via libera alla realizzazione dell'infrastruttura, con alcune prescrizioni che hanno imposto la modifica del progetto originale.\nIl 16 luglio 2010, la Commissione europea ha dato il via libera definitivo al passante Nord di Bologna.\nL'ipotesi di partenza era quella di affidare per trattativa diretta alla societ\u00e0 Autostrade, ipotesi alla quale l'Europa opponeva invece la soluzione di una vera e propria gara pubblica.\nIl compromesso \u00e8 stato trovato, affidando in un primo momento il progetto generale e la gestione (e quindi anche i pedaggi futuri) alla societ\u00e0 Autostrade, e quindi impegnare quest'ultima ad indire una successiva gara pubblica di appalto per la realizzazione dei lavori. Ipotesi quest'ultima che ha finalmente ottenuto il consenso della Commissione europea.\nL'altra condizione richiesta dalla Commissione europea, sar\u00e0 la scelta del tracciato che dovr\u00e0 essere pi\u00f9 corto del precedente percorso (ipotizzato inizialmente di 41,4\u00a0km), mantenendo i quattro caselli intermedi previsti; espediente utilizzato affinch\u00e9 non sembri evidente che si tratti di una nuova autostrada, ma solo di una variante dell'attuale tracciato.\nEventi successivi.\nEsiste un comitato spontaneo di cittadini che si oppone al Passante Nord e che sostiene la possibilit\u00e0 dell'ampliamento in sede dell'attuale tangenziale-autostrada.\nIn data 30 giugno 2015 un gruppo di professionisti autonomi ha presentato una proposta alternativa che consiste nella realizzazione di un viadotto al disopra della attuale tangenziale, realizzando cos\u00ec quattro corsie per senso di marcia sia per la tangenziale sia per l'autostrada.\nIl progetto in questione, negli anni, ha sempre trovato forti sacche di resistenza, sia da parte di cittadini sia da parte di varie associazioni; le critiche, in particolare, hanno riguardato l'impatto dell'opera in termini di consumo del suolo, ritenuto eccessivo e non giustificato dall'effettiva utilit\u00e0 dell'opera stessa. Tali critiche sono state fatte proprie anche dalla giunta regionale dell'Emilia-Romagna, che nel febbraio 2016 ha abbandonato l'idea di costruire il passante, per evitare di \"mangiare 41 chilometri di territorio vergine\", sposando invece il progetto di allargamento dell'attuale tangenziale ."}
{"id": "1426481", "revid": "767487", "url": "https://it.wikipedia.org/wiki?curid=1426481", "title": "Puro siccome un Angelo pap\u00e0 mi fece monaco... di Monza", "text": "Puro siccome un Angelo pap\u00e0 mi fece monaco... di Monza \u00e8 un film del 1969 diretto da Giovanni Grimaldi."}
{"id": "1426484", "revid": "767487", "url": "https://it.wikipedia.org/wiki?curid=1426484", "title": "San Pasquale Baylonne protettore delle donne", "text": "San Pasquale Baylonne protettore delle donne \u00e8 un film del 1976 diretto da Luigi Filippo D'Amico.\nTrama.\nGiuseppe Cicerchia, uno spiantato con piccoli precedenti penali e un matrimonio fallito alle spalle, si \u00e8 creato fama di guaritore in un piccolo paese di montagna. Chiamato \"il femminaro\", approfittando dell'ignoranza dei paesani millanta una comunicazione diretta con San Pasquale Baylonne. Attraverso ricette e presunte conoscenze prescrive rituali e intrugli che dovrebbero consentire alle zitelle brutte di sposarsi, alle donne sposate di risolvere problemi coniugali, e via dicendo, ed inoltre opera esorcismi di donne indemoniate.\nVive in una grotta con un servo che non parla, e per questo chiamato \"Muto\". Per le sue prestazioni i paesani lo compensano con caciotte, vino, olio, etc.\nLa sua attivit\u00e0 di guaritore \u00e8 mal vista da Don Gervasio, il parroco del paese, che lamenta una costante diminuzione dei fedeli in chiesa e delle relative offerte. Don Gervasio si rivolge al maresciallo dei carabinieri, che avvia un'indagine sul suo passato. L'attivit\u00e0 del femminaro \u00e8 inoltre disturbata da Samuel, il mago di Bagnacavallo, che periodicamente torna in paese per mostrare dei falsi prodigi. Per non perdere la fiducia dei paesani il Cicerchia deve a sua volta operare dei prodigi, che a causa dei boicottaggi di Fatima (la compagna di Samuel), sono effettivamente tali come bere il gasolio o liberarsi dalle catene sott'acqua.\nL'indagine dei Carabinieri ha intanto dato i suoi frutti. Il Cicerchia risulta arrestato due volte per truffa e usurpazione di titolo e ricercato perch\u00e9 non versa gli alimenti alla moglie separata da oltre 4 anni. Il maresciallo dovrebbe procedere nei suoi confronti, essendo il femminaro niente pi\u00f9 di un ciarlatano e per di pi\u00f9 ricercato, ma gli chiede invece di intercedere presso San Pasquale per scoprire l'autore del furto di 70 fogli di francobolli dall'emporio del paese, unico caso delittuoso che si \u00e8 verificato da sei anni.\nPer una fortunata combinazione il femminaro scopre che i francobolli sono stati rubati da Nazzareno, il nipote di don Gervasio. Fingendo di operare un incantesimo (per il quale i carabinieri si trovano a ricercarne gli ingredienti), fa credere al maresciallo di aver risolto il caso coi suoi poteri, e riesce cos\u00ec ad evitare l'arresto.\nSembrerebbe cos\u00ec che la sua attivit\u00e0 possa procedere in tutta tranquillit\u00e0, ma da tempo il femminaro ha delle visioni. Un uomo misterioso, arcigno, che gli appare di continuo e che si rivela essere il diavolo. Spaventato dalla visione di un sabba, credendosi indemoniato, corre da Don Gervasio e chiede il suo aiuto. Il parroco gli ordina cos\u00ec di svelare a tutto il paese la realt\u00e0 dei suoi imbrogli. Il Cicerchia svela tutto sulla piazza del paese, e viene cos\u00ec cacciato a furor di popolo.\nLuoghi delle riprese.\nIl film \u00e8 stato girato nei comuni di Settefrati e Posta Fibreno, in provincia di Frosinone."}
{"id": "1426485", "revid": "466539", "url": "https://it.wikipedia.org/wiki?curid=1426485", "title": "Roberto Bola\u00f1o", "text": "Biografia.\nBola\u00f1o nacque a Santiago del Cile in una famiglia piccoloborghese, figlio primogenito del camionista ed ex-pugile dilettante Le\u00f3n Bola\u00f1o, di origini galleghe e catalane, e dell'insegnante Victoria \u00c1valos. Nella capitale non trascorse nemmeno un anno di vita, crescendo bens\u00ec presso varie citt\u00e0 del Cile centro-meridionale, quali Los \u00c1ngeles, Valpara\u00edso, Quilpu\u00e9, Vi\u00f1a del Mar e Cauquenes, prima di trasferirsi con tutta la famiglia in Messico nel 1968, all'et\u00e0 di quindici anni. Aveva una sorella minore.\nStabilitosi con tutta la famiglia dunque a Citt\u00e0 del Messico, trovandovi alloggio dapprima presso il \"barrio\" di \"Lindavista\", poi \"Colonia N\u00e1poles\" ed alfine \"Colonia Guadalupe Tepeyac\", abbandon\u00f2 gli studi all'et\u00e0 di diciassette anni, pur mantenendo un interesse fortissimo per la lettura (soleva infatti trascorrere le proprie giornate chiuso per ore ed ore in una biblioteca pubblica della capitale). Col passar del tempo, cominci\u00f2 a dedicare sempre pi\u00f9 spazio alla letteratura, frequentando quello che era il vivace ambiente letterario ed artistico della capitale messicana, e mantenendosi al contempo con svariati lavoretti e scrivendo qualche articolo per le riviste ed i giornali locali; stando a quanto asser\u00ed il poeta cileno Jaime Quezada, amico di lunga data della madre e che tra il 1971 ed il 1972 venne pure ospitato a casa loro a Citt\u00e0 del Messico, il giovane Bola\u00f1o non intratteneva molte amicizie e pareva inoltre che trascorresse ben poco tempo fuori dalle mura di casa.\nPoliticamente vicino all'estrema sinistra, nel 1973 decise - come l'autore stesso ha pi\u00f9 volte raccontato - di ritornare in Cile con l'intenzione di appoggiare, assieme a un gruppo di trotskisti provenienti da un po' tutta l'America Latina, il processo di riforme socialiste di Salvador Allende. Alla fine di un lungo viaggio in pullman, autostop e barca (attraversando quasi tutta l'America Latina) arriv\u00f2 in Cile pochi giorni prima del colpo di Stato di Augusto Pinochet. Poco tempo dopo venne incarcerato a Concepci\u00f3n, ma fu liberato dopo otto giorni, grazie all'aiuto di due compagni di studi dei tempi di Cauquenes, che erano tra i poliziotti incaricati di sorvegliarlo. Questo episodio fu lo spunto per il racconto \"I detective\" (incluso nella raccolta \"Chiamate telefoniche\"). La veridicit\u00e0 del suo racconto \u00e8 stata sostenuta solamente da Quezada, il quale racconta di averlo ospitato nella sua abitazione in Cile. Al contempo, altri, tra i quali il sociologo e politico Ricardo Pascoe e la scrittrice e poetessa Carmen Boullosa, hanno espresso dubbi sulla reale presenza di Bola\u00f1o in Cile al tempo del golpe.\nInfrarealismo.\nTorn\u00f2 in Messico alcuni mesi dopo, e, insieme al poeta Mario Santiago Papasquiaro (che sar\u00e0 il modello per Ulises Lima nel romanzo \"I Detective Selvaggi\"), fond\u00f2 il movimento poetico d'avanguardia infrarealista, che si form\u00f2 dopo alcune riunioni nel Caf\u00e9 de la Habana di Calle Bucarelli. Tale movimento, definito come \"Dada alla messicana\", si opponeva radicalmente ai poteri dominanti nella poesia messicana e all'establishment letterario messicano, che aveva allora come figura preponderante Octavio Paz. L'infrarealismo aveva come linee guida la rottura con la letteratura ufficiale e la volont\u00e0 di stabilirsi come avanguardia. Anche se intorno a questo movimento ruotavano all'incirca una quindicina di poeti, Roberto Bola\u00f1o e Mario Santiago Papasquiaro furono gli esponenti stilisticamente pi\u00f9 solidi, autori di una poesia quotidiana, dissonante e con vari elementi dadaisti. A causa delle sue caratteristiche e dello spirito contestatore, il movimento infrarealista trov\u00f2 numerosi nemici e detrattori che lo emarginarono e gli negarono qualsiasi tipo di riconoscimento. La successiva popolarit\u00e0 di Bola\u00f1o, per\u00f2, fece s\u00ec che questa emarginazione venisse lentamente superata.\nIl consolidamento letterario.\nBola\u00f1o esord\u00ec nella narrativa con \"La pista di ghiaccio\" (1993), uscito tuttavia in poche decine di copie e senza distribuzione; per questo in generale il suo libro d'esordio viene considerato \"La pista degli elefanti\" (1994), uscito per le edizioni del Comune di Toledo in seguito alla vittoria di un concorso letterario e poi ripubblicato in versione riveduta nel 1999 col titolo di \"Monsieur Pain\".\nIl riconoscimento della critica letteraria e la fama da scrittore si consolid\u00f2 bruscamente nel 1998, quando Bola\u00f1o, con il suo romanzo \"I detective selvaggi\", diventa il primo scrittore cileno a ottenere il Premio Herralde. Il 2 agosto dell'anno seguente conferma il primato, ricevendo anche il Premio R\u00f3mulo Gallegos, sempre per il medesimo romanzo.\nUltimi anni.\nNel 1977 emigr\u00f2 in Spagna, precisamente in Catalogna, dove gi\u00e0 la madre e la sorella s'erano trasferite al seguito del nuovo marito della donna. L\u00ec pratic\u00f2 diversi lavori \u2013 vendemmiatore in estate, vigilante notturno in un campeggio a Castelldefels, commesso in un negozio del quartiere \u2013 prima di potersi dedicare completamente alla letteratura.\nBola\u00f1o mor\u00ec il 15 luglio 2003 all'ospedale Valle de Hebr\u00f3n di Barcellona, a causa di un'insufficienza epatica e mentre era in attesa di effettuare un trapianto di fegato, lasciando incompleto il romanzo \"El Tercer Reich\", come annunciato da parte dell'agente Andrew Wylie.\nIl suo penultimo romanzo, \"2666\", porta all'estremo la sua inventiva, costruendo la storia attorno a un personaggio, Benno von Arcimboldi, che riprendeva la figura di uno scrittore svanito. Bola\u00f1o avrebbe voluto che il libro, composto da cinque parti, fosse pubblicato in cinque libri indipendenti, in maniera da tutelare al meglio, in caso di morte, il benessere economico dei suoi figli. A seguito del decesso, l'editore Jorge Herralde e il critico letterario Ignacio Echevarr\u00eda revisionarono il contenuto del manoscritto e decisero di pubblicarlo come un \"unicum\".\nBola\u00f1o ha vissuto gli ultimi anni uscendo poco di casa, a dimostrazione di un'iperprotettivit\u00e0 nei confronti dei figli. Tuttavia, secondo quanto riferito dagli amici, sino alla fine ha mantenuto intatto il proprio senso dell'umorismo e dell'ironia, cos\u00ec come il piacere per le conversazioni lunghe, i dibattiti e le discussioni.\nPremi.\nNel 1998 vinse il Premio Herralde per la sua opera \"Los detectives salvajes\", per la quale ottenne anche il Premio R\u00f3mulo Gallegos nel 1999. Nel 2004, un anno dopo la morte, ottenne postumo il premio Salamb\u00f3 alla migliore opera scritta in castigliano, con \"2666\"."}
{"id": "1426490", "revid": "228587", "url": "https://it.wikipedia.org/wiki?curid=1426490", "title": "Acantide", "text": "Nella mitologia greca, Acantide (o Acantillide) era l'unica figlia di Autonoo e Ippodamia.\nIl mito.\nAcantide aveva alcuni fratelli chiamati Erodio, Scheneo, Acanto e Anto.\nQuando Anto mor\u00ec travolto da una mandria inferocita, tutta la famiglia pianse la sua morte, tanto da commuovere le divinit\u00e0 che trasformarono tutti i familiari in uccelli. Acantide divenne cos\u00ec un cardellino."}
{"id": "1426492", "revid": "92723", "url": "https://it.wikipedia.org/wiki?curid=1426492", "title": "Flight Management System", "text": "Il Flight Management System (FMS) \u00e8 fondamentalmente un sistema di gestione del volo che viene installato sugli aeromobili moderni per ottimizzare i consumi e i parametri del volo, riportare costantemente informazioni inerenti alla navigazione e gli spostamenti dell'aeromobile, ma soprattutto per ridurre il carico di lavoro dei piloti che, grazie a tale sistema, possono esimersi dallo svolgere compiti di bassa routine per dedicarsi alla gestione pratica del volo.\nL'architettura.\nTale sistema \u00e8 costituito da 2 FMC (\"Flight Management Computer\"), anche conosciuti su Airbus come FMGC (\"Flight Management Guidance Computer\") normalmente collocati nel vano avionico sotto la cabina di pilotaggio e 2 unit\u00e0 di visualizzazione e controllo, MCDU (\"Multifunction Control Display Unit\") su Airbus e CDU (\"Control Display Unit\") su Boeing, che rappresentano l'interfaccia con il sistema, dal quale e verso il quale, avviene lo scambio di dati. Fanno, inoltre, parte del sistema anche l'FCU (Flight Control Unit) su Airbus o MPC (Mode Control Panel) su Boeing, comunemente conosciuti come autopiloti e gli FCC (Flight Control Computers) e FAC (Flight Augmentation Computer) ove presenti. \nIl CDU (o MCDU su Airbus) \u00e8 costituito da un display, da 6 LSK (\"line selection keys\") a destra e a sinistra dello stesso e da una tastiera alfanumerica, tramite la quale i dati vengono immessi o modificati all'interno dell'FMS. \nAll'interno dell'FMS si trovano memorizzati 2 database di navigazione (AIRAC) e 1 Performance Database. \nI database di navigazione caricati nell'FMS sono due: uno attivo e uno in standby (quello standby \u00e8 tipicamente la versione precedente gi\u00e0 scaduta o quella successiva che deve ancora entrare in vigore). Questi database vengono, infatti, aggiornati ogni 28 giorni dalla compagnia aerea. A volte questo aggiornamento avviene tramite un terzo MCDU \"stby,\" presente tipicamente su aerei wide body, mentre tipicamente assente su aerei narrow body. Quando questo \u00e8 presente viene collocato nella piantana centrale appena dietro ai piloti e comunemente viene utilizzato dalla tecnica per manutenzioni. Il database di navigazione contiene moltissime informazioni utili per la gestione del volo che vanno dalle \"standard company routes\" a tutte le radioassistenze esistenti nella zona a cui si riferisce il database con posizione, frequenza e nominativo (VOR, NDB, ILS, VOR/TAC, VOR/DME) ubicazione degli aeroporti e delle relative piste, i \"WayPoint\", le aerovie, le SID e le \"STAR relative\", le \"Holding\" e persino le limitazioni di quota e velocit\u00e0.\nIl Performance Database \u00e8 caricato nell'FMS dal produttore dell'aeromobile e viene aggiornato quando vengono apportate al velivolo modifiche tali da modificarne le performance. Questo database tipicamente contiene le velocit\u00e0 caratteristiche, le caratteristiche dei motori e dei loro parametri di potenza, i parametri per la determinazione delle quote di tangenza e ottimali, i parametri di Flusso del Carburante e i dati riguardanti l'inviluppo di volo.\nL'FMS si avvale tipicamente di input provenienti dai vari sensori ed apparati dell'aereo, questi sono ad esempio il tempo (essenziale per moltissimi calcoli), il Flusso di Carburante, i parametri completi dell'aeromobile (Velocit\u00e0, Quota, Prua, ecc...), la configurazione attuale (Flap, Slat, Carrello, ecc...), i dati di navigazione come DME, VOR e LOC (essenziali per l'RNAV) provenienti dagli apparati di navigazione VHF, i dati forniti dall'IRS (Inertial Reference System) e dal GNSS (Global Navigation Satellite System), nonch\u00e9 i dati immessi dall'equipaggio (ad esempio il peso del velivolo).\nL'FMS si occupa principalmente di generare i dati che vengono visualizzati sugli schermi EFIS , di dare i comandi che vengono visualizzati graficamente tramite il Flight Director (FD), di dare i comandi al sistema Autopilota, Auto Thrust e di generare i dati visualizzati sul CDU. Al fine di generare questi dati l'FMS si avvale di calcoli matematici e di tutti i dati provenienti dai vari sensori. Ad esempio per calcolare la posizione attuale il pi\u00f9 esatta possibile l'FMS utilizza tutti i dati provenienti dagli input sopra citati e li combina utilizzando una tecnica chiamata \"Kalman filtering.\"\nFlight Management Computer.\nIl Flight Management Computer (abbreviato in FMC) \u00e8 il principale sistema di comando di un moderno aereo di linea. Esso permette di impostare e controllare la navigazione e le prestazioni del velivolo, riunendo da tutti i sottosistemi dell'aereo le informazioni necessarie ai piloti.\nCaratteristiche tecniche.\nAll'interno del cockpit, il Flight Management Computer si trova solitamente tra i sedili dei due piloti, dopo le manette, posizionato sotto il pannello principale. La parte del Flight Management Computer direttamente accessible da parte dei piloti, la CDU (\"Control Display Unit\", Unit\u00e0 di controllo e visualizzazione) \u00e8 composta da due piccole tastiere dotate di lettere e numeri e da due schermi, uno per ogni pilota. Ai lati dello schermo sono inoltre presenti alcuni piccoli tasti, tecnicamente LSK (Line Selection Keys), chiamati da R1 a R6 (quelli di destra) e da L1 a L6 (quelli di sinistra), che permettono di confermare gli input immessi. Lo schermo \u00e8 graficamente suddiviso in tre parti, dall'alto verso il basso: il titolo della pagina, l'area contenente i dati (Data Area) e la parte in cui \u00e8 possibile comporre parole e dati da inserire poi nei vari campi grazie ai LSK. Quest'ultima parte prende il nome di \"Scratchpad area\" e qui, oltre ad essere composti gli input dei piloti, vengono anche visualizzati alcuni messaggi testuali provenienti dall'FMC stesso. L'FMS \u00e8 dotato di 2 database di navigazione non modificabili, ma espandibili con dati creati dall'equipaggio, contenenti i dati di tutti gli aeroporti del mondo, inclusi ovviamente i dati per qualsiasi procedura l'aereo debba eseguire. Il FMC, inoltre, permette di controllare e gestire la rotta prescelta, tutti i dati provenienti dai sensori dell'aereo, gli input immessi dai piloti, le condizioni meteorologiche, eccetera.\nFunzionamento.\nViene di seguito illustrato sommariamente il funzionamento di un FMC.\nLe operazioni descritte non sono applicabili ad aeromobili Airbus.\nDopo l'avvio del sistema di avionica, le operazioni di preflight prevedono che sia necessario specificare al flight management computer il codice ICAO dell'aeroporto di partenza. \nPer ipotesi, in caso di decollo dall'aeroporto di Torino-Caselle, il pilota digiter\u00e0 la sigla LIMF sulla tastiera e confermer\u00e0 il punto di partenza cliccando sul tasto vicino l'indicazione \"ref airport\". \nLa pagina \"posit init\" segna la localit\u00e0 che il pilota ha immesso. Nello schermo, sulla destra in basso, sar\u00e0 ora presente la scritta \"route\": premendo il tasto R6 si acceder\u00e0 dunque alla pagina della rotta. La pagina \"rte\" \u00e8 quella in cui il pilota selezioner\u00e0 l'aeroporto di destinazione: sempre digitando sulla tastiera e confermando con il tasto a fianco del punto da modificare, il pilota immetter\u00e0 il codice ICAO dello scalo di partenza nella parte \"origin\", e l'aeroporto di destinazione nella parte \"dest\". \nLa \"co route\", invece, permette di selezionare i punti di rotta a uno a uno. Dopo aver selezionato \"activate\" e aver premuto \"exec\", lo schermo del flight management computer mostrer\u00e0 al pilota la cosiddetta \"perf init\". Questa pagina permette di inserire tutti i dati relativi all'aereo, come, ad esempio, la quantit\u00e0 di carburante caricata a bordo.\nSuccessivamente, mediante il comando \"crz alt\", si stabilisce la quota di navigazione prevista, e, mediante il comando \"t/c oat\" (outside air temperature), si immette la temperatura esterna dell'aria. Dopo aver confermato i dati immessi digitando \"exec\", il flight management computer aprir\u00e0 una pagina chiamata \"n1 limit\", che permette di gestire le prestazioni dell'aereo durante il decollo. La pagina immediatamente successiva sara quella denominata \"take off\". \nIn questa pagina il pilota seleziona quanti gradi di ipersostentatori sono necessari per il decollo. Dopo questa operazione sar\u00e0 indispensabile contattare la torre di controllo per ricevere l'autorizzazione al rullaggio. Se l'ATC indicher\u00e0 ai piloti di decollare dalla pista 36, essi apriranno dunque il flight management computer alla pagina \"dep arr\", digiteranno 36 sul tastierino numerico e confermeranno con il tasto \"exec\". \nIl flight management computer, inoltre, permette di impostare i percorsi standard per i decolli strumentali (chiamati SID) e le STAR del piano di volo nella pagina \"dep arr\". Dopo aver attivato la pista 36, lo schermo elencher\u00e0 una serie di SID relativi al numero della pista. Il pilota, perci\u00f2, sceglier\u00e0 un percorso che inizi con 36 e premer\u00e0 il tasto \"exec\". \nIn caso di errori, il tasto che il pilota premer\u00e0 sar\u00e0 \"erase\", che permette di cancellare la procedura impostata per selezionarne un'altra. Se i pesi dell'aereo sono stati inseriti correttamente, il flight management computer visualizzer\u00e0 la velocit\u00e0 v1 nella pagina denominata \"take off\", insieme a quella di rotazione e alla velocit\u00e0 V2. Determinate queste variabili, il pilota selezioner\u00e0 la V2 nodi nell'indicatore dell'autopilot.\nUna volta decollati, se si intende usare il sistema di navigazione \"lnav\", il flight management computer permetter\u00e0 di visionare i vari punti di rotta premendo il tasto \"legs\", visualizzando le informazioni relative alla quota e la velocit\u00e0 da mantenere. Inoltre, l'ND segnaler\u00e0 il punto esatto in cui verranno effettuate le manovre programmate sul FMC con un pallino verde.\nDurante l'avvicinamento all'aeroporto di destinazione il pilota inserir\u00e0 la STAR nella pagina \"dep arr\". Ricevuta l'autorizzazione all'atterraggio dall'ATC, il pilota andr\u00e0 ad attivare la pista e la STAR relativa a quella pista. \nNel caso in cui il pilota fosse obbligato ad interrompere l'atterraggio \u00e8 necessario impostare il flight management computer per dirigere l'aereo sul circuito di attesa mediante la pagina \"hold\": selezionato un punto di holding.\nIl flight management computer, inoltre, permette di scegliere il verso di percorrenza del circuito (virata a destra o a sinistra) e segnala al pilota la velocit\u00e0 ottimale da mantenere. L'aereo resta in holding fino a quando non viene presa l'iniziativa di uscire da quest'ultima.\nl'FMC gestisce anche la fase finale di avvicinamento dell'aeromobile calcolando le velocit\u00e0 a cui verranno estesi gli ipersostentatori nonch\u00e9 la velocit\u00e0 del touch down."}
{"id": "1426493", "revid": "767487", "url": "https://it.wikipedia.org/wiki?curid=1426493", "title": "Surovikino", "text": "Surovikino \u00e8 una citt\u00e0 della Russia europea meridionale (oblast' di Volgograd), situata alla confluenza del \"\u010car\" nel Don, 155 chilometri a ovest del capoluogo Volgograd; \u00e8 il capoluogo amministrativo del Surovikinskij rajon.\nSurovikino fu fondata nei pressi dell'omonima stazione ferroviaria nel 1900, prendendo il nome dal vicino insediamento cosacco (\"chutor\") omonimo risalente presumibilmente al 1744; ricevette lo \"status\" di citt\u00e0 nel 1966.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1426499", "revid": "1632387", "url": "https://it.wikipedia.org/wiki?curid=1426499", "title": "Luna 1", "text": "Luna 1 fu la prima sonda spaziale del programma sovietico di esplorazione lunare chiamato Programma Luna lanciata con successo verso la Luna.\nLa missione.\nLuna 1 fu lanciata il 2 gennaio 1959 alle 16:41:21 UTC, era previsto che impattasse la Luna, ma la manc\u00f2, passandole a il 4 gennaio 1959.\nDurante il suo viaggio rilev\u00f2 la presenza di una piccola quantit\u00e0 di particelle ad alta energia subito fuori le fasce di Van Allen. Successivamente questa scoperta venne confermata da Luna 2 individuando per la prima volta nella storia il vento solare. Il flusso solare venne stimato in circa 700 particelle per cm\u00b3 a un'altezza di 20 - km e 400 particelle per cm\u00b3 a un'altezza di 100 - km.\nLa sonda \u00e8 sferica, con cinque antenne che fuoriescono da un emisfero e non possiede nessun sistema propulsivo a bordo.\nIl 2 gennaio 1959, Luna 1, divenne il primo oggetto costruito dall'uomo a raggiungere la velocit\u00e0 di fuga della Terra. Il 3 gennaio, quando raggiunse la distanza di km dalla Terra, rilasci\u00f2 una grande nube (1 kg) di gas di sodio, che trasform\u00f2 la sonda nella prima cometa artificiale della storia. La nube, visibile sull'oceano Indiano per qualche minuto, fu fotografata da Mstislav Gnevyshev. Questo esperimento serv\u00ec a studiare il comportamento dei gas nel vuoto.\nLuna 1 sfior\u00f2 la Luna, passandole a km il 4 gennaio dopo 34 ore di volo e si inser\u00ec in un'orbita eliocentrica tra Marte e la Terra.\nLa strumentazione di bordo era formata da un rivelatore a scintillazione, un contatore Geiger, un magnetometro, un rilevatore \u010cerenkov e un rilevatore di micrometeoriti."}
{"id": "1426505", "revid": "309289", "url": "https://it.wikipedia.org/wiki?curid=1426505", "title": "\u010cir", "text": "Il \u010cir \u00e8 un fiume della Russia europea meridionale (Oblast' di Rostov e Volgograd), affluente di destra del Don.\nHa origine dal versante meridionale dei rilievi collinari delle Alture del Don; scorre con direzione mediamente orientale o sudorientale attraversando la steppa ondulata del basso Don, prima di sfociare nel Don in corrispondenza del bacino di Cimljansk nei pressi della cittadina di Surovikino. Il principale affluente \u00e8 il fiume Kurtlak (lungo 150\u00a0km), che confluisce dalla sinistra idrografica.\nIl fiume \u00e8 congelato nei mesi fra dicembre e fine marzo, periodi nei quali si tocca uno dei minimi annuali di portata; la primavera \u00e8 la stagione della piena, mentre d'estate la portata tende nuovamente ad abbassarsi, a causa del clima piuttosto caldo e secco."}
{"id": "1426511", "revid": "28592", "url": "https://it.wikipedia.org/wiki?curid=1426511", "title": "Donskaja Grjada", "text": ""}
{"id": "1426513", "revid": "767487", "url": "https://it.wikipedia.org/wiki?curid=1426513", "title": "Raco\u0219", "text": "Raco\u0219 (in ungherese \"Als\u00f3r\u00e1kos\", in tedesco \"Ratsch\") \u00e8 un comune della Romania di 3.414 abitanti, ubicato nel distretto di Bra\u0219ov, nella regione storica della Transilvania.\nIl comune \u00e8 formato dall'unione di 2 villaggi: Mateia\u0219 e Raco\u0219."}
{"id": "1426514", "revid": "287204", "url": "https://it.wikipedia.org/wiki?curid=1426514", "title": "Racos", "text": ""}
{"id": "1426515", "revid": "198277", "url": "https://it.wikipedia.org/wiki?curid=1426515", "title": "Andrea Osv\u00e1rt", "text": "Biografia.\nStudia recitazione dapprima nella nat\u00eca Budapest, dove si laurea all'universit\u00e0 della capitale ungherese in letteratura italiana, presentando una tesi su Elsa Morante, e poi presso l'International Acting School di Roma.\nNumerosi i lavori girati in Italia, sia cinematografici che televisivi. Esordisce nel cinema nel 2001 con una piccola comparsata in \"Spy Game\", a fianco di Robert Redford e Brad Pitt. Nel corso degli anni duemila recita poi in \"Sara May\" di Marianna Sciveres, \"The Clan\" di Christian De Sica, dove \u00e8 protagonista con il ruolo di Patricia, \"Casanova\" di Lasse Hallstr\u00f6m, con Heath Ledger e Sienna Miller, \"Il rabdomante\" di Fabrizio Cattani, di cui \u00e8 coproduttrice, \"2 tigri\" di Sandro Cecca e \"Soundtrack\" di Francesca Marra.\nAttiva anche sul versante della televisione, nello stesso decennio prende parte a varie miniserie come \"Il bell'Antonio\" di Maurizio Zaccaro, \"La caccia\" di Massimo Spano, in cui \u00e8 protagonista nel ruolo di Tania, \"Exodus - Il sogno di Ada\" di Gianluigi Calderone e \"Pompei\" di Giulio Base, dove \u00e8 protagonista con il ruolo di Valeria. Sempre in TV, come conduttrice, \u00e8 a fianco di Pippo Baudo e Piero Chiambretti durante il Festival di Sanremo 2008, insieme alla collega Bianca Guaccero.\nNel 2009 interpreta l'imperatrice Eugenia de Montijo nella miniserie televisiva \"Sissi\", mentre l'anno successivo recita nelle miniserie \"Lo scandalo della Banca Romana\", assieme a Beppe Fiorello, e \"Le ragazze dello swing\", che narra la storia del Trio Lescano. Sempre nel 2010 lavora ancora per il cinema affiancando Bruno Ganz ed Elio Germano nel film \"La fine \u00e8 il mio inizio\", basato sulla vita di Tiziano Terzani, dove interpreta Saskia, figlia minore del giornalista. Nel 2012 \u00e8 coprotagonista della serie TV francese \"\", mentre due anni dopo \u00e8 sul grande schermo col film \"Anita B.\" di Roberto Faenza."}
{"id": "1426519", "revid": "110157", "url": "https://it.wikipedia.org/wiki?curid=1426519", "title": "Kotel'nikovo", "text": "Kotel'nikovo \u00e8 una citt\u00e0 della Russia europea meridionale (oblast' di Volgograd), situata sulla riva del piccolo fiume \"Kurmojarskij Aksaj\", 190 chilometri a sudovest del capoluogo Volgograd; \u00e8 il capoluogo amministrativo del distretto omonimo.\nLa cittadina venne fondata nel 1897, annessa all'omonima stazione ferroviaria, aperta al servizio nel 1899; prese il nome dal vicino \"chutor\" (insediamento cosacco), il quale a sua volta fu battezzato dal nome della locale famiglia \"Kotel'nikov\". La concessione dello \"status\" di citt\u00e0 \u00e8 del 1955.\nKotel'nikovo \u00e8 una fermata sulla linea ferroviaria fra Volgograd e Sal'sk; \u00e8 inoltre dotata di un piccolo aeroporto.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1426521", "revid": "767487", "url": "https://it.wikipedia.org/wiki?curid=1426521", "title": "Recea (Bra\u0219ov)", "text": "Recea \u00e8 un comune della Romania di 3.183 abitanti, ubicato nel distretto di Bra\u0219ov, nella regione storica della Transilvania.\nIl comune \u00e8 formato dall'unione di 7 villaggi: Berivoi, Dejani, Gura V\u0103ii, Ia\u0219i, Recea, S\u0103sciori, S\u0103v\u0103streni."}
{"id": "1426525", "revid": "767487", "url": "https://it.wikipedia.org/wiki?curid=1426525", "title": "Il rabdomante", "text": "Il rabdomante \u00e8 un film del 2006 diretto da Fabrizio Cattani.\nTrama.\nHarja, giovane donna dell'est sfugge da Nin\u00ec, malavitoso boss della mafia pugliese, che l'ha comprata per possederla. Nella fuga si ritrova nella terra di Matera e si nasconde nella masseria di Felice, schizofrenico quarantenne con il dono della rabdomanzia.\nA unirli sar\u00e0 proprio Nin\u00ec, alla ricerca di entrambi e inconsapevole che si trovano insieme: Harja infatti aspetta un figlio da lui e nello stesso tempo \u00e8 alla ricerca dell'uomo che gli sta rovinando il business dell'acqua. Infatti nella terra arida e assetata, Felice aiuta i contadini a scovare l'acqua nei campi grazie al suo dono anche con la sorella Sofja. Sar\u00e0 il passato difficile da dimenticare e la solitudine ad unire i due e li segner\u00e0 profondamente."}
{"id": "1426528", "revid": "226458", "url": "https://it.wikipedia.org/wiki?curid=1426528", "title": "Novoanninskij", "text": "Novoanninskij \u00e8 una citt\u00e0 della Russia europea meridionale (oblast' di Volgograd), situata sulla riva sinistra del fiume Buzuluk, 254 chilometri a nordovest del capoluogo Volgograd; \u00e8 il capoluogo amministrativo del distretto omonimo.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1426529", "revid": "217412", "url": "https://it.wikipedia.org/wiki?curid=1426529", "title": "Intradermoterapia distrettuale", "text": ""}
{"id": "1426532", "revid": "767487", "url": "https://it.wikipedia.org/wiki?curid=1426532", "title": "Fogliano (Reggio Emilia)", "text": "Fogliano o Villa Fogliano (\"I Fujan\" in dialetto reggiano) \u00e8 una frazione del comune di Reggio Emilia.\nGeografia fisica.\nFogliano \u00e8 situata 6\u00a0km a sud-est del capoluogo. L'abitato si sviluppa prevalentemente lungo la ex strada statale 467 di Scandiano e confina ad est con il comune di Scandiano e a sud con quello di Albinea.\nStoria.\n\"\u201cFogliano \u00e8 una frazione del comune di Reggio posta a sud-est dalla citt\u00e0 da cui dista circa 3 miglia. Ha la propria chiesa parrocchiale dedicata a S.Colombano Abbate e presso che mille abitanti che ascendono a 1350 se si computano case e famiglie che appartengono alla parrocchia, ma che civilmente sono del Comune di Scandiano e quello di Albinea. La parrocchia confina con Borzano, Montericco, Canali, S.Pellegrino, Gavasseto, Sabbione, Fellegara, Pratissolo, con un'estensione, se crediamo alla Corografia Ricci, di Bif. 2015.\"\"\n\"La villa di cui parliamo, non \u00e8 nominata prima del mille.\"\nNell'alto medioevo la zona fu soggetta fin dall'epoca longobarda ai monaci colombaniani, della potente Abbazia di San Colombano e del grande Feudo monastico di Bobbio, che vi fondano il \"Monastero di San Colombano\" evangelizzando il territorio.\nEssi favorirono espansione dei commerci dell'agricoltura e della cultura, introducendo importanti innovazioni ed aprendo vie commerciali.\nVilla Fogliano, ha ancora oggi una tradizione storica legata all'agricoltura essendo circondata e immersa, per la maggior parte, da campi coltivati.\nA partire dal 1990 ha visto per\u00f2, una progressiva integrazione all'interno della citt\u00e0, con una massiccia crescita delle abitazioni come d'altronde \u00e8 successo in tutta la periferia.\nIn epoca napoleonica Fogliano \u00e8 stato per alcuni anni capoluogo di Comune.\nMonumenti e luoghi d'interesse.\nL'attuale chiesa parrocchiale di San Colombano di Fogliano, dedicata al santo missionario irlandese, \u00e8 situata al limite sud del paese, venne edificata a partire dal 1627; nel 1633, giunti a buon punto i lavori, si ritenne che la chiesa sarebbe stata ben presto atta al culto; sei anni dopo i lavori non erano ancora terminati. Nella seconda met\u00e0 del secolo la chiesa \"\u201cera lunga braccia 39, larg. 15 di una sol nave con un coro quadrato [...].Aveva tre altari, il maggiore, quello del rosario e quello di S. Rocco, questi due ultimi nelle relative cappelle, con pitture di diversi santi sopra gli altari [...].Alla chiesa di Fogliano poi venne aggiunta la sacristia nel 1760, la facciata nel 1763 opera di Andrea Tarabusi architetto reggiano, il nuovo battistero costruito da Pietro Armani nel 1765 e l'archivio fra le due sacristie nel 1770. [...] durante il governo parrocchiale del Rett. Baldi fu prolungata la Chiesa di 7 metri, aggiungendovisi altre due Cappelle, nell'una delle quali fu collocato il Battistero\" e venne rifatta la facciata in stile sobrio con quattro lesene e un rosone. \"La chiesa attuale sorse, forse, sui resti di un monastero fondato in epoca longobarda dai monaci di Bobbio. La primitiva chiesa di Fogliano, a parere di diversi studiosi, sorgeva nelle vicinanze della dismessa stazione ferroviaria. La Parrocchia di Fogliano comprende, oltre alla frazione di Fogliano, anche Bosco dove sorge la chiesa dedicata a Sant'Anna.\nInfrastrutture e trasporti.\nVilla Fogliano \u00e8 attraversata dalla linea 9 di SETA che in questo paese ha uno dei suoi due capolinea davanti alla chiesa."}
{"id": "1426534", "revid": "21583", "url": "https://it.wikipedia.org/wiki?curid=1426534", "title": "Borisoglebsk", "text": "Borisoglebsk \u00e8 una cittadina della Russia europea sudoccidentale, capoluogo del distretto omonimo.\nGeografia.\nLa citt\u00e0 \u00e8 situata nell'Oblast' di Vorone\u017e, 326 km a sud del capoluogo sul fiume Vorona.\nStoria.\nFondata nel 1698 come insediamento fortificato militare con il nome di \"Pavlovskaja\"; ottenne lo \"status\" di citt\u00e0 nel 1917.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1426536", "revid": "1782831", "url": "https://it.wikipedia.org/wiki?curid=1426536", "title": "Re-l Mayer", "text": " \u00e8 la protagonista femminile dell'anime \"Ergo Proxy\", diretto da Shuk\u014d Murase e sceneggiato da Dai Sat\u014d. \u00c8 doppiata in giapponese da Rie Sait\u014d, e in italiano da Silvia Tognoloni.\nIspettrice diciannovenne del Dipartimento di Intelligence della citt\u00e0 cupola di Romdo nonch\u00e9 nipote del Reggente Donov Mayer, Re-l si imbatte in Ergo Proxy durante lo svolgimento delle sue mansioni e ne rimane tanto turbata da iniziare ad indagare al fine di sciogliere i molti misteri che circondano la creatura.\nIl suo numero identificativo come cittadina \u00e8 RE-L124C41+.\nCaratteristiche.\nPersonalit\u00e0.\nA primo impatto Re-l appare come una ragazza distaccata, fredda, insensibile e quasi antipatica; come ogni cittadino di Romdo \u00e8 stata istruita fin da bambina a un rigido sistema di controllo emotivo volto al mantenimento dell'impassibilit\u00e0, ma in realt\u00e0 l'incontro con il proxy l'ha segnata pi\u00f9 di quanto vorrebbe mostrare, tanto che le uniche occasioni in cui la si vede in lacrime sono il ricordo di tale evento.\nPoco socievole ed estremamente altezzosa, Re-l si comporta con gli altri ostentando disinteresse e superiorit\u00e0, fatto forse derivato dalla sua posizione sociale di nipote del Reggente; sebbene a parte ci\u00f2 non gradisca essere chiamata \"eccellenza\". Il suo rango l'ha portata, nel corso degli anni, a risultare a tratti viziata, tanto che, contagiato dal Cogito, lo stesso Iggy la definisce \"molto pi\u00f9 inetta di quanto crede\"; viene infatti fatto intendere che non sia solita pettinarsi da sola, non sappia cucinare, abbia fatto carriera affidandosi molto all'entourage e sia dotata di una scarsa capacit\u00e0 di adattamento alle situazioni; cosa che la rende facilmente soggetta al nervosismo.\nAnche a causa del suo addestramento paramilitare, Re-l \u00e8 una perfezionista con manie di controllo e un'ossessione per l'ordine, anche in residenze estranee; caratteristica che, sotto stress, la rende isterica anche per il minimo difetto. Oltretutto sembra essere schiava della rigida routine di sveglia, esercizio e orario dei pasti che si auto impone e registra sul medesimo taccuino nel quale trascrive le sue osservazioni in merito ai casi che segue. Come dimostra col suo frequente guardarsi allo specchio, possiede una punta di vanit\u00e0, nonch\u00e9 uno scarso senso del pudore, tanto che in un'occasione si mostra nuda a Vincent per estorcergli il diritto di usare il bagno oltre il limite di tempo stabilito dai turni sul Centzon Totochtin.\nMolti degli episodi sono narrati dal suo punto di vista attraverso dei monologhi introspettivi, che ne mostrano l'evoluzione psicologica e la maturazione dei suoi rapporti con gli altri personaggi: se inizialmente le uniche persone per cui prova affetto sono suo nonno, il suo entourage e l'amico d'infanzia Daedalus; nel corso della serie, in particolar modo durante il viaggio verso Mosk, si affeziona anche alla piccola Pino e a Vincent, imparando a coesisterci e mostrando man mano sempre pi\u00f9 empatia e dolcezza nei loro confronti, in particolar modo col secondo.\nInoltre, al pari di Vincent, durante il viaggio attraverso la Terra risanata progredisce notevolmente anche a livello personale, diventando pi\u00f9 intraprendente e pratica e trovando il coraggio di affrontare i fantasmi lasciatasi alle spalle a Romdo, primo tra tutti suo nonno, e arrivare fino in fondo al mistero della sua stessa creazione, fino ad abbracciare la causa di rivendicazione della Terra stessa verso l'umanit\u00e0 fuggita.\nHa una grande passione per il ginger ale e, un clich\u00e9 che la contraddistingue, \u00e8 accavallare sempre la gamba sinistra sopra alla destra.\nAspetto.\nRe-l \u00e8 alta 5' 6\" ft (pari a 168 cm), pesa 54.4 kg e il suo gruppo sanguigno \u00e8 AB+. Ha gli occhi azzurri, sebbene in un episodio per alcuni istanti appaiano castani, e i capelli nero corvino lunghi fino alle spalle e raccolti in due odango. Ha un fisico atletico e voluttuoso, il viso ovale, caratterizzato da un grande pallore, e uno sguardo vitreo risaltato dal marcato ombretto azzurro.\nSolitamente veste con un futuristico abito aderente viola scuro, con stivali, cravattino e corsetto in tinta, camicetta nera e un lungo soprabito nero con cappuccio che, in seguito, viene sostituito da un cappotto bianco di pelliccia.\nL'aspetto di Re-l \u00e8 molto simile sia a quello della front-woman degli Evanescence Amy Lee, sia al personaggio di Pris del film \"Blade Runner\".\nBiografia del personaggio.\nAntefatti.\nRe-l \u00e8 generata il 22 aprile 284 Al a Romdo, dall'utero artificiale cittadino dopo che questo viene riattivato grazie al rapimento di Monad dalla cupola di Mosk. Donov Mayer commissiona la creazione di Re-l allo scopo di individuare Proxy One, tornato da Mosk sotto le sconosciute spoglie di un immigrato, per far ci\u00f2 aggiunge le cellule di Monad nel composto genetico della bambina, facendo s\u00ec che essa abbia tratti somatici tali da risvegliare nel suo adorato creatore il ricordo della proxy amata.\nRe-l viene quindi cresciuta come nipote del Reggente e, alla sua sicurezza e alla sua salute vengono rispettivamente assegnati l'entourage Iggy e lo scienziato Daedalus Yumeno. Sebbene viziata e coccolata nel lusso derivato dal suo stato sociale, alla ragazza \u00e8 sempre mancato l'affetto del nonno, che invece la vedeva come un mero strumento inconsapevole.\nRaggiunta l'adolescenza, entra a far parte del Dipartimento di Intelligence di Romdo, dove, grazie soprattutto all'assistenza di Iggy, fa carriera tanto rapidamente da diventare in breve ispettrice. Tale posizione la porta a lavorare a stretto contatto con la Divisione di Manutenzione AutoReiv interna a Dipartimento stesso, costituita prettamente da immigrati moscoviti; qui conosce Vincent Law durante il suo colloquio di lavoro e ne rimane talmente poco colpita da dimenticare pressoch\u00e9 subito perfino il suo nome\nNel 302 Al, le sono affidate le indagini sugli omicidi commessi da AutoReiv infetti dal virus Cogito.\nNella serie.\nInvestigando su quello che viene ritenuto l'ennesimo dei pi\u00f9 di quaranta omicidi provocati dalla diffusione del Cogito tra 302 e 303 Al, Re-l ispeziona un casolare abitato da immigrati di Mosk e, qui, viene attaccata da Monad (fuggita dai laboratori) che scompare poco dopo essersi manifestata lasciando la ragazza piena di dubbi su cosa fosse il suo assalitore. Quella sera stessa, rientrata nel suo appartamento, poco prima di entrare nella doccia, \u00e8 nuovamente assalita da un'entit\u00e0 misteriosa: Ergo Proxy, che, piangendo, le sfiora dolcemente il viso con le dita; poco dopo sopraggiunge l'altro proxy e, combattendo, le due creature si allontanano.\nL'evento sconvolge parecchio Re-l, che se da un lato \u00e8 spaventata, dall'altro si sente incredibilmente attratta, come per un antico ricordo.\nRaccontato l'accaduto al Dipartimento non viene creduta da nessuno, e viene accusata di aver immaginato tutto, motivo per il quale \u00e8 sospesa dal servizio a tempo indeterminato per instabilit\u00e0 mentale. Ferita nell'orgoglio, nonch\u00e9 insospettita dal fatto che l'evento sembri essere stato insabbiato dalle stesse alte sfere di Romdo, nella persona di suo nonno, Re-l decide di scoprire a tutti i costi cosa si nasconda dietro la misteriosa entit\u00e0 chiamata proxy.\nUnico punto di partenza per le sue indagini sembra essere Vincent Law, il quale \u00e8 stato trovato svenuto nei pressi di casa sua la sera dell'incursione dell'entit\u00e0. Resasi conto che perfino il suo entourage \u00e8 tenuto sotto controllo dal Reggente, Re-l decide di agire da sola e rintraccia Vincent (nel frattempo accusato di omicidio) davanti alla paratia stagna che permette di uscire da Romdo, sebbene essa gli offra il suo aiuto, l'intervento degli uomini del Dipartimento di Sicurezza costringe il moscovita a fuggire all'esterno assieme alla piccola AutoReiv infetta Pino; scena che Re-l osserva impotente.\nSebbene punita dal Reggente e privata del suo entourage, Re-l continua imperterrita nelle sue indagini e, con la complicit\u00e0 di Daedalus, esce dalla citt\u00e0 cupola con un veicolo da ricognizione e raggiunge Vincent alla Comune, cittadella formata dai reietti di Romdo, dove tenta di convincerlo a tornare indietro promettendogli che interceder\u00e0 per lui con il nonno ma l'intervento di alcuni AutoReiv da ricognizione inviati dal direttore del Dipartimento di Sicurezza Raul Creed fa precipitare la situazione rompendo lo scafandro indossato da Re-l facendole contrarre il virus letale che incombe nella pesante atmosfera del mondo esterno.\nFatta tornare a Romdo con uno stratagemma di Vincent viene soccorsa per tempo e si rimette in pochi giorni, qui si ricongiunge a Iggy, nel frattempo sconnesso dalla rete di sorveglianza del Reggente, ed estorce a Daedalus le informazioni in suo possesso inerenti ai proxy ma, poco dopo aver scoperto la loro importanza per il funzionamento dell'utero artificiale, subisce un attentato da parte di alcuni AutoReiv intenzionalmente contagiati dal Cogito per mano di Donov Mayer. Pur sopravvivendo, decide di farsi dichiarare morta per lasciare indisturbata la citt\u00e0 cupola assieme a Iggy e recarsi all'inseguimento di Vincent, ignara che ci\u00f2 fosse proprio il volere del Reggente.\nUna volta raggiunto il moscovita, ora diretto alla sua terra natia, egli le rivela di essere proprio il proxy di quella notte fatidica. Sebbene inizialmente incredula, Re-l si convince che sia la verit\u00e0 e decide di seguire lui e Pino nel resto del loro viaggio, per scoprire finalmente i segreti che la citt\u00e0 di Romdo e il proxy celano. La sua decisione provoca per\u00f2 l'ira di Iggy (intanto contagiato dal Cogito) che, sentendosi messo da parte tenta di rapirla per riportarla a casa con la forza e uccidere Vincent, finendo per\u00f2 per morire in un'esplosione difendendola e non smentendo la propria proverbiale fedelt\u00e0\nAnche se scossa dalla morte di colui che, sebbene fosse un androide, essa aveva sempre considerato un amico, Re-l procede nel suo viaggio accanto ai nuovi compagni e, tra tensioni, battibecchi, sorprese e avventure varie finisce con l'affezionarsi a entrambi e incominciare a ricambiare i sentimenti di Vince. Arrivati a Mosk tuttavia, Re-l, Pino e Vincent la trovano ridotta in macerie dal missile nucleare Rapture lanciatovi da Raul Creed e, trovandovi solo un confuso messaggio simile a quello che Re-l aveva trovato sullo specchio del suo bagno la notte del suo primo incontro con Vincent nei panni di proxy, decidono di tornare a Romdo e far luce sulla faccenda una volta per tutte.\nGiunti alla citt\u00e0 cupola per\u00f2, Vincent si trasforma in Ergo Proxy e si isola come se addolorato; lasciata Pino a bordo della nave su cui hanno a lungo viaggiato, Il Coniglio, Re-l entra dunque a Romdo, ormai caduta in disgrazia e prossima alla fine, e si mette alla ricerca del ragazzo che, tuttavia, pare irrintracciabile. Giunta alla sala consigliare del Reggente, essa vede Proxy One uccidere suo nonno e fuggire; inizialmente la giovane ispettrice lo scambia per Vincent, sebbene poi, il non sentire la solita attrazione le ponga un dubbio, il quale viene cementificato quando, l'arrivo fugace di Real sul posto e il breve dialogo che ha con essa prima che Daedalus la porti via, le fanno realizzare la verit\u00e0 dietro la sua stessa creazione e, nel momento in cui \u00e8 Vincent a entrare nella sala del Reggente, Re-l gli rivela l'identit\u00e0 di colui che ha manipolato le loro vite da dietro le quinte: Proxy One.\nAllontanata dallo scenario della battaglia dei due potenti proxy dopo aver ottenuto da Vincent la promessa che ne uscir\u00e0 sano e salvo, essa raggiunge Daedalus per impedire che inneschi il crollo definitivo di Romdo, ma non fa in tempo e ha con l'amico, intrappolato sotto delle macerie, un ultimo dialogo in cui le rivela dell'imminente ritorno dell'umanit\u00e0 originaria tramite il Boomerang Project, motivo per il quale tutti gli eventi dell'ultimo anno sono occorsi unicamente a \"ripulire\" la Terra affinch\u00e9 essi se la riprendano. Non essendo intenzionata a restituire il pianeta a coloro che, pur essendone legittimi proprietari, sono colpevoli d'averla abbandonata al suo destino, Re-l fugge dalla citt\u00e0 cupola e, recuperata dalla piccola Pino sul Centzon Totochtin, si reca incontro a Vincent, intanto uscito vittorioso dallo scontro con Proxy One, per istituire una resistenza e incominciare insieme la vera battaglia per il possesso della Terra.\nPoteri e abilit\u00e0.\nPur essendo stata generata sulla base delle cellule di Monad Proxy, Re-l non presenta nessuna delle abilit\u00e0 soprannaturali delle creature con l'eccezione del riuscire distintamente a percepire e identificare Ergo Proxy; escludendo ci\u00f2, essa pare a tutti gli effetti un comune essere umano. Lo stesso Proxy One la definisce \"creatura imperfetta\", nomignolo da lui riservato agli esponenti del genere umano.\nDispone per\u00f2 di una mente brillante e freddamente organizzata, tale per cui \u00e8 in grado di osservare in ogni situazione il quadro oggettivo e collegare i punti per formare una linea di logica. Non a caso \u00e8 proprio lei a risolvere il mistero dei proxy e svelare le macchinazioni di Proxy One al termine della serie. Nonostante inizialmente affermi che, senza l'entourage, non sia davvero in grado di risolvere un caso, col proseguire della serie viene mostrato come tale osservazione sia tutt'altro che veritiera.\nPur nei limiti umani comunque, Re-l possiede una forza fisica non indifferente, dovuta a un costante e intensivo esercizio fisico; essa dimostra infatti di riuscire a imbracciare un futuristico fucile a canna liscia Franchi SPAS-12 con la sola mano destra e sparare un colpo a distanza ravvicinata senza risentire minimamente del rinculo.\nCome conseguenza della sua preparazione paramilitare di membro del Dipartimento di Intelligence di Romdo, Re-l \u00e8 finemente addestrata nel combattimento corpo a corpo (sebbene il panico tenda a renderla goffa) e nell'uso delle armi da fuoco, con cui vanta una mira pressoch\u00e9 infallibile. Oltretutto, sembra essere anche una talentuosa pilota, come dimostra poi pi\u00f9 volte durante il viaggio verso Mosk.\nIn un'occasione vengono inoltre menzionate delle cellule Amrita nel suo sangue, e lo stesso Daedalus si dice sorpreso della capacit\u00e0 di ripresa della ragazza, implicando un probabile accenno di fattore rigenerante."}
{"id": "1426540", "revid": "110157", "url": "https://it.wikipedia.org/wiki?curid=1426540", "title": "\u017dirnovsk", "text": "\u017dirnovsk \u00e8 una citt\u00e0 della Russia europea meridionale (oblast' di Volgograd), situata nella zona delle alture del Volga sulla riva sinistra della Medvedica, 320 chilometri a nord del capoluogo Volgograd; \u00e8 il capoluogo amministrativo del distretto omonimo.\nConosciuta fino al 1954 come villaggio (\"selo\") di \"\u017dirnoe\", ricevette in quell'anno lo \"status\" di \"insediamento operaio\" (\u0440\u0430\u0431\u043e\u0447\u0438\u0439 \u043f\u043e\u0441\u0451\u043b\u043e\u043a, \"rabo\u010dij pos\u00eblok\") e il nome di \"\u017dirnovskij\"; nel 1958 venne dichiarata citt\u00e0 e le venne assegnato il nome attuale.\nLa cittadina \u00e8 situata in una zona di estrazione di petrolio e gas naturale; \u00e8 inoltre sede di alcuni stabilimenti alimentari.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1426541", "revid": "161", "url": "https://it.wikipedia.org/wiki?curid=1426541", "title": "\u0218ercaia", "text": "\u0218ercaia (in latino \"Sarcam\", in ungherese \"S\u00e1rk\u00e1ny\", in tedesco \"Schirkanyen\") \u00e8 un comune della Romania di 3.116 abitanti, ubicato nel distretto di Bra\u0219ov, nella regione storica della Transilvania.\nIl comune \u00e8 formato dall'unione di 3 villaggi: \"H\u0103lmeag\", con una basilica del XIII secolo, \"\u0218ercaia\", \"Vad.\""}
{"id": "1426542", "revid": "287204", "url": "https://it.wikipedia.org/wiki?curid=1426542", "title": "Sercaia", "text": ""}
{"id": "1426543", "revid": "1784938", "url": "https://it.wikipedia.org/wiki?curid=1426543", "title": "Coppola (copricapo)", "text": "La coppola \u00e8 un berretto civile dotato di una piccola visiera e di una cupola tendenzialmente piatta o a spicchi, disponibile in diversi modelli e in una vasta variet\u00e0 di tessuti. Si tratta di un copricapo comune a pi\u00f9 culture e paesi, soprattutto - ma non soltanto - del mondo occidentale e in particolare dell'area anglosassone; anche l'Europa mediterranea ne vanta una lunga tradizione, soprattutto in regioni quali la Sicilia la Calabria, la Campania e il Salento , dove il berretto \u00e8 noto come \"c\u00f2ppula\" o \"coppl\". Anche in Sardegna, Francia e Corsica \u00e8 in uso, ed \u00e8 chiamato nei paesi francofoni \"bonette\".\nStoria.\nNella sua forma attuale pare che la coppola abbia origine in terra anglosassone, dove la tradizione dei berretti civili si riscontra quantomeno dal tardo XVI secolo, durante il regno dei Tudor, quando di domenica e in occasione delle festivit\u00e0 tutti i maschi al di sopra dei sei anni - ad eccezione di nobili e persone di alto rango - dovevano indossare dei copricapi di lana prodotti solo ed esclusivamente in Inghilterra: cos\u00ec, infatti, prevedeva un atto del parlamento del 1571, il cui scopo in breve era quello di sostenere la produzione domestica della lana, proteggendola in tal modo dall'importazione di merci estere. A questo genere di copricapi apparteneva il cosiddetto \"flat cap\" (letteralmente \"berretto piatto\"), un tipo di berretto noto inizialmente come \"bonnet\" (\"cuffia\") che si caratterizza innanzitutto per la sua cupola piatta; allo stesso periodo, ad esempio, appartiene anche il \"Tudor bonnet\", una variante del berretto piatto corredata da una falda circolare, oggi in uso soprattutto nell'abbigliamento accademico.\nAntesignano secondo alcuni delle coppole moderne, il \"flat cap\" era molto in voga nel Regno Unito e in Irlanda a cavallo fra il XIX e il XX secolo, sia presso le masse popolari (come voleva la tradizione) sia fra gli esponenti dei ceti superiori, che indossavano coppole di fattura pi\u00f9 pregiata soprattutto quando si recavano fuori citt\u00e0 (ad esempio per motivi di svago, da cui l'espressione inglese \"golf cap\"). Dal Vecchio Continente la coppola inglese si diffuse poi anche negli Stati Uniti d'America, dove all'inizio del XX secolo divenne un berretto molto comune fra persone di diversa et\u00e0 e di diversa estrazione sociale, tant'\u00e8 che, prima dell'avvento dei berretti da baseball, adolescenti e ragazzi americani avevano fatto del \"flat cap\" un copricapo ordinario del loro modo di vestire, da indossare fra l'altro anche a scuola.\nAll'apice della sua fama, la coppola era un berretto molto versatile nel suo utilizzo e veniva indossata in molteplici occasioni, sia in contesto civile sia come capo da lavoro, nonch\u00e9 talvolta anche in ambito sportivo. A titolo d'esempio basti citare la lingua inglese, particolarmente ricca di sinonimi per questo genere di copricapo: dal gi\u00e0 menzionato \"golf cap\" (evidente riferimento al gioco del golf) a varianti quali \"driving cap\", \"driver's cap\", \"cabbie cap\" (in breve \"berretto da guida\" o \"da guidatore\", dal vecchio uso degli autisti di decappottabili di indossare la coppola per proteggersi dal vento) o ancora ad allusioni a mestieri come quello del fornaio (\"baker boy cap\") o dello strillone (\"newsboy cap\" o \"newsie cap\"), oltre a sinonimi di varia natura difficilmente riassumibili in precise categorie (fra i vari \"Irish cap\" o \"berretto all'irlandese\", \"Gatsby cap\" o \"berretto alla Gatsby\", \"scally cap\" o \"berretto da furfante\", \"da mascalzone\", ecc.).\nAd oggi, comunque, il berretto piatto non \u00e8 pi\u00f9 relegato alla sola cultura anglosassone ma risulta presente in numerosi paesi, bench\u00e9 la sua diffusione sia ormai pi\u00f9 circoscritta rispetto a quella di un tempo. La moda \"vintage\", tuttavia, ha rivitalizzato l'immagine della coppola a cavallo fra il XX e il XXI secolo, grazie anche alla popolarit\u00e0 di vari attori, cantanti, sportivi, ecc. che indossano talvolta coppole di diverse fogge, promuovendone cos\u00ec un rilancio sul mercato.\nLa coppola in Italia.\nIn Italia la tradizione della coppola si attesta tra il tardo XIX secolo e la prima met\u00e0 del XX secolo, quando, secondo alcune fonti, un certo numero di famiglie inglesi si stabil\u00ec in Sicilia alla ricerca di investimenti. I forestieri d'oltremanica, com'\u00e8 naturale che fosse, portarono appresso i loro costumi e i loro capi d'abbigliamento, fra i quali appunto il berretto piatto che, per spirito di emulazione, fu adottato dallo stesso popolo siciliano come parte integrante del suo modo di vestire. Fu in questo periodo che la coppola divenne un caposaldo della cultura siciliana, non un semplice berretto di importazione ma un vero e proprio simbolo di appartenenza alla comunit\u00e0 dell'isola e alle sue tradizioni.\nPer quanto plausibile, ad ogni modo, questa ricostruzione storica non \u00e8 del tutto certa e l'origine inglese rimane dubbia: non si spiega soprattutto l'uso del termine \"coppola\" nel corso della storia, una parola che vanta una lunga tradizione nel sud Italia e che risulta in uso gi\u00e0 da prima del XIX secolo, come testimoniano alcuni scritti antichi. Nel 1789, per esempio, un vocabolario di dialetto napoletano riporta sia la voce \"coppola\" sia il derivato \"coppolone\" e descrive il copricapo come una \"biretta contadinesca (ndr. berretto da contadino), comune in conseguenza a' villani\", senza aggiungere per\u00f2 altri dettagli circa la forma o lo stile del berretto. Allo stesso secolo appartiene anche un canto napoletano, dal titolo \" 'O cunto 'e Masaniello\", che, narrando la storia del celebre Masaniello, allude fra l'altro alla sua \"coppola rossa\", segno che il termine era gi\u00e0 noto e di uso comune a livello popolare.\nIl caso di Masaniello, nella fattispecie, offre un interessante spunto di riflessione sul concetto della coppola, in particolar modo sulle sue origini pi\u00f9 remote, sia in senso storico sia sotto l'aspetto puramente linguistico. Nelle raffigurazioni antiche, in effetti, il famoso ribelle napoletano indossa sempre un copricapo rosso - la cosiddetta \"coppola rossa\" del canto settecentesco - ma la forma del berretto non ha nulla a che vedere con le coppole moderne: si tratta, semmai, di una specie di pileo o di berretto frigio, simbolo di libert\u00e0 in epoca passata, non a caso ripreso anche dalla Francia rivoluzionaria di fine Settecento che ha fatto del \"bonnet rouge\" una vera e propria icona nazionale (celebre \u00e8 l'immagine della Marianne, la personificazione della Repubblica francese, rappresentata appunto con un berretto frigio di colore rosso).\nSe il berretto di Masaniello \u00e8 dunque una coppola, quantomeno nell'accezione primitiva del termine, si pu\u00f2 dedurre allora che in tempi antichi il vocabolo \"coppola\" fosse semplicemente sinonimo di \"berretto\", nel senso pi\u00f9 generico della parola, e non indicasse invece un particolare tipo di copricapo, come avviene oggi. A conferma di ci\u00f2 si pu\u00f2 citare un glossario di fine Ottocento, che mettendo in rapporto i termini \"berretto\", \"bonnetto\" e \"coppola\" li assimila tutti al medesimo significato:\nEvidente in questo caso la sinonimia fra i tre vocaboli, come anche la distinzione dialettale percepita ancora nel XIX secolo, prima che \"coppola\" diventasse una voce panitaliana. Nel Meridione, inizialmente, sembra che il termine nasca da un diminutivo di \"coppa\", nel senso di \"sommit\u00e0, cima (del berretto)\", in stretta relazione con la forma convessa della cupola di un copricapo: si noti, per la precisione, che nella sua forma basilare il berretto \u00e8 costituito essenzialmente da una cupola o corona di varie fogge, \"di regola senza tesa, talvolta con una visiera\". Curiosa, fra l'altro, l'affinit\u00e0 semantica ed etimologica con il termine \"cupola\", considerando che entrambi derivano dal latino \"cupa\" o \"cuppa\" (letteralmente \"botte, caratello, tazza\"); a tal proposito, vale la pena ricordare che la voce \"cupola\" era altres\u00ec nota come \"cuppola\" in passato, una variante che rende ancor pi\u00f9 esplicito il rapporto tra \"cupola\" e \"coppola\".\nIn conclusione, dunque, \u00e8 verosimile - se non di fatto probabile - che la coppola moderna abbia origini anglosassoni (la tradizione di questi paesi ne \u00e8 una chiara testimonianza) ma \u00e8 interessante ricordare che il concetto di coppola, nella cultura italiana, \u00e8 storicamente slegato da quello del berretto piatto e allude semmai a una categoria di copricapi, i berretti civili, in uso di regola presso le massi popolari. A questa categoria appartiene certamente il \"flat cap\" d'oltremanica, la cui ampia diffusione in Italia (prima di tutto nel Meridione) gli ha procurato l'epiteto di \"coppola\" o berretto per antonomasia."}
{"id": "1426547", "revid": "124947484", "url": "https://it.wikipedia.org/wiki?curid=1426547", "title": "Diego Cagna", "text": "Carriera.\nClub.\nDebutta nel 1988 tra le file dell'Argentinos Juniors. Passa poi nel 1992 all'Independiente,rimanendoci per 4 anni.\nCagna ha giocato per il Boca Juniors dall'Apertura 1996 fino al 1999 quando a 29 anni e fresco del titolo di Clausura 1999, si trasfer\u00ec al Villarreal CF,squadra spagnola. Dopo tre stagioni con il \"Submarino Amarillo\", e dopo un breve passaggio all'Atl\u00e9tico Celaya, torna al Boca Juniors nel 2003. Dopo un passato da capitano di squadre importanti come Independiente, Boca Juniors e Villareal, capisce di essere diventato una riserva del Boca e si ritira nel 2005. Ha giocato 255 partite con gli \"Xeneizes\" segnando 21 gol.\nNazionale.\nCon la Nazionale di calcio argentina ha vinto la Confederations Cup 1992 e ha preso parte alla Copa Am\u00e9rica 1999.\nAllenatore.\nIl 29 dicembre 2006, diventa l'allenatore del Tigre in sostituzione di Ricardo Caruso Lombardi passato all'Argentinos Juniors, guadagnando la promozione in Primera Divisi\u00f3n Argentina. Il 14 dicembre 2009 finisce il suo ciclo. Dal 22 aprile 2010 al 13 febbraio 2011 \u00e8 stato allenatore del Colo-Colo. Il 29 settembre 2011 diventa il nuovo allenatore dei Newell's Old Boys. Il 26 dicembre seguente, dopo aver portato la squadra a un 18\u00ba posto finale nel campionato Apertura, lascia l'incarico a Gerardo Martino. Il 29 giugno 2012 diventa allenatore dell'Estudiantes. Il 31 marzo 2013 dopo la sconfitta interna viene esonerato. Il 9 luglio ritorna alla guida del Tigre. L'11 settembre si dimette dall'incarico."}
{"id": "1426548", "revid": "287204", "url": "https://it.wikipedia.org/wiki?curid=1426548", "title": "Bogu\u010dar", "text": "Bogu\u010dar (anche traslitterata come \"Boguchar\") \u00e8 una cittadina della Russia europea sudoccidentale, situata nell'Oblast' di Vorone\u017e, 343 km a sud del capoluogo sul fiume Bogu\u010dar; \u00e8 capoluogo del distretto omonimo.\nFondata nel 1704; ottenne lo \"status\" di citt\u00e0 nel 1779.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1426549", "revid": "287204", "url": "https://it.wikipedia.org/wiki?curid=1426549", "title": "Bogucar", "text": ""}
{"id": "1426550", "revid": "80339", "url": "https://it.wikipedia.org/wiki?curid=1426550", "title": "Boguchar", "text": ""}
{"id": "1426551", "revid": "767487", "url": "https://it.wikipedia.org/wiki?curid=1426551", "title": "Pallasovka", "text": "Pallasovka (in lingua russa \u041f\u0430\u043b\u043b\u0430\u0441\u043e\u0432\u043a\u0430) \u00e8 una citt\u00e0 della Russia meridionale, nell'oblast' di Volgograd. La citt\u00e0 si trova a 320 chilometri da Volgograd, sul fiume Torgun.\nPallasovka fu fondata nel 1907 con il nome di \"Torgun\"' (\u0422\u043e\u0440\u0433\u0443\u043d\u044c in russo) nei pressi dell'omonima stazione ferroviaria, ma cambi\u00f2 nome e venne rinominata con quello attuale in onore di Peter Simon Pallas, famoso naturalista tedesco, che visit\u00f2 la zona tra il 1773 e il 1774. Ricevette lo \"status\" di citt\u00e0 nel 1967.\nCuriosit\u00e0.\nPoco lontano da Pallasovka nel 1990 \u00e8 stato trovato un meteorite di quasi 200\u00a0kg e secondo gli standard di nomenclatura gli \u00e8 stato assegnato il nome di Pallasovka. Questo meteorite \u00e8 risultato essere una pallasite, un tipo di meteorite che porta il nome di Peter Simon Pallas perch\u00e9 studiato per la prima volta proprio dal naturalista tedesco."}
{"id": "1426558", "revid": "287204", "url": "https://it.wikipedia.org/wiki?curid=1426558", "title": "\u0218inca (Bra\u0219ov)", "text": "\u0218inca \u00e8 un comune della Romania di 3.689 abitanti, ubicato nel distretto di Bra\u0219ov, nella regione storica della Transilvania, sulla strada nazionale DN73A, che collega la citt\u00e0 di Predeal con \u0218ercaia.\nIl comune \u00e8 formato dall'unione di 6 villaggi: Bucium, Ohaba, Per\u0219ani, \u0218erc\u0103i\u021ba, \u0218inca Veche, V\u00e2lcea.\nStoria.\nAttraverso il territorio del comune passava la \"Strada Romana\" che collegava R\u00e2\u0219nov (l'antica \"Cumidava\") con la Dacia Superioara. Gli abitanti vivevano per\u00f2 sulle colline per rimanere al riparo delle razzie. Soggetta a signori locali nel medioevo, al tempo del Principato di Transilvania fu feudo di Francisc Masskasi. Verso la fine del XVII secolo, con la dominazione austriaca, gli abitanti furono chiamati a costituire truppe a difesa dei confini ma in compenso furono liberate dai vincoli feudali, ebbero il diritto alla propriet\u00e0, vantaggi economici, politici e culturali.\nMonumenti e Luoghi d'interesse.\nMonastero di \u0218inca Veche.\nIl monastero rupestre sorge a sud di \u0218inca Veche, su di un colle alto 535 mettri, che offre una visione a 360\u00b0 sul territorio circostante. Secondo gli storici la grotta che costituisce il santuario fu scavata nel XVII secolo, quando inizi\u00f2 la persecuzione degli ortodossi per ordine dell'imperatrice Maria Teresa d'Austria. Con uno sforzo straordinario, gli abitanti hanno scavato la grotta sul sito dove esistevano gi\u00e0 le fondamenta, che ancora si possono vedere, di un antico insediamento dei Daci. L'eremo, dimenticato per molti anni, \u00e8 oggi conosciuto oggi come l'Eremo di \"San Nettario\", perch\u00e9 la cappella, costruita nel 2006, conserva le reliquie del santo oppure \"Tempio degli Orsi\" per la sua posizione isolata e selvaggia. La grotta, sormontata da una cavit\u00e0 a mo' di camino da cui entrano timidamente i raggi del sole, ha un altare e due piccole stanze con minuscole finestre e cavit\u00e0 dove sono poste le icone e gli ex voto. Il monastero \u00e8 curato oggi da una comunit\u00e0 di monache.\nAltre chiese.\nNel villaggio si trovano la \"Chiesa dei Santi Apostoli Pietro e Paolo\", chiesa ortodossa costruita nel 1830;\n\"la Chiesa dell'Annunciazione\", e la chiesa greco-cattolica della \"Nativit\u00e0 della Madre di Dio\", costruita nel 2000.\nL'abete pi\u00f9 alto.\nNelle foreste della localit\u00e0 di Valea Strambei, il ricercatore Catalin Roibu e il suo team scoprono l'abete pi\u00f9 alto della Romania (misurato nel 2013) di 62,5 metri.\nOhaba.\nIl Villaggio, situato nella valle del fiume \u0218erc\u0103i\u021bei che taglia in due l'abitato, \u00e8 ricordato nel 1733 quando viene indicata la chiesa greco-cattolica della \"Madonna dormiente\". Nel centro sorge il \"mulino ad acqua\" pi\u00f9 antico della regione. Il mulino \u00e8 ancora funzionante e oltre alla ruota che muove le macine si possono vedere antichi attrezzi e una piccola raccolta di oggetti d'artigianato.\n\u0218erc\u0103i\u021ba.\nSituata fra il capoluogo e Bucium, conserva la \"Chiesa ortodossa Pia Paraschiva\" costruita nel 1798 sulle fondamenta di un monastero ortodosso costruito nel 1744 e distrutto nel 1761 dal generale Bukow. Sui muri esterni in otto nicchie vi sono interessanti affreschi ottocenteschi raffiguranti: \"la Pia Paraschiva fra Angeli\", sull'abside, e sui lati da est a ovest \"Vergine in trono con bambino, Crocefissione\" (danneggiata), \"San Giorgio e il drago, San Demetrio che trafigge l'imperatore Massimiliano, Ges\u00f9 in trono e l'annunciazione\" (danneggiata).\nBucium.\nA Bucium, situato a ovest del capoluogo amministrativo, sorge il \"Monastero della Trasfigurazione\", ricostruito nel corso del XX secolo sulle rovine della precedente costruzione monastica che l'artiglieria del generale austriaco Bukow incendi\u00f2 nel 1761 con altri 37 chiese della regione. Alla vicenda \u00e8 collegata la leggenda dell'Abate Isaia, solo monaco scampato all'incendio con alcuni cittadini, poi catturato e buttato in un pozzo che si trasform\u00f2 poi in una fonte miracolosa. Il monastero attuale fu consacrato nel 1995 e si presenta come una bella costruzione con i tetti e le tre guglie spioventi in losa. Sugli archi del portico di ingresso vi \u00e8 un grande mosaico raffigura i Santi Pietro e Paolo.\nPersani.\nStazione termale sul fiume Per\u0219ani, ai piedi occidentali dei monti Per\u0219ani, a 400 m alt., ad est del capoluogo.\nSorgenti con acque minerali clorurate, bicarbonate, sodiche, ipotoniche. Sui monti circostanti si trovano l'ex monastero rupestre \"Ple\u0219iu\" (una grotta con sei stanze), abbandonato nel XVIII secolo; la grande grotta di \"Mere\u0219ti\", scoperta nel XVIII secolo, dove sono stati trovati resti di ceramiche appartenenti alla prima et\u00e0 del ferro (Cultura di Hallstatt). La chiesa ortodossa del villaggio \u00e8 dedicata a San Michele e Gabriele e risale al 1704. Stazione Ferroviaria sulla linea Bra\u0219ov - Fagara\u1e63."}
{"id": "1426561", "revid": "484362", "url": "https://it.wikipedia.org/wiki?curid=1426561", "title": "Mario Martiradonna", "text": "Carriera.\nCresciuto nel Melfi, con cui disput\u00f2 tre campionati di quarta serie, dopo essere stato rifiutato in un provino in Basilicata dal Montescaglioso, esord\u00ec in Serie C nel 1959, con il . L'anno successivo pass\u00f2 alla , in Serie B, e ne vest\u00ec la maglia per due stagioni.\nNel 1962 pass\u00f2 al Cagliari, squadra a cui si leg\u00f2 per il resto della propria carriera agonistica, ottenendo la prima promozione in Serie A dei sardi (1963-1964) e lo scudetto del 1969-70; fu uno dei quattro giocatori che festeggiarono entrambi gli storici traguardi, oltre a Pierluigi Cera, Ricciotti Greatti e Gigi Riva.\nIn Serie A ha disputato in totale 239 partite e segnato 4 gol. Il primo fu in Cagliari-Lazio (3-0) del 4 aprile 1965, il secondo in Cagliari-Bologna (1-1) del 28 gennaio 1968, il terzo in Cagliari-Fiorentina (2-0) del 22 novembre 1970 e il quarto e ultimo in Cagliari-Palermo (2-0) del 15 ottobre 1972.\nLasci\u00f2 il calcio giocato nel 1974, \nRiconoscimenti.\nIl Cagliari lo ha inserito nella sua Hall of fame.\n\u00c8 inserito nella \"Top 11 Rossobl\u00f9 - I pi\u00f9 forti di sempre\", la formazione votata dai tifosi comprendente i migliori rossobl\u00f9 di sempre."}
{"id": "1426562", "revid": "110157", "url": "https://it.wikipedia.org/wiki?curid=1426562", "title": "Bobrov (Russia)", "text": "Bobrov () \u00e8 una cittadina della Russia europea sudoccidentale, situata nell'Oblast' di Vorone\u017e, 148 km a sudovest del capoluogo sul fiume Vitjug; \u00e8 capoluogo del distretto omonimo.\nFondata nel 1698; ottenne lo \"status\" di citt\u00e0 nel 1779.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1426563", "revid": "287204", "url": "https://it.wikipedia.org/wiki?curid=1426563", "title": "Cornate di Gerfalco", "text": "Le Cornate di Gerfalco costituiscono uno dei due principali rilievi montuosi delle Colline Metallifere.\nDescrizione.\nLa vetta di 1.060 metri s.l.m. si innalza poco a nord della localit\u00e0 di Gerfalco, nel comune di Montieri, al confine tra le province di Grosseto e Siena. L'area delle Cornate di Gerfalco \u00e8 ricca di risorse minerarie; inoltre, proprio da questa zona proviene il marmo rosa (calcare rosso ammonitico) utilizzato per la realizzazione di numerose chiese e nella pavimentazione del Duomo di Siena.\nIl Crinale delle Cornate \u00e8 un sentiero trekking ben segnalato di media difficolt\u00e0, meraviglioso per appassionati e naturalisti, al quale si accede direttamente dal delizioso borgo medievale di Gerfalco. Gli aspetti geologici intrecciati a quelli naturalistici fanno di questa Riserva Naturale di circa 1000 ettari, un luogo ideale per escursioni a piedi, cavallo e mountain bike.\nQuesta comprende diverse emergenze storico-archeologiche fra cui il Castello di Fosini (in Provincia di Siena) le gi\u00e0 citate cave di Rosso Ammonitico sulle Cornate e le Miniere di Poggio Mutti, fitta rete di cunicoli in parte naturali ed in parte escavati, utilizzati in epoca medievale per la ricerca di minerali contenenti argento.\nTra gli animali che popolano la riserva ci sono il biancone e lo sparviero (rapaci che frequentano le falesie del castello di Fosini insieme al picchio muraiolo), il gatto selvatico, la martora, il capriolo, il daino, l'istrice, la donnola, la puzzola e la faina, oltre ai tipici esemplari di fauna autoctona. Tra gli uccelli si nota la presenza in inverno del sordone. Infine gli insetti rari: il \"Carabus alysidotus\", la \"Thecla betulae\" e la \"Maculinea arion\"."}
{"id": "1426569", "revid": "1745361", "url": "https://it.wikipedia.org/wiki?curid=1426569", "title": "Agapenore", "text": "Nella mitologia greca, Agapenore era uno dei re dell'Arcadia e figlio di Anceo.\nIl mito.\nAgapenore, figlio di Anceo il grande, era uno dei pretendenti di Elena, uno degli eroi che prese parte alla guerra di Troia, senza effettuare azioni di rilievo. And\u00f2 all'assedio di Troia con 60 navi, partendo dall'Arcadia.\nUna volta finita la guerra, al ritorno decise di stabilirsi nell'isola di Cipro, dove era naufragato. In seguito riusc\u00ec a fondare la citt\u00e0 di Pafo, dove eresse un grande tempio ad Afrodite. Ebbe una figlia di nome Laodice."}
{"id": "1426571", "revid": "31886", "url": "https://it.wikipedia.org/wiki?curid=1426571", "title": "\u0218inca Nou\u0103", "text": "\u0218inca Nou\u0103 \u00e8 un comune della Romania di 1.677 abitanti, ubicato nel distretto di Bra\u0219ov, nella regione storica della Transilvania.\nIl comune \u00e8 formato dall'unione di 2 villaggi: \u0218inca Nou\u0103, situata nella valle omonima sulla strada nazionale DN73A, che collega la citt\u00e0 di Predeal con \u0218ercaia, e Paltin ad est del capoluogo in una valle secondaria.\nMonumenti e luoghi di interesse.\nChiesa sulla collina.\nLa chiesa in legno di \u0218inca Nou\u0103, conosciuta dalla gente del posto come la \"chiesa sulla collina\", fu costruita intorno al 1760 su una costruzione pi\u00f9 antica e ricordata nel 1644. La chiesa \u00e8 il centro spirituale attorno al quale si form\u00f2 il villaggio nel XVIII secolo quando, a causa delle persecuzioni austriache contro l'ortodossia, gli abitanti di \u0218inca fuggirono sulle montagne ed \u00e8 quindi l'unica chiesa della regione sfuggita alla devastazione dal generale Bucow, per il semplice fatto che non la trov\u00f2. La chiesa \u00e8 un monumento storico ed \u00e8 stata restaurata nel 1927 e 1997 e nuovamente santificata nel 1998. Sulla piccola torre \u00e8 installata la campana scampata nei secoli e che gli abitanti hanno portato dal vecchio villaggio.\nMonastero di \u0218inca Nou\u0103.\nA circa 2 chilometri dal centro abitato sorge un \"monastero\" fondato nel 2009 grazie all'impegno del comune e al contributo degli abitanti del villaggio. La nuova chiesa \u00e8 stata costruita sul sito di un antico monastero e gli scavi archeologici hanno portato alla luce le fondamenta della chiesa, risalente ai secoli XVII e XVIII.\nA Paltin \u00e8 singolare la \"chiesa di San Pantaleone di Nicomedia\" dall'architettura vagamente bizzantina ma con il tetto e le guglie con i tetti spioventi di losa."}
{"id": "1426572", "revid": "287204", "url": "https://it.wikipedia.org/wiki?curid=1426572", "title": "Sinca Noua", "text": ""}
{"id": "1426578", "revid": "1573940", "url": "https://it.wikipedia.org/wiki?curid=1426578", "title": "Nikolaevsk (Oblast' di Volgograd)", "text": "Nikolaevsk \u00e8 una citt\u00e0 della Russia meridionale, nell'oblast' di Volgograd. La citt\u00e0 si trova a 200 chilometri da Volgograd, sul fiume Volga.\nNikolaevsk fu fondata nel 1747 con il nome di \"Dmitrijev\" ma fu rinominata nel 1794 con \"Nikolaevskaja Sloboda\". Ricevette lo \"status\" di citt\u00e0 nel 1967."}
{"id": "1426581", "revid": "1271241", "url": "https://it.wikipedia.org/wiki?curid=1426581", "title": "Audi R8 Sport", "text": "LAudi R8 Sport, per consuetudine chiamata semplicemente R8, \u00e8 una vettura sport prototipo da competizione costruita dall'Audi seguendo i regolamenti ACO categoria LMP, per gareggiare nella celebre 24 Ore di Le Mans e nel campionato americano ALMS e in Europa nel campionato LMS.\nIl primo doppio progetto.\nIl progetto dell'Audi R8 nasce sul finire degli anni novanta, quando la \"Casa dei quattro anelli\" decide di disimpegnarsi progressivamente dalle categorie turismo per dedicarsi ad un nuovo programma sportivo volto a raggiungere la vittoria assoluta alla 24 Ore di Le Mans. Nel 1998 l'Automobile Club de l'Ouest \u00e8 impegnato nel definire nuovi regolamenti che permettano di equiparare le prestazioni di vetture Sport a carrozzeria chiusa (le \"coup\u00e9\"), vetture Sport a carrozzeria aperta (le \"barchette\") e Gran Turismo e per i costruttori che vogliono cimentarsi nelle competizioni di durata la scelta nel tipo di vettura su cui puntare non \u00e8 semplice. Il risultato \u00e8 un codice tecnico talmente equilibrato che si corre il rischio di sbagliare strada e Audi per non essere presa in contropiede vara due progetti paralleli: quello di una barchetta, la R8R (la \"R\" sta per \"roadster\"), sviluppato in Germania e poi quello della coup\u00e9, la R8C (la \"C\" sta per \"coup\u00e9\"), realizzata presso una struttura inglese. Pur avendo una meccanica sostanzialmente identica, le due vetture sono molto diverse a livello estetico e aerodinamico.\nIl debutto in pista.\nAlla 24 Ore di Le Mans 1999, l'Audi schiera quattro vetture nelle due categorie regine, due barchette e due coup\u00e9: la R8R molto pi\u00f9 curata a livello telaistico della sorella coup\u00e9, gode anche di maggior appoggio della casa madre e viene seguita in pista da un team con molta esperienza nelle gare di questo tipo, il Joest Racing, divenuto team ufficiale Audi Sport. Nonostante la R8R non sia una vettura molto estremizzata dal punto di vista delle soluzioni tecniche adottate rispetto alla concorrenza, disputa una gara regolare senza particolari problemi, impressionando per la concretezza dimostrata nell'arco delle 24 ore, tanto da arrivare terza e quarta assoluta al debutto sul Circuit de la Sarthe. La R8C invece si rivela deludente a causa del minore sviluppo a cui \u00e8 stata sottoposta, entrambe le coup\u00e9 si ritirano per problemi al cambio.\nLa nuova barchetta.\nL'Audi definisce per gli anni successivi al debutto un unico programma Sport abbandonando quindi la versione coup\u00e9 R8C e progetta invece per la stagione 2000 una nuova vettura ribattezzata inizialmente R8S (la \"S\" sta per \"sport\") poi per consuetudine chiamata semplicemente R8.\nNon possedendo internamente tutta la tecnologia necessaria, per la progettazione, per le varie fasi di test e per la fornitura di molte parti, Audi si \u00e8 appoggiata ad aziende esterne. Per l'esame e i primi test aerodinamici si \u00e8 ad esempio appoggiata alla struttura della Fondmetal e alla sua galleria del vento, per il telaio si \u00e8 appoggiata alla Dallara, che ha realizzato il telaio monoscocca in fibra di carbonio progettato da Wolfgang Appel; sul telaio di fabbricazione italiana viene montato il collaudato gruppo motore V8 - cambio Audi. Per quanto riguarda l'aerodinamica dello sport prototipo non devono pi\u00f9 essere seguiti i vincoli stilistici per richiamare i modelli di serie a cui la barchetta dell'anno prima era stata sottoposta.\nTecnica.\nMotore.\nLa R8 \u00e8 dotata di un motore V8 con un angolo tra le bancate di 90\u00b0, il monoblocco e le testate sono realizzati in alluminio, la cilindrata \u00e8 di 3.600 cm\u00b3, dispone di due alberi a camme per testata e di 4 valvole per cilindro, \u00e8 sovralimentato mediante due turbocompressori Garrett, sviluppa ufficialmente una potenza di circa 620 CV (455\u00a0kW) a 7.000 giri al minuto, valori contenuti per l'adozione di flange sui condotti di aspirazione e pressione di sovralimentazione limitata a 1,67 bar come imposto dal regolamento tecnico.\nTelaio.\nL'Audi R8 dispone di un telaio monoscocca realizzato in fibra di carbonio e in pannelli di alluminio a nido d'ape, collegato al gruppo motore-trasmissione posteriore longitudinale che svolge funzione portante per le sospensioni posteriori. La carrozzeria \u00e8 realizzata in fibra di carbonio.\nIl moto viene trasmesso alle ruote motrici posteriori tramite una trasmissione a 6 rapporti pi\u00f9 retromarcia, di tipo sequenziale, con attuazione elettropneumatica realizzato dallo specialista inglese \"Ricardo\".\nLe sospensioni sono di tipo indipendente, hanno uno schema a doppi triangoli sovrapposti con sistema push rod, le molle e gli ammortizzatori sono orizzontali. \nLo sterzo a cremagliera \u00e8 servoassistito. L'impianto frenante \u00e8 composto da dischi freno in carbonio. I cerchioni delle ruote forniti dalla OZ Racing sono realizzati in magnesio forgiato e hanno un diametro di 18\", monta pneumatici Michelin. Il serbatoio di carburante ha una capacit\u00e0 massima di 90 litri; il peso totale della vettura \u00e8 di circa 900\u00a0kg.\nEvoluzioni.\nNel 2001 la casa mette in campo un nuovo pacchetto aerodinamico per la R8, ma la novit\u00e0 pi\u00f9 importante \u00e8 celata sotto il cofano, infatti il motore V8 viene dotato di un inedito sistema di iniezione diretta di benzina denominato FSI, tale particolare consente un consumo ridotto, oltre ad una erogazione pi\u00f9 lineare della coppia motrice.\nSempre nel 2001, in una serie di test di sviluppo del prototipo sul circuito del Lausitzring, il pilota Michele Alboreto \u00e8 vittima di un incidente mortale, quando la sua R8 evoluzione, in seguito ad una foratura, decolla ribaltandosi rovinosamente.\nNel 2003 l'ACO impone una riduzione generale della potenza dei prototipi, il nuovo diametro delle flange motore riduce la potenza della R8 a poco pi\u00f9 di 550 CV dichiarati.\nNel 2004 l'ACO vara nuovi regolamenti tecnici, i prototipi LMP900 (tra i quali l'R8) verranno nel giro di due anni sostituiti dalle nuove LMP1, per stimolare la produzione delle nuove LMP1 ibride (vecchio telaio e nuova aerodinamica) e l'avvicendamento dei prototipi, le vecchie LMP900 vengono rallentate, il regolamento impone un peso minimo portato a 950\u00a0kg, ridotta a 80 litri la capacit\u00e0 del serbatoio carburante e un alettone posteriore pi\u00f9 stretto di 20\u00a0cm, mentre nel 2005 viene ridotta ulteriormente la potenza del motore con flange pi\u00f9 piccole (circa 520 CV ufficiali).\nRisultati sportivi.\nAlla 24 Ore di Le Mans del 2000 si assiste al trionfo della R8, le tre vetture di Ingolstadt monopolizzano il podio, l'equipaggio vincitore \u00e8 composto da Emanuele Pirro, Frank Biela e Tom Kristensen.\nAlla 24 Ore di Le Mans del 2001, grazie al nuovo sistema FSI, le R8, consumano mediamente l'8% in meno di carburante, ci\u00f2 permette loro di coprire un giro in pi\u00f9, cio\u00e8 13 giri rispetto ai 12 degli avversari per ogni turno di guida (la capacit\u00e0 massima regolamentare del serbatoio \u00e8 di 90 litri).\nLe due R8 in gara, vincono una corsa non tirata, ma piena di insidie dovute alla forte pioggia caduta durante tutta la gara, a vincere \u00e8 lo stesso equipaggio dell'anno prima: Pirro, Biela e Kristensen.\nNel 2002 a Le Mans, la gara viene disputata completamente all'asciutto, questa situazione consente al sistema d'iniezione diretta FSI di esprimere al meglio le sue qualit\u00e0 contribuendo alla vittoria delle vetture tedesche; l'equipaggio vincitore risulta lo stesso dei due anni precedenti.\nNel 2003, i vertici del gruppo Volkswagen decidono di puntare maggiormente sul marchio Bentley, anch'esso facente parte del gruppo, e presenta ufficialmente alle competizioni di questo tipo la Bentley Speed 8. Tre R8 \"clienti\" vengono affidate a squadre private e ottengono alla 24 Ore un terzo e quarto posto assoluto, alle spalle dell'accoppiata Bentley; quest'ultima \u00e8 peraltro assistita dal team Joest.\nNel 2004 e 2005, la squadra ufficiale Audi Sport Team Joest non gareggia, ma le R8 affidate a squadre private di fiducia e seguite dalla casa madre mantengono un ottimo livello di competitivit\u00e0, ottenendo ancora due importanti vittorie nella 24 Ore di Le Mans, prima con Rinaldo Capello, Tom Kristensen e Seiji Ara e l'anno successivo con J.J. Lehto, Marco Werner e Tom Kristensen.\nNel 2006 la R8 corre ancora qualche gara in America, prima di venire sostituita definitivamente dall'erede Audi R10 TDI.\nPalmar\u00e8s.\nLa R8 vanta un'impressionante serie di successi:\nIn totale 61 vittorie su 77 gare. Sono stati 18 i piloti a guidarla al successo su 23 piste in giro per il mondo, numeri che fanno della R8 una delle vetture pi\u00f9 vincenti della storia dell'Automobilismo. Per celebrarne il pensionamento, nell'ultima gara ufficiale sulle fiancate furono apposti i nomi di tutte le piste dove vinse, mentre sul rollbar alle spalle del posto di guida comparvero i nomi dei piloti vittoriosi sulla R8."}
{"id": "1426582", "revid": "110157", "url": "https://it.wikipedia.org/wiki?curid=1426582", "title": "Kotovo", "text": "Kotovo \u00e8 una citt\u00e0 della Russia europea meridionale (oblast' di Volgograd), situata sulla riva del fiume \"Kazanka\" (nel bacino del Don), 229 chilometri a nord del capoluogo Volgograd; \u00e8 il capoluogo amministrativo del Kotovskij rajon.\nFondata nel 1710, prese il nome dalla famiglia \"Kotov\"; ottenne lo \"status\" di citt\u00e0 nel 1966. Al giorno d'oggi Kotovo \u00e8 un importante centro per l'estrazione del petrolio; esiste anche una certa presenza industriale.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1426585", "revid": "960795", "url": "https://it.wikipedia.org/wiki?curid=1426585", "title": "Elan'", "text": "Elan' (in lingua russa \u0415\u043b\u0430\u043d\u044c) \u00e8 un insediamento di tipo urbano della Russia meridionale, nell'oblast' di Volgograd. La citt\u00e0 si trova a 200 chilometri da Volgograd, alla confluenza dei fiumi Tersa ed Elan'."}
{"id": "1426586", "revid": "287204", "url": "https://it.wikipedia.org/wiki?curid=1426586", "title": "Shun Hing Square", "text": "Il Shun Hing Square \u00e8 un grattacielo situata a Shenzhen, in Cina. \nDescrizione.\nAlto 384 metri e con 69 piani, al suo completamento nel 1996 \u00e8 stato il grattacielo pi\u00f9 alto della Cina e dell'Asia, fino a quando \u00e8 stato superato dal CITIC Plaza nel 1997.\nRealizzato dalla K.Y. Cheung Design Associates, la torre dispone di un osservatorio pubblico chiamato Centro Meridiana che si trova al 69\u00ba piano. \u00c8 il pi\u00f9 alto edificio costruito con l'acciaio in Cina."}
{"id": "1426589", "revid": "1564499", "url": "https://it.wikipedia.org/wiki?curid=1426589", "title": "Melfese", "text": ""}
{"id": "1426590", "revid": "1442080", "url": "https://it.wikipedia.org/wiki?curid=1426590", "title": "Renato Olmi", "text": "Caratteristiche tecniche.\nGiocava come centromediano.\nCarriera.\nViene abbandonato dalla madre al brefotrofio di Milano ed \u00e8 affidato a una coppia cremasca. \nCominci\u00f2 la sua carriera a 15 anni in una squadra uliciana di Crema prima di approdare al Crema e dopo due stagioni disputate nella , pass\u00f2 prima al Brescia, poi all'Ambrosiana Inter con la quale vinse due scudetti.\nTotalizz\u00f2 tre partite in nazionale partecipando come riserva ai Campionati del Mondo del 1938, in Francia.\nNel 1941 pass\u00f2 alla disputando 18 partite e segnando un gol, rifece poi la sua carriera a ritroso tornando per un anno all'Ambrosiana Inter, per due anni alla Cremonese e terminando la sua carriera al Crema 1908 nel 1949 dopo aver disputato due campionati in Serie B e uno in Serie C. Si sposa con Giovanna Crivelli, cremasca e studentessa alla Facolt\u00e0 di Lettere dell\u2019Universit\u00e0 Cattolica ed hanno tre figlie. Si afferma come imprenditore. Nel 2015 l\u2019A.C. Crema gli dedica la maglia numero 5 e gli intitola la Curva Nord dello stadio Voltini."}
{"id": "1426591", "revid": "123833683", "url": "https://it.wikipedia.org/wiki?curid=1426591", "title": "Passo del Turlo", "text": "Il passo del Turlo (dal termine in lingua walser \"T\u00fcrli\", che significa piccola porta) \u00e8 un valico a 2.738\u00a0m s.l.m., che mette in comunicazione la Val Quarazza (Macugnaga) con l'alta valle del Sesia (Alagna Valsesia). Il valico \u00e8 transitabile esclusivamente a piedi. \nStoria.\nLa mulattiera oggi esistente che conduce al passo, fu costruita negli anni venti, a scopo di esercitazione militare, dagli alpini del battaglione Intra; in pi\u00f9 luoghi tuttavia si possono scorgere, accanto alla mulattiera in uso, evidenti tracce dell'antico sentiero lastricato di origini medievali e percorso nel XIII secolo dalle popolazioni walser.\nEscursionismo e skyrunning.\nIl passo \u00e8 posto lungo il percorso del Tour del Monte Rosa e ne \u00e8 il quinto passo per altezza, dopo il Colle del Teodulo (3317\u00a0m), il Colle delle Cime Bianche (2980\u00a0m), il Col d'Olen (2881\u00a0m). ed il passo del Monte Moro (2868\u00a0m). \nLungo il sentiero sul versante che domina la val Quarazza, a 2150\u00a0m. d'altezza, troviamo il bivacco Emiliano Lanti, che pu\u00f2 essere un importante punto di sosta per tutti i trekkers impegnati nel Tour del Monte Rosa."}
{"id": "1426594", "revid": "20931", "url": "https://it.wikipedia.org/wiki?curid=1426594", "title": "Pisa San Giusto", "text": ""}
{"id": "1426595", "revid": "20931", "url": "https://it.wikipedia.org/wiki?curid=1426595", "title": "Passo della Cisa (stazione meteorologica)", "text": ""}
{"id": "1426596", "revid": "119991", "url": "https://it.wikipedia.org/wiki?curid=1426596", "title": "Civitavecchia (stazione meteorologica)", "text": ""}
{"id": "1426597", "revid": "339392", "url": "https://it.wikipedia.org/wiki?curid=1426597", "title": "Viterbo (stazione meteorologica)", "text": ""}
{"id": "1426600", "revid": "339392", "url": "https://it.wikipedia.org/wiki?curid=1426600", "title": "Rieti (stazione meteorologica)", "text": ""}
{"id": "1426601", "revid": "20931", "url": "https://it.wikipedia.org/wiki?curid=1426601", "title": "Monte Terminillo (stazione meteorologica)", "text": ""}
{"id": "1426602", "revid": "20931", "url": "https://it.wikipedia.org/wiki?curid=1426602", "title": "Bracciano Vigna di Valle", "text": ""}
{"id": "1426606", "revid": "767487", "url": "https://it.wikipedia.org/wiki?curid=1426606", "title": "Sara May", "text": "Sara May \u00e8 un film del 2004 diretto da Marianna Sciveres.\n\u00c8 una commedia con venature drammatiche, ambientata tra la Sicilia e la Roma del secondo dopoguerra. Racconta la storia Don Nan\u00e8 Torre Carreras e dei componenti della sua famiglia, spesso con la voce fuori campo di Sara (Serena Autieri).\nTrama.\nSiamo negli anni '50, le vite di due persone si intrecciano e si compensano l'una nell'altra in un 'adattamento' naturale ed inevitabile. Questa \u00e8 la storia di Sara (Serena Autieri), attrice di successo, acclamata e stimata dal suo pubblico ed in procinto di terminare le riprese del suo film, e suo nonno, Don Nan\u00e8 (Biagio Barone), un uomo che ha trascorso la sua intera vita in campagna, e nonostante non avesse mai imparato a n\u00e9 a leggere n\u00e9 a scrivere, non aveva mai smesso di credersi un poeta e sentirsi bello come un attore del cinema, allietando la famiglia con la sua voce alla 'Caruso' e i numerosi trasvestimenti.\nIl tema centrale del film \u00e8 il senso d'infelicit\u00e0 per Sara, nel vivere un sogno che per\u00f2 non rivendica, perch\u00e9 appartiene a suo nonno Nan\u00e9, il quale nonostante avesse una vita ormai destinata per generazioni a coltivare la terra, non aveva mai rinunciato a 'coltivare' il suo sogno.\nUn sogno che per\u00f2 non pot\u00e9 mai realizzare personalmente, ma che, come per riflesso, diventa invece il destino di sua nipote Sara.\nSara era stata trovata, nel luglio del 1943, da suo figlio Gino, abbandonata e coperta da un paracadute americano su una spiaggia, quindi adottata e cresciuta come una figlia.\nForse un sentimento di obbligo morale nei confronti di Don Nan\u00e9, l'aveva spinta in un teatro di prove fino a condurla alla realizzazione involontaria di un sogno che non era il suo.\nA corollario di questa storia, il fatto che il successo di una persona a volte nasce dalla combinazione di tanti eventi e dal concatenamento di diversi fattori, e spesso impiega generazioni per concretizzarsi. Il talento da solo non basta, \u00e8 necessaria la presenza di un terreno fertile, di occasioni per esprimersi.\nRiconoscimenti.\nNel 2005 il film si \u00e8 aggiudicato al Festival Internazionale del Cinema di Salerno il Premio Medaglia d'Oro Prefetto di Salerno e nel 2006 il Premio Chimitex Migliore Regia e il Premio Irte Migliore Opera Prima, e il Premio Citroen Terreni Elsauto migliore attore, in occasione del Busto Arsizio Film Festival BAFF."}
{"id": "1426607", "revid": "20931", "url": "https://it.wikipedia.org/wiki?curid=1426607", "title": "Roma Urbe (stazione meteorologica)", "text": ""}
{"id": "1426609", "revid": "1318658", "url": "https://it.wikipedia.org/wiki?curid=1426609", "title": "Propile", "text": "In chimica organica, il propile (abbreviato con Prop come gruppo funzionale) \u00e8 un radicale alchilico avente formula chimica -C3H7 (per cui possiede tre atomi di carbonio e sette atomi di idrogeno).\nIl rispettivo alcano \u00e8 il propano, da cui si ottiene il propile con l'eliminazione di un atomo di idrogeno.\nA seconda della posizione da cui si allontana l'idrogeno, il propile si pu\u00f2 trovare in due differenti isomeri:\nUn terzo propile non isomerico, con struttura ciclica, \u00e8 chiamato ciclopropile, o c-propile e ha formula chimica -C3H5.\nStruttura elettronica.\nLa differenza di energia tra il propano ed il \"n\"-propile (1-propile) \u00e8 di circa 98 kCal/mol, mentre quella tra il propano ed l'iso-propile (2-propile) \u00e8 di circa 94,5 kCal/mol. Ci\u00f2 significa che l'iso-propile \u00e8 pi\u00f9 stabile del n-propile.\nInfatti, analizzando la struttura elettronica, nel \"n\"-propile, l'elettrone subisce un'interazione con il protone del carbonio centrale (iperconiugazione) che stabilizza la molecola. Tuttavia nell'iso-propile (che presenta l'elettrone spaiato sul carbonio centrale) le interazioni di iperconiugazione sono due e cio\u00e8 con due protoni dei due carboni esterni, le due interazioni stabilizzando maggiormente la molecola rispetto al \"n\"-propile.\nNomenclatura.\nUna molecola a cui \u00e8 legato il gruppo propile assume il prefisso di \"propil-\", come indicato dalla nomenclatura IUPAC per gli alchili.\nAd esempio, l'acetato di propile rappresentato a destra \u00e8 un estere. Il gruppo propile \u00e8 rappresentato a sinistra, legato ad un gruppo acetato."}
{"id": "1426610", "revid": "196390", "url": "https://it.wikipedia.org/wiki?curid=1426610", "title": "Roma Centro", "text": ""}
{"id": "1426613", "revid": "20931", "url": "https://it.wikipedia.org/wiki?curid=1426613", "title": "Roma Fiumicino (stazione meteorologica)", "text": ""}
{"id": "1426615", "revid": "767487", "url": "https://it.wikipedia.org/wiki?curid=1426615", "title": "Viaggio segreto", "text": "Viaggio segreto \u00e8 un film del 2006 diretto da Roberto And\u00f2, liberamente tratto dal romanzo \"Ricostruzioni\" di Josephine Hart.\nTrama.\nLeonardo, uno psicoanalista, si \u00e8 lasciato totalmente assorbire dal suo lavoro, probabilmente per rimuovere l'epilogo doloroso della sua infanzia. Intrattiene un rapporto simbiotico con sua sorella Ale che appare psicologicamente fragile. Ale sta per sposare Harold, un artista che \u00e8 intenzionato a regalarle, a sua insaputa, la casa in Sicilia dove la donna ha trascorso la sua infanzia prima di trasferirsi definitivamente a Roma. Leonardo apprende che la casa \u00e8 stata messa in vendita grazie a una lettera ricevuta da un prete e intraprende un viaggio nei luoghi della sua infanzia, che lo obbliga, suo malgrado, a ricordare la tragica vicenda familiare svoltasi in quella casa, che ha segnato la sua vita e quella di sua sorella. Non \u00e8 il viaggio a essere segreto, bench\u00e9 Leo non ne informi Ale, ma \u00e8 Leo a essere depositario di uno straziante segreto, che condivide con suo padre e col prete, mentre Ale lo ha completamente rimosso."}
{"id": "1426616", "revid": "547034", "url": "https://it.wikipedia.org/wiki?curid=1426616", "title": "Terapia dell'avversione", "text": "La terapia dell'avversione \u00e8 una forma di trattamento psicologico nel quale il paziente \u00e8 esposto a uno stimolo e simultaneamente assoggettato a qualche forma di disagio. Questo condizionamento \u00e8 preordinato a causare nel paziente l'associazione di uno stimolo con una sensazione spiacevole, allo scopo di far cessare un comportamento indesiderabile.\nTerapie di questo tipo possono consistere, per esempio, nel collocare sostanze disgustose sulle dita per scoraggiare l'onicofagia, o nell'accoppiare l'uso di un emetico alla vista e al gusto dell'alcol (per contrastare l'etilismo); questo trattamento opera sul paziente portandolo a collegare un certo comportamento con la somministrazione di scariche elettriche di varia intensit\u00e0.\nLa terapia dell'avversione contro l'assuefazione.\nOggi la terapia dell'avversione viene solitamente utilizzata al fine di eliminare la dipendenza dall'alcol o dalle droghe, ma anche dal gioco d'azzardo. Questa forma di trattamento \u00e8 in uso ininterrottamente dal 1932. L'argomento \u00e8 discusso nell'ottavo capitolo di uno studio del 2003 pubblicato da American Society of Addiction Medicine e intitolato \"Principles of Addiction Medicine\".\nLa terapia dell'avversione e l'omosessualit\u00e0.\nIn una serie di esperimenti del 1966, lo psicologo Martin E.P. Seligman tent\u00f2 di utilizzare la terapia dell'avversione per cambiare l'orientamento da omosessuale a eterosessuale in un campione di uomini. Bench\u00e9 ritenne in un primo momento che l'esperimento avesse avuto successo, Seligman not\u00f2 successivamente che i risultati erano invece parziali: la maggior parte degli uomini in cui i comportamenti omosessuali si erano arrestati era difatti bisessuale, mentre negli uomini dall'orientamento strettamente omosessuale la terapia aveva avuto molto meno successo.\nA partire dalla terza revisione del manuale diagnostico e statistico dei disturbi mentali (DSM-III), nel 1974 viene infine rimossa l'omosessualit\u00e0 dalla classificazione psicopatologica.\nLa American Psychological Association, preoccupata per i tentativi di promozione dell'idea che l'orientamento omosessuale possa essere alterato, in una risoluzione del 5 agosto 2009 sottolinea inoltre come l'omosessualit\u00e0 non sia pi\u00f9 un disordine mentale dal 1974, anno dal quale l'associazione APA si \u00e8 opposta allo 'stigma, al pregiudizio, alla discriminazione e alla violenza sulla base dell'orientamento sessuale', e sottolinea come le attrazioni sessuali, romantiche, sentimentali e comportamentali volte a persone dello stesso sesso siano variazioni normali e positive della sessualit\u00e0 umana.\nL'impegno viene inoltre ribadito dal Consiglio Nazionale dell'Ordine degli Psicologi, il quale in un comunicato stampa del 23 agosto 2013 riporta quanto segue: \"gli psicologi, secondo il Codice Deontologico, non possono prestarsi ad alcuna \"terapia riparativa\" dell'orientamento sessuale di una persona, bens\u00ec [devono] collaborare con i propri pazienti nel caso di disagi relativi alla sfera sessuale siano essi avvertiti dagli eterosessuali cos\u00ec come dagli omosessuali.\"\nRiferimenti nel cinema.\nNel film \"Arancia meccanica\" di Stanley Kubrik il protagonista viene sottoposto alla terapia dell'avversione tramite emetico mentre viene costretto a vedere immagini di violenza, allo scopo di sopprimere i suoi istinti violenti."}
{"id": "1426617", "revid": "20931", "url": "https://it.wikipedia.org/wiki?curid=1426617", "title": "Roma Ciampino (stazione meteorologica)", "text": ""}
{"id": "1426618", "revid": "767487", "url": "https://it.wikipedia.org/wiki?curid=1426618", "title": "S\u00e2mb\u0103ta de Sus", "text": "S\u00e2mb\u0103ta de Sus (in ungherese \"Keletifels\u0151szombatfalva\", in tedesco \"Ober-M\u00fchlendorf\") \u00e8 un comune della Romania di 1.437 abitanti, ubicato nel distretto di Bra\u0219ov, nella regione storica della Transilvania.\nIl comune \u00e8 formato dall'unione di due villaggi: S\u00e2mb\u0103ta de Sus e Sta\u021biunea Climateric\u0103 S\u00e2mb\u0103ta.\nIl monumento pi\u00f9 importante del comune \u00e8 il Monastero Br\u00e2ncoveanu, costruito nel 1614, quando la localit\u00e0 divenne un dominio di Preda Br\u00e2ncoveanu, che inizi\u00f2 la costruzione di un monastero in legno. \nVerso la fine del XVII secolo il monastero venne fatto ricostruire in muratura dal voivoda Constantin Br\u00e2ncoveanu, nipote di Preda.\nDopo alterne vicende dovute alle successive invasioni subite in zona, nel 1785 il monastero venne distrutto per ordine dell'Impero Austriaco, che intendeva imporre la religione cattolica su quella ortodossa.\nSoltanto all'inizio del XX secolo si decise la ricostruzione del monastero: nel 1926 il metropolita Nicolae B\u0103lan fece avviare i lavori, che si protrassero per vent'anni e soltanto il 15 agosto 1946 il monastero pot\u00e9 essere dedicato all'Assunzione di Maria."}
{"id": "1426619", "revid": "339392", "url": "https://it.wikipedia.org/wiki?curid=1426619", "title": "Guidonia (stazione meteorologica)", "text": ""}
{"id": "1426620", "revid": "287204", "url": "https://it.wikipedia.org/wiki?curid=1426620", "title": "Sambata de Sus", "text": ""}
{"id": "1426623", "revid": "339392", "url": "https://it.wikipedia.org/wiki?curid=1426623", "title": "Frosinone (stazione meteorologica)", "text": ""}
{"id": "1426624", "revid": "729019", "url": "https://it.wikipedia.org/wiki?curid=1426624", "title": "Manglobe", "text": " \u00e8 stato uno studio di animazione giapponese. Venne fondato il 7 febbraio 2002, dai produttori della Sunrise, Shinichir\u014d Kobayashi e Takashi Kochiyama. Ha chiuso per bancarotta nel 2015."}
{"id": "1426626", "revid": "287204", "url": "https://it.wikipedia.org/wiki?curid=1426626", "title": "Latina (stazione meteorologica)", "text": ""}
{"id": "1426630", "revid": "16285416", "url": "https://it.wikipedia.org/wiki?curid=1426630", "title": "Pratica di Mare (Pomezia)", "text": ""}
{"id": "1426631", "revid": "20931", "url": "https://it.wikipedia.org/wiki?curid=1426631", "title": "Ponza (stazione meteorologica)", "text": ""}
{"id": "1426633", "revid": "767487", "url": "https://it.wikipedia.org/wiki?curid=1426633", "title": "The Clan", "text": "The Clan \u00e8 un film del 2005 diretto da Christian De Sica.\nTrama.\nFranco e Dino, due meccanici romani, amanti delle moto e della musica e con molti problemi economici con il loro vicino Otello, proprietario di un bar ma soprattutto proprietario delle mura della loro officina. Proprio a causa dei debiti con Otello decidono di andare a Las Vegas per partecipare ad un raduno di Harley-Davidson con in palio un premio di 500.000 Dollari. Appena arrivati in America, in una area di servizio fanno conoscenza con un cameriere italiano Sammy. Insieme i tre arrivano a Las Vegas dove Franco e Dino partecipano al raduno, ma alla vigilia della finale gli vengono rubate le moto. A questo punto non possono fare altro che cercare aiuto da Sammy nel bar dove lavora con la fidanzata Patricia. Qui dopo aver parlato con una cliente del bar che fa loro notare il caso di omonimia di Frank, Dean e Sammy il famoso THE CLAN composto da Frank Sinatra, Dean Martin, e Sammy Davis Jr., decidono di partecipare ad una audizione per uno show, dove vengono scritturati. Al culmine della loro fortuna il trio si guasta a causa della gelosia di Sammy quando trova la fidanzata Patricia tra le braccia di Dino. A questo punto Franco si sveglia e scopre che tutto era un sogno, si trova ancora nel bar di Sammy e Patricia dove si era addormentato a causa dei troppi alcolici bevuti. Al suo fianco ancora la strana cliente che gli dice di provare la fortuna alla Slot Machine. Vince il Jackpot da 1.000.000 di dollari che decide di dividere con \"The Clan\". I due amici decidono quindi di rimanere a Las Vegas e aprire una nuova officina per moto, mentre Sammy si sposa con Patricia e vanno in viaggio di nozze ad Acireale paese natale di Sammy.\nLuoghi delle riprese.\nLe riprese sono state realizzate a Roma (Kursaal Village d'Ostia Lido, Officina in via del Falco 21, Campo de' Fiori), a Bassano Romano (Casina Poggio della Rota sulla Strada Oriolese) e a Las Vegas negli Stati Uniti d'America."}
{"id": "1426635", "revid": "1149807", "url": "https://it.wikipedia.org/wiki?curid=1426635", "title": "Willa Ford", "text": "Ha al suo attivo anche esperienze come attrice e personaggio televisivo.\nCarriera nella musica.\nCresciuta in una fattoria della Florida, Willa Ford ha cominciato a cantare in pubblico a otto anni nel Tampa Bay Children's Choir. A undici anni \u00e8 entrata in un coro giovanile femminile (Children's Performing Arts Troupe Entertainment Revue). A quindici anni, lasciato questo coro, \u00e8 stata per un breve tempo in un quartetto chiamato FLA, prima di trasferirsi a Los Angeles.\nNel 1999 ha firmato per la casa discografica MCA e con il nome d'arte Mandah ha inciso la canzone \"Lullaby\" che faceva parte della colonna sonora per il primo film dei \"Pok\u00e9mon\". La sua notoriet\u00e0 \u00e8 cresciuta per il legame con i Backstreet Boys, un legame musicale (le viene affidata l'apertura del concerto) e sentimentale (ha una relazione con un membro del gruppo, Nick Carter). La MCA le fa cambiare a questo punto il nome Mandah con quello, ricalcato sul suo cognome, di Willa Ford.\nMentre la MCA avrebbe voluto darle un'immagine di ragazza bella e tranquilla, Willa era pi\u00f9 interessante a essere una \u201cbad girl of pop\u201d (ragazzaccia del pop). Si arriv\u00f2 cos\u00ec al distacco. Willa fu quindi ingaggiata dalla Lava \u2013 Atlantic Records.\nNel 2001 usc\u00ec il suo primo album (\"Willa Was Here\"), la cui canzone di maggior successo aveva il programmatico titolo \"I Wanna Be Bad\", diventata anche la musica per una pubblicit\u00e0 della 7 up. Willa ottenne anche un ingaggio per MTV.\nNel 2002 ha scritto e cantato \"Nastified\" insieme alla popstar coreana Park Ji-yoon.\nNel 2003 ha presentato la canzone \"A Toast to Men\", cantata insieme alla rapper Lady May. La canzone avrebbe dovuto far parte di un album che, nelle intenzioni della cantautrice, avrebbe dovuto chiamarsi \"Porn Poetry\". La casa discografica, per\u00f2, aveva posto il veto, temendo che grandi distributori come Wal Mart avrebbero rifiutato di venderlo . Il nome fu modificato in \"Sexysexobsessive\" (titolo di una canzone dell'album), ma neppure cos\u00ec l'album, contenente testi piuttosto \u201cforti\u201d, fu pubblicato e Willa lasci\u00f2 la casa discografica.\nSi \u00e8 anche esibita con il gruppo pop femminile The Pussycat Dolls.\nAltre attivit\u00e0.\nModella.\nWilla ha lavorato anche come modella. Ha anche posato nuda per Playboy (numero di marzo 2006) e per Maxim (gennaio 2007).\nTelevisione e cinema.\nHa partecipato nel 2005 al reality show Ultimate Fighter e nel 2006 a Dancing with the stars, programma\u00a0\u2013 competizione della ABC assai popolare negli Stati Uniti. \u00c8 stata anche ospite in diverse trasmissioni come il Jimmy Kimmel Live, Geraldo at Large ed altre.\n\u00c8 stata inoltre scelta per interpretare la modella Anna Nicole Smith in un film tv girato nel 2007 e che sar\u00e0 trasmesso nel 2008. Sar\u00e0 inoltre protagonista del film Impulse la cui uscita \u00e8 prevista per il 2008.\nLingerie football.\nWilla ha mostrato di possedere anche una certa preparazione atletica ed \u00e8 stata scelta come giocatrice e capitana delle Dallas Desire nel torneo del 2006 della Lingerie Football League.\nVita privata.\nDal 1998 al 2001 ha avuto una relazione con Nick Carter del gruppo musicale Backstreet Boys. In seguito \u00e8 stata con Chuck Liddell, gi\u00e0 detentore del titolo Light Heavyweight della Ultimate Fighting Championship (arti marziali miste). Si \u00e8 parlato anche di una storia con Maksim Chmerkovskiy, suo partner in \"Dancing with the Stars\".\nNell'agosto del 2007 ha sposato il giocatore di hockey su ghiaccio Mike Modano.\nDiscografia.\nDei singoli sopra indicati esistono anche i videoclip.\nDoppiatrici italiane.\nNelle versioni in italiano dei suoi film, Willa Ford \u00e8 stata doppiata da:"}
{"id": "1426637", "revid": "174925", "url": "https://it.wikipedia.org/wiki?curid=1426637", "title": "Il canto d'amore", "text": ""}
{"id": "1426639", "revid": "729019", "url": "https://it.wikipedia.org/wiki?curid=1426639", "title": "Cinquedea", "text": "La Cinquedea, detta anche Anelace o daga a lingua di bue, \u00e8 un'arma bianca manesca del tipo spada corta (daga) originatasi nel XV secolo in area veneta, nei dintorni di Ferrara, e poi largamente diffusasi nell'Italia del Rinascimento. Si ritiene possa derivare dalla forma del \"parazonium\" romano.\nCostruzione.\nIl nome deriva dalla misura della larghezza della lama (\"cinque dita\") nella parte pi\u00f9 vicina all'elsa: tale dimensione, maggiore del consueto se rapportata alla modesta lunghezza (circa 45\u201355\u00a0cm), si restringe notevolmente verso la punta conferendo alla lama una forma triangolare.\nTalvolta la presenta una o pi\u00f9 scanalature profonde (sgusci) che ne aumentano le caratteristiche meccaniche a parit\u00e0 di materiale utilizzato; spesso l'arma \u00e8 inoltre abbellita da delle decorazioni di gusto tipicamente rinascimentale realizzate mediante le tecniche dell'ageminatura e della damaschinatura.\nLa decorazione spesso ricopriva anche l'elsa e l'impugnatura, che potevano essere ugualmente in metallo o anche in legno o avorio. Il guardamano era di tipica foggia medievale, cio\u00e8 costituito da una barra di metallo concava orientata verso la punta.\nStoria.\nMolto probabilmente il loro uso era limitato alle parate e alla esibizione da parte dei signori, potendo avere insieme le funzioni deterrenti del pugnale e della spada. A cagione della sua grande diffusione presso le corti rinascimentali italiane, \u00e8 arma ampiamente rappresentata nei musei e nelle collezioni della Penisola, in particolare, e del mondo. Spiccano per il loro repertorio di cinquedee il Museo Stibbert di Firenze, il Museo Civico Medievale di Bologna, l'Armeria Reale di Torino, il Museo Correr di Venezia e il Museo Archeologico Alto Mugello di Palazzuolo sul senio (FI)."}
{"id": "1426645", "revid": "1543377", "url": "https://it.wikipedia.org/wiki?curid=1426645", "title": "Bettelmatt", "text": "Il bettelmatt \u00e8 un formaggio prodotto esclusivamente in alcuni alpeggi estivi siti nell'Ossola superiore\nIn particolare, alpe \"Bettelmatt\", \"Kastel\", \"Vannino\" e \"Toggia\" che si trovano in alta Val Formazza, mentre alpe \"Forno\", \"Sangiatto\" e \"Poiala\" in Valle Antigorio (e pi\u00f9 precisamente in Valle di Devero), tutti oltre i 1800 m s.l.m.\nStoria.\nCon il nome bettelmatt si identifica fin dal XIII secolo, un formaggio di eccellenza che veniva utilizzato come merce di scambio.\nIl nome Bettelmatt deriva da \"battel\" che significa questua, quindi era senz'altro utilizzato per forme di beneficenza, l'unione a matt, che in tedesco significa pascolo, rende chiaro il significato del nome in: \"pascolo della questua\".\nIl suo nome deriva dall'omonima Alpe Bettelmatt anticamente dei signori de Rodis. Deve la sua fama alla ricchissima fioritura del pascolo.\nL'attuale tecnica di preparazione risale al Quattrocento. Il latte intero, prima utilizzato solo per produrre formaggio semi-grasso e burro, da allora viene portato a temperatura direttamente all'alpeggio. Il formaggio prodotto viene pressato con grosse pietre, lasciato riposare un giorno, salato e conservato in piccole baite chiamate \"Speicher\".\nNel 1710 si parla gi\u00e0 di un formaggio \"Bettelmatto\" in documenti dell'Archivio Borromeo. Vasti pascoli di produzione sono stati distrutti, negli anni 30, dalla costruzione di diversi bacini idroelettrici.\nDescrizione.\nIl bettelmatt \u00e8 un formaggio a pasta semi cotta e si ottiene dalla lavorazione di latte vaccino intero crudo, prodotto da bovine di razza bruna italiana nutrite al pascolo. La stagionatura minima \u00e8 di due mesi. L'originale presenta il marchio a fuoco, sullo scalzo la data di fabbricazione e il nome dell'alpeggio di produzione accompagnato dal numero di bollo CEE del caseificio.\nL'aroma particolare di questo formaggio \u00e8 strettamente legato al mix di erbe e fiori, tra cui l'erba mutellina (\"Ligusticum Mutellina\" chiamata anche \"Muttolina\" in Ossola), presente nelle zone di alta montagna antigoriano/formazzina dove il bestiame viene portato al pascolo e dove il formaggio viene prodotto.\nLa vegetazione di cui si nutre il bestiame fiorisce rigogliosa in estate, per un periodo molto breve, in un clima molto particolare caratterizzato da notti molto fredde con giornate molto luminose che ne favoriscono la fotosintesi."}
{"id": "1426653", "revid": "767487", "url": "https://it.wikipedia.org/wiki?curid=1426653", "title": "S\u00e2npetru", "text": "S\u00e2npetru (in ungherese \"Barcaszentp\u00e9ter\", in tedesco \"Petersberg\") \u00e8 un comune della Romania di 3.759 abitanti, ubicato nel distretto di Bra\u0219ov, nella regione storica della Transilvania."}
{"id": "1426655", "revid": "670021", "url": "https://it.wikipedia.org/wiki?curid=1426655", "title": "Provincia di Bobbio", "text": "La provincia di Bobbio (ab. 36.906 nel 1814) era una provincia del Regno di Sardegna, istituita col Trattato di Worms del 13 settembre 1743 ed operativa dal 1775.\nFu creata sommando i territori dei feudi dei Dal Verme della Contea di Bobbio con le Langhe Vermesche e le varie signorie dei Malaspina dell'Oltrep\u00f2 (Varzi, Godiasco, Oramala-Val di Nizza, ecc.), per concessione dell'Austria che controllava l'ex Ducato di Milano e il Principato di Pavia, ed il passaggio al Regno di Sardegna; smembrata dalla Francia napoleonica nel 1797, nel 1801 \u00e8 inserita nel Dipartimento di Marengo, mentre nel 1805 \u00e8 inserita nella Repubblica Ligure sotto il Dipartimento di Genova.\nTra il 1797 e il 1814 Bobbio diviene circondario a seguito dell'abolizione delle province, ed inoltre vengono inseriti nel territorio buona parte dei Feudi Imperiali liguri aboliti, come il contado di Ottone.\nNel 1815, dopo la caduta di Napoleone, la provincia di Bobbio rinasce nuovamente con il medesimo territorio.\nCon la riforma amministrativa del 1818 la provincia subisce una modifica territoriale ma rimane inclusa sempre nella Divisione di Genova del Ducato Ligure sotto il regno di Sardegna. Dal 1848 la provincia di Bobbio fu staccata dalla Divisione di Genova e aggregata provvisoriamente alla Divisione di Alessandria, ma dipendendo sempre da Genova. Nel 1859 con il Regio Decreto n. 3702 del 23 ottobre 1859 (Decreto Rattazzi) fu inclusa nella nuova provincia di Pavia come circondario di Bobbio (effettivo dal 1861). Poi nel 1923 i comuni del circondario vengono divisi tra la provincia di Pavia, la provincia di Piacenza e la provincia di Genova.\nStoria e descrizione.\nLa storia della provincia si inserisce nella storia di Bobbio, di cui non si pu\u00f2 fare a meno di citare brevemente alcuni fatti inerenti al periodo romano (IV secolo a.C.) prima, e soprattutto all'arrivo di San Colombano (614) e alla successiva formazione del Feudo monastico di Bobbio che diverr\u00e0 in seguito: Sede vescovile (1014), Contea vescovile (1028), Signoria prima del Malaspina (1304) e poi dei Visconti (1341), Contea del Ducato di Milano sotto i Dal Verme (1436-1805), Marchesato (1516) sotto il Principato di Pavia e finalmente provincia di Bobbio (1743-1859) sotto i Savoia.\nGi\u00e0 durante il lunghissimo periodo in cui fu sottoposta allo Stato di Milano (1341-1743), Bobbio fu considerata alla stregua di una provincia o contado separato, dotato, per la sua lontananza dal resto del ducato e per la sua situazione geografica, di particolari privilegi fiscali: un territorio tuttavia in cui le autorit\u00e0 milanesi avevano pochissimo potere, limitato com'era dalla presenza dei feudatari, i conti Dal Verme. Con la creazione successiva della provincia di Bobbio si super\u00f2 l'antico \"Marchesato di Bobbio\" non pi\u00f9 operativo ed istituito nel 1516 [formato dalle contee di Bobbio e Voghera, le Signorie del Malaspina e la contea di Tortona (assieme al Vescovado)].\nCon l'unione al Regno di Sardegna a seguito del Trattato di Worms del 13 settembre 1743, confermato con il Trattato di Aquisgrana del 18 ottobre 1748, le autorit\u00e0 sabaude unirono l'Oltrep\u00f2, con il Vogherese, il Bobbiese e feudi adiacenti (Siccomario, Langhe Malaspiniane e Feudi Vermeschi) in una nuova provincia con capoluogo Voghera, nonostante l'istituzione della provincia di Bobbio che fu effettiva formalmente solo in seguito.\nIl 10 marzo 1766 vi fu inoltre una convenzione con il Ducato di Parma e Piacenza con la modifica dei confini, e le successive Regie Patenti del 12 maggio 1766 aggregarono al Bobbiese alcune terre da lungo tempo in contenzioso fra il fiume Trebbia vicino al monte Barberino e la Spanna di S. Colombano fino al monte di Pietra Corva con le frazioni di \"Castellina\", \"C\u00e0 di Malosso\", \"Boschini\", \"Casa Uccellone\", \"Casa Costa\", \"Colorazze\" ed altri minori.\nInoltre vi \u00e8 una citazione dell'esistenza della provincia di Bobbio gi\u00e0 nel 1766 con il passaggio di alcuni comuni.\nCon l'editto del 6 marzo 1750 furono dal re di Sardegna costituite tre intendenze, di Novara, Tortona e Voghera, per l'Oltrep\u00f2 ed il Bobbiese fu provvisoriamente incaricato di reggere l'intendenza il barone Carlo Bernardino Beretta, al quale successe il conte Giuseppe Francesco Gerolamo Perret d'Hauteville, che divenne in seguito ministro del Regno di Sardegna.\nCon il Regio Editto 15 settembre 1775, per\u00f2, l'antico contado di Bobbio con Corte Brugnatella (da sempre unita a Bobbio), il Feudo di Fortunago, le varie signorie dei Malaspina dell'Oltrep\u00f2 (Varzi, Godiasco, Oramala-Val di Nizza, ecc.), il feudo di Cecima e le cosiddette Langhe Vermesche (Zavattarello, Valverde, Pietra Gavina, Trebecco, Ruino, Romagnese) ed altri feudi, furono separate da Voghera e costituirono la nuova provincia di Bobbio.\nNel 1796 Bobbio fu occupata dalle truppe napoleoniche che si installarono nel locale castello di propriet\u00e0 dei Dal Verme, cacciando le truppe sabaude.\nNel 1799 la coalizione austro-russa comandata dal generale russo Aleksandr Vasil'evi\u010d Suvorov sconfiggeva le truppe napoleoniche alla battaglia della Trebbia e dopo l'assalto al castello occuparono il territorio per un breve periodo; infatti dopo la vittoria alla battaglia di Marengo del 14 giugno 1800 i francesi ripresero il possesso del Bobbiese che si era ribellato ai napoleonici.\nIl 4 fiorile dell'anno IX il generale Jourdan, amministratore generale del Piemonte, procedette ad una nuova ripartizione del territorio piemontese, ora di fatto annesso alla Francia, creando prefetture (dipartimenti) e sotto-prefetture (circondari). Bobbio pertanto l'11 settembre 1801 costitu\u00ec un circondario (\"arrondissement\") del dipartimento di Marengo, avente per capoluogo Alessandria. Con l'unione della Liguria alla Francia (1805), per\u00f2, tutte le precedenti circoscrizioni amministrative subirono una completa riorganizzazione perch\u00e9, per volont\u00e0 di Napoleone, ai nuovi dipartimenti liguri furono aggregate numerosi territori gi\u00e0 piemontesi. Al dipartimento di Genova, in particolare, con il senatoconsulto organico del 16 vendemmiaio dell'anno XIV, vennero uniti i tre circondari di Tortona, Voghera e Bobbio (effettivi dal 13 giugno 1805).\nIn base al decreto imperiale del 1\u00ba settembre 1806 sulle circoscrizioni giudiziarie ed amministrative dei dipartimenti liguri, il circondario di Bobbio risult\u00f2 organizzato in questo modo:\nNel 1815, dopo la caduta di Napoleone, viene ricostituita la provincia di Bobbio con la circoscrizione anteriore al 1798 e inserendo il contado di Ottone come mandamento provvisorio ed effettivo dal 1818. La provincia, ristabilita provvisoriamente il 20 maggio 1814 ed effettiva l'anno seguente, era simile a quella del 1806, ma con comuni soppressi o non ancora esistenti; era ora costituita da 27 comuni:\nRitornata quindi Bobbio sotto il Regno di Sardegna, il Regio Editto 10 novembre 1818 assegn\u00f2 la provincia di Bobbio (gi\u00e0 ricostituitasi nel 1814 con la circoscrizione anteriore al 1798) alla Divisione di Genova, modificando notevolmente il suo territorio, in quanto, i comuni di Borgoratto, Cecima, Godiasco, Montesegale, Pizzocorno e Staghiglione passarono nella provincia di Voghera, e vi fu unito effettivamente il mandamento di Ottone, comprendente alcuni Feudi imperiali liguri che Napoleone aveva unito nel 1797 alla Repubblica Ligure, mentre i contadi di Torriglia e di Santo Stefano d'Aveto vennero aggregati direttamente a Genova.\nLa provincia nel 1818 era costituita da 27 comuni, alcuni ripristinati altri nuovi:\nDal 1848 la provincia di Bobbio venne staccata dalla Divisione di Genova e aggregata provvisoriamente alla Divisione di Alessandria, ma dipese sempre da Genova.\nNel 1859 la provincia di Bobbio partecipa al Risorgimento e viene occupata dalle truppe austriache provenienti da Rivergaro tra il 13 e 14 maggio. Essi volevano impadronirsi della Val Trebbia e dell'Oltrep\u00f2 per fermare le truppe francesi che sbarcavano a Genova. La citt\u00e0 di Bobbio si ribella e partecipa assieme alla Guardia Nazionale di Bobbio, istituita il 27 febbraio 1859, agli scontri che fermano gli austriaci, inoltre da Varzi e dai paesi circostanti partiva gente armata per unirsi ai combattimenti. La Guardia Nazionale riesce ad far ritirare le truppe straniere sia dalla citt\u00e0 che da Mezzano Scotti e Perino, fino allora dipendenti dal Ducato di Parma e Piacenza e quindi austriache. Vi sono dei feriti fra i quali il sottotenente Luigi Losio, comandante della locale guardia nazionale e ferito in contrada Porta Nova; un certo Mozzi, di professione sarto, venne rapito e liberato; infatti usato come scudo umano consent\u00ec alle truppe di lasciare il paese senza perdite. Nel frattempo, avvertiti i francesi che non erano ancora del tutto pronti, da Genova parte il 3\u00ba reggimento degli Zuavi che si avvia per Ottone e Bobbio. Fra il 16 ed il 17 maggio arrivarono le truppe francesi che difenderanno il territorio. Il 20 maggio vi sar\u00e0 la Battaglia di Montebello, limitrofa al territorio della provincia; con la sconfitta austriaca la zona fu liberata poi definitivamente fino a Piacenza, occupata dai piemontesi l'11 giugno.\nA seguito delle cosiddette leggi Rattazzi varate all'indomani dell'annessione al Regno di Sardegna della Lombardia e dei ducati padani, le circoscrizioni pre-unitarie subirono una profonda modifica. Il decreto 23 ottobre 1859 \u201csull'ordinamento provinciale e comunale\u201d, declass\u00f2 la provincia di Bobbio a circondario e la un\u00ec alla provincia di Pavia, alla quale era stata storicamente pi\u00f9 legata. Tale situazione si conserv\u00f2 fino al 1923 quando, sciolto il circondario, i suoi comuni furono ripartiti tra le province di Pavia, Piacenza e Genova.\nProvincia di Bobbio e Mandamenti.\nLa Provincia di Bobbio (ab. 36.906 nel 1814, ab. 34.337 nel 1839) era divisa a partire dal 1818 in quattro mandamenti:\nI comuni della Provincia di Bobbio erano 27 (prima del governo francese erano 40, ma furono riuniti e suddivisi nei 27 nel 1814), nel 1818 saranno sempre 27 con la perdita di alcuni comuni ed il ripristino di alcuni soppressi ed altri nuovi; in totale furono 44 i comuni che fecero parte della provincia di Bobbio. Il comune pi\u00f9 popoloso era il capoluogo Bobbio (ab. 3.475 nel 1814, ab. 3.743 nel 1839).\nTerritorio, confini, popolazione, economia, collegamenti ed istituzioni pubbliche.\nIl territorio della provincia di Bobbio, inserito nella Divisione di Genova, aveva un'estensione di 32 miglia da nord a sud e 25 miglia da est a ovest.\nConfini:\nNel 1814 la popolazione era di 36.906 abitanti, di cui 3.475 a Bobbio.\nNei 27 comuni vi sono 72 parrocchie tra principali e succursali.\nIl territorio ha un'estensione superficiale di 1.034.185 pertiche milanesi (pertica milanese = 24 tavole: are 6,545175).\nL'estimo dei terreni era di 1.025.490 scudi milanesi pi\u00f9 1.570.395 lire genovesi per il mandamento di Ottone.\nLa maggior parte dei comuni sono tutti divisi in diversi villaggi sparsi e situati sulla montagna con i capoluoghi nelle vallate. Bobbio, capoluogo di provincia, giace sulla riva sinistra del fiume Trebbia, a 272 m s.l.m., in una profondissima ed ampia valle fra la confluenza dei torrenti Bobbio e Dorbida.\nIl territorio \u00e8 alpestre con rocche, balze e dirupi, ma non mancano valli e conche fertili lungo i fiumi e torrenti principali. Il fiume principale \u00e8 il fiume Trebbia che sorge nei monti liguri di Torriglia e percorre tutta la vallata della provincia per poi sfociare nel Po vicino a Piacenza. Vi sono poi il torrente Staffora che sorge vicino al Monte Lesima (1.724 m.), la vetta pi\u00f9 alta del territorio, e dopo Varzi sfocia sempre nel Po vicino a Cervesina (PV), Il Tidone che sorge al Monte Penice (1.460 m.) e dopo un breve tratto passa nel piacentino sfociando vicino a Castel San Giovanni e l'Aveto che dai monti liguri vicino a Santo Stefano d'Aveto e Rezzoaglio sfocia nel Trebbia vicino a Confiente e Marsaglia di Corte Brugnatella.\nLe strade principali sono quelle di collegamento con altre provincie e si dipartono lungo le valli del territorio:\nIl clima \u00e8 salubre e temperato con scarsit\u00e0 di nebbie e non ha eccessi di freddo e di caldo, eccetto nel periodo invernale negli alti monti.\nL'economia del territorio \u00e8 generalmente agricola con la produzione di cereali, frutta, vini, castagne i prati sono di ottima qualit\u00e0 e vi \u00e8 una grande estensione di boschi. Vi \u00e8 inoltre un'ottima produzione di funghi e tartufi, miele, formaggi e salumi. I fiumi e torrenti sono puliti e pescosi.\nNon vi era alcun stabilimento di manifatture e l'istruzione pubblica fino alla scuola secondaria \u00e8 stabilita in Bobbio. Il commercio principale \u00e8 quello del bestiame e le piazze di mercato frequentale sono quelle di Bobbio, Ottone, Varzi e Godiasco.\nDa antica data vi \u00e8 lo sfruttamento delle acque termali per usi terapeutici o per la produzione di sale, con la presenza delle Terme di Bobbio. Vi \u00e8 la presenza di minerali come il carbon fossile e pietre particolari durissime e lucide, cristalli di rocca, pietre calcaree e zolfo, marmi duri nero-verdastri e ardesia.\nIstituzioni pubbliche:\nL'istruzione pubblica fino alla scuola secondaria \u00e8 stabilita in Bobbio, vi \u00e8 la presenza di uno stabilimento pubblico per gli indigenti e la presenza di ospedali.\nA Bobbio vi sono il tribunale, una guarnigione militare nel castello e le carceri stabilite nel 1812 nel locale monastero soppresso.\nIl capoluogo \u00e8 inoltre sede vescovile della diocesi di Bobbio e vi sono le presenze di molti monasteri e conventi fra i quali spicca l'Abbazia di San Colombano con il seminario e le scuole, soppresse nel periodo napoleonico e ripristinate dopo il 1814.\nStemma.\nLo stemma della provincia di Bobbio e similare a quello dell'attuale comune, la corona rappresenta i Savoia, lo scudo crociato \u00e8 di derivazione viscontea a colori invertiti rispetto al comune, ossia a sfondo rosso e croce oro argento. Vi \u00e8 anche qui la presenza delle due colombe bianche a simboleggiare san Colombano e l'antico feudo monastico nato nel periodo longobardo.\nComuni.\nI comuni (dati del censimenti del 1814) e [quelli del 1839] che fecero parte della provincia di Bobbio furono 44 in anni diversi, alcuni vennero soppressi altri ripristinati, altri passarono ad altre province ed altri furono di nuova costituzione:\nComuni soppressi con la riunione napoleonica.\nAlcuni comuni vennero soppressi ed uniti ad altri fra il 1797 ed il 1818, altri vennero in seguito ripristinati e soppressi in seguito:\nLa provincia oggi.\nDal 1923 i comuni dell'ex provincia di Bobbio sono divisi tra Emilia-Romagna (provincia di Piacenza), Liguria (provincia di Genova) e Lombardia (provincia di Pavia). Dopo la cosiddetta \"marcia su Bobbio\" ed i vari referendum comunali nel 1925 si rideterminano i confini tra il piacentino ed il pavese, i comuni di Romagnese, Ruino e Zavattarello ritornano sotto la provincia di Pavia nel 1926. Tutti i comuni erano stati assegnati nel 1859 con il Decreto Rattazzi alla Lombardia (provincia di Pavia) e furono compresi nel circondario di Bobbio, sciolto nel 1923."}
{"id": "1426658", "revid": "92723", "url": "https://it.wikipedia.org/wiki?curid=1426658", "title": "Chiesa di San Michele (Alto Malcantone)", "text": "La chiesa parrocchiale di San Michele \u00e8 un edificio religioso che si trova ad Arosio, frazione di Alto Malcantone in Canton Ticino.\nStoria.\nLa costruzione viene citata per la prima volta in documenti storici risalenti al 1217, anche se l'origine della chiesa \u00e8 sicuramente anteriore. Nel 1647 venne profondamente rimaneggiata in stile barocco. Nel XVIII secolo venne aggiunto un portico a 4 campate antistante il lato meridionale.\nDescrizione.\nLa chiesa si presenta con una pianta a navata unica coperta con volta a botte lunettata. Conserva notevoli affreschi del 1508 dipinti da Antonio da Tradate"}
{"id": "1426661", "revid": "1543377", "url": "https://it.wikipedia.org/wiki?curid=1426661", "title": "Federazione calcistica del Per\u00f9", "text": "La Federazione calcistica del Per\u00f9 (\"spa.\" Federaci\u00f3n Peruana de F\u00fatbol, acronimo FPF) \u00e8 l'ente che governa il calcio in Per\u00f9.\nFondata nel 1922, si affili\u00f2 alla FIFA nel 1924 e al CONMEBOL l'anno seguente. Ha sede nella capitale Lima e controlla il campionato nazionale e la Nazionale del paese."}
{"id": "1426662", "revid": "4711", "url": "https://it.wikipedia.org/wiki?curid=1426662", "title": "Federazione calcistica peruviana", "text": ""}
{"id": "1426663", "revid": "4711", "url": "https://it.wikipedia.org/wiki?curid=1426663", "title": "Federaci\u00f3n Peruana de F\u00fatbol", "text": ""}
{"id": "1426670", "revid": "196390", "url": "https://it.wikipedia.org/wiki?curid=1426670", "title": "Legge Rattazzi", "text": ""}
{"id": "1426676", "revid": "547034", "url": "https://it.wikipedia.org/wiki?curid=1426676", "title": "Luce collimata", "text": "La luce collimata (o fascio collimato) \u00e8 definita come la luce i cui raggi sono paralleli e che ha un fronte d'onda planare. Il termine deriva da \"co-lineare\" ed implica che la luce non si disperde anche da distanze teoricamente infinite.\nLa luce pu\u00f2 essere collimata con vari procedimenti, ad esempio proiettando un fascio di luce su uno specchio parabolico concavo con la sorgente posta nel fuoco. Si ritiene che la luce collimata possa essere messa a fuoco all'infinito. Un altro semplice modo per testare la collimazione di un fascio di luce \u00e8 l'interferometria a taglio.\nIn realt\u00e0 \u00e8 impossibile creare un fascio perfettamente collimato e privo di divergenza, date le fondamentali limitazioni dovute alla diffrazione, ma in pratica dei fasci che presentano un'irrilevante divergenza sono considerati collimati.\nDecollimazione.\nLa decollimazione \u00e8 qualunque meccanismo o processo che fa s\u00ec che un fascio che abbia un raggio minimo di divergenza (cio\u00e8 un raggio collimato), diverga o converga rispetto alla situazione iniziale di parallelismo. \nLa decollimazione pu\u00f2 essere causata da ragioni di sistema o da altri fattori, quali disomogeneit\u00e0 nell'indice di rifrazione, occlusioni, scattering, deflessione, diffrazione, riflessione e rifrazione. \nLa decollimazione ha vari ambiti d'impiego, come la radio, i radar, i sonar e le telecomunicazioni."}
{"id": "1426677", "revid": "287204", "url": "https://it.wikipedia.org/wiki?curid=1426677", "title": "Luciano Nizzola", "text": "Carriera.\nAmministratore delegato del tra il 1982 e il 1987, nello stesso anno divenne presidente della Lega Nazionale Professionisti, di cui era gi\u00e0 stato vice, mantenendo la carica sino al 1996.\nIn questa veste, il suo mandato si contraddistinse per il passaggio da un'epoca ancora poco rimunerativa per il calcio italiano a una di \u00abstraordinaria ricchezza\u00bb, in coincidenza con l'entrata delle \"pay-tv\" nel mercato dei diritti televisivi; tali fatti portarono a giudizi controversi circa la sua presidenza, considerata vicina ai cosiddetti \u00abpoteri forti\u00bb rappresentati da grandi club come e , e inimicandosi per questo piazze calcistiche quali , , e .\nRicopr\u00ec poi la carica di presidente della Federazione Italiana Giuoco Calcio. Eletto alla testa del movimento calcistico italiano il 14 dicembre 1996, il suo mandato venne ricordato per la marcata impronta \u00abdiplomatica\u00bb e, sul piano dei risultati sportivi, in maniera abbastanza positiva per le varie rappresentative azzurre; tuttavia, parte della critica lo boll\u00f2 come \u00abpoco decisionista\u00bb soprattutto nei rapporti con i suoi successori alla Lega Calcio.\nLasci\u00f2 la presidenza della Federcalcio nell'autunno del 2000, dopo aver fallito la rielezione. Nello stesso periodo fu inoltre membro della Giunta Nazionale del Comitato olimpico nazionale italiano.\nSvolge la professione di avvocato a Torino."}
{"id": "1426679", "revid": "287204", "url": "https://it.wikipedia.org/wiki?curid=1426679", "title": "Shin'ichiro Watanabe", "text": ""}
{"id": "1426681", "revid": "92723", "url": "https://it.wikipedia.org/wiki?curid=1426681", "title": "Domenica di passione", "text": "La Domenica di passione \u00e8 la penultima domenica di Quaresima secondo il calendario liturgico del Messale Romano del 1962 e secondo le edizioni precedenti.\n\u00c8 detta anche domenica \"Iudica\" dalla prima parola dell'introito nella messa di questo giorno: \"Iudica me, Deus\" (Salmo 43,1). Altre particolarit\u00e0 liturgiche prevedono l'omissione della dossologia minore (\"Gloria Patri\") al termine dei salmi che si recitano durante la messa.\nNella revisione di papa Giovanni XXIII del rito romano (1960) a tale domenica fu dato il nome di \"prima domenica di passione\", mentre alla Domenica delle palme \u00e8 stato dato il nome di \"seconda domenica di passione oppure della palme\". In tale revisione, con la I domenica di passione si iniziava quindi il Tempo di Passione, distinto dal Tempo di Quaresima in senso stretto.\nSuccessivamente alla riforma liturgica del rito romano seguita al Concilio Vaticano II (1969), \u00e8 stata rimossa la distinzione tra Tempo di Passione e Tempo di Quaresima, per cui a questa domenica \u00e8 divenuta la \"quinta domenica di Quaresima\", mentre la domenica successiva \u00e8 intitolata \"Domenica delle Palme: Passione del Signore\".\nSi prevede in questa domenica l'inizio, a giudizio dell'Ordinario locale, dell'uso di velare la croce e le statue dei santi (vedi Velatio crucis).\nIl colore liturgico di questa domenica \u00e8 il violaceo. "}
{"id": "1426683", "revid": "2014155", "url": "https://it.wikipedia.org/wiki?curid=1426683", "title": "Sofia di Sassonia", "text": "Era figlia del re Giovanni di Sassonia e di Amalia Augusta di Baviera, figlia a sua volta di Massimiliano I di Baviera. Era cugina quindi dell'imperatrice austriaca Elisabetta di Baviera e della regina delle Due Sicilie Maria Sofia di Baviera.\nBiografia.\nInfanzia.\nEra l'ultima figlia del re Giovanni I di Sassonia e sua moglie, la regina Amalia Augusta di Baviera.\nMatrimonio.\nSpos\u00f2, l'11 febbraio 1865, il cugino Carlo Teodoro in Baviera, secondo figlio maschio di Ludovica di Baviera e di Massimiliano duca in Baviera. Era quindi fratello di Elisabetta d'Austria e di Maria Sofia delle Due Sicilie.\nCarlo Teodoro era ufficiale dell'esercito e nel 1859, rinunciando il fratello maggiore Luigi di Baviera alla primogenitura per sposare la borghese Henriette Mendel, subentr\u00f2 ai relativi diritti acquisendo propriet\u00e0 e altri benefici economici.\nMorte.\nDopo il parto Sofia fu colpita da gravi problemi respiratori che le provocarono una lunga debilitazione fisica. Riusc\u00ec a riprendersi ma l'anno dopo contrasse una grave influenza che non riusc\u00ec a superare. Mor\u00ec a 22 anni.\nRimasto vedovo, Carlo Teodoro volle intraprendere gli studi medici e divenne oculista.\nNel 1874 Carlo Teodoro si rispos\u00f2 con Maria Jos\u00e9 di Braganza ed ebbe altri figli.\nDiscendenza.\nSofia e Carlo Teodoro ebbero solo una bambina:"}
{"id": "1426686", "revid": "106908", "url": "https://it.wikipedia.org/wiki?curid=1426686", "title": "Mastino", "text": "Il termine mastino viene usato per designare alcune razze canine della famiglia dei Molossoidi caratterizzate da fisico robusto e massiccio, utilizzate sia per la guardia della propriet\u00e0 sia per la difesa personale del padrone, di origine molto antica.\nDa un punto di vista sistematico, \"mastino\" non indica oggi una sotto-sezione dei Molossoidi, essendo i mastini pi\u00f9 o meno equamente distribuiti tra la sotto-sezione \"dogue\" e la sotto-sezione \"cani da montagna\". La nomenclatura \u00e8 piuttosto da intendersi quale sinonimo per \"cane molosso di grossa taglia\". Nei tempi passati, in italiano come in altre lingue (es. in inglese, \"Mastiff\"), \"mastino\" era propriamente inteso quale razza a s\u00e9 originatasi dai molossi antichi.\nLe principali razze di mastino sono:\nEtimologia.\nNella lingua italiana, la parola \"mastino\" compare nei testi di alcuni degli autori fondamentali per lo sviluppo della stessa: Dante Alighieri e Giovanni Boccaccio. Il termine era diffusissimo nel XIV secolo, tanto da essere utilizzato come soprannome per alcuni esponenti della famiglia Della Scala (v. Mastino I della Scala).\nL'origine va rintracciata nel latino \"canis mansuetinus\", diminutivo di \"mansuetus\" (\"mansueto\"), a sottendere la natura ormai domata/addomesticata di un animale che per i suoi attributi fisici avrebbe poco o nulla di dissimile dalla fiera.\nIn italiano, \"mastino\" ha oggi anche il significato di \"persona aggressiva, tenace e accanita\"."}
{"id": "1426688", "revid": "79520", "url": "https://it.wikipedia.org/wiki?curid=1426688", "title": "Redivivi S.p.A.", "text": ""}
{"id": "1426689", "revid": "124180977", "url": "https://it.wikipedia.org/wiki?curid=1426689", "title": "Corso Como", "text": "Corso Como \u00e8 una strada pedonale e commerciale del centro di Milano.\nLunga circa 280 metri, congiunge piazza XXV Aprile con la stazione di Porta Garibaldi. Mediante la piazza \u00e8 collegato, a sud, con corso Garibaldi, con il quale forma una lunga passeggiata pedonale.\nStoria.\nL'attuale corso Como (delibera comunale del 1878) costituiva l\u2019inizio della strada Comasina che si irradiava fuori dalle mura dall'attuale Porta Garibaldi (fino al 1860 chiamata Porta Comasina) in direzione della citt\u00e0 di Como.\nCome risulta dalle mappe del 1720 del Catasto Teresiano, uscendo dalla citt\u00e0 sulla Comasina, sul lato sinistro e dall'inizio della strada si estendeva un recinto rettangolare, circondato da robuste mura, lungo circa 70 metri e largo 10-15, indicato come: \"Insola de Porta Comasina\". Molto probabilmente un magazzino, almeno in parte coperto e comprendente gli alloggi dei sorveglianti, destinato alle preziose merci ivi depositate, in attesa di essere introdotte in Milano, di cui molte soggette al pagamento del dazio. Analogo ai magazzini doganali tuttora esistenti a Milano, ad es. nella vicina zona Farini. \nAll\u2019angolo della Comasina, dove oggi c\u2019\u00e8 il numero civico 1, faceva parte dell\"Insola\" anche un \"\u201cBollino della Citt\u00e0\u201d\", cio\u00e8 un deposito di vino/osteria dove si pagava (l\u2019odiatissimo) dazio sul vino. (Nel 1720 a Milano, nel solo quadrante nord-ovest della citt\u00e0 c\u2019erano almeno altre due osterie/stazioni daziarie simili, a Porta Tenaglia e alla cascina Portello, situata nel luogo dell'attuale piazzale T\u00fcrr). In seguito, nell\u2019Ottocento la nostra prese il nome di \"\u201cOsteria della mezza lingua\u201d\" (cio\u00e8 \u201cdel balbuziente\u201d, dal soprannome/cognome di un titolare), poi fu albergo fino agli inizi del Novecento.\nL\"Isola\" fu il primo nucleo dell\u2019omonimo quartiere di Milano che da met\u00e0 Ottocento si svilupp\u00f2 lungo la strada, in direzione nord. Prima, intorno al magazzino, solo prati ed ortaglie; la zona non era ancora stata costruita. Di qui, verosimilmente, il nome di \"\u201cIsola\u201d\", attribuito anche in Lombardia a cascine/edifici isolati nella campagna.\nIn seguito, la strada Comasina venne interrotta, dopo circa trecento metri dall\u2019uscita dalla Porta omonima, dalla costruzione della prima \u201cStazione Centrale\u201d di Milano (inaugurata nel 1864) e dagli impianti ferroviari collegati. In parallelo, in direzione di Como venne allora costruita la \u201cnuova strada Comasina\u201d, (l\u2019attuale via Carlo Farini), che esce da Porta Volta. Da allora la ferrovia divise corso Como dal quartiere che nella seconda met\u00e0 dell\u2019Ottocento venne edificato a nord degli impianti ferroviari.\nPer collegare la parte sud del quartiere (Corso Como) con quella a nord (via Pietro Borsieri, come fu chiamata dal 1878 la parte della vecchia Comasina situata a nord della ferrovia), gli abitanti ebbero a disposizione solo una scomoda passerella pedonale sopraelevata, accessibile da ripide scale ad entrambe le estremit\u00e0. \nQuesto quartiere, sia a sud che a nord degli impianti ferroviari, era ed \u00e8 tuttora conosciuto come \"Isola\" (in passato anche \"Isola Garibaldi\"). Il nome \"Isola\" \u00e8 stato recentemente rinnovato e ufficializzato attribuendolo alla stazione della M5, aperta nel 2014 all\u2019angolo tra via Volturno e via Sebenico, situata a circa 750 metri a nord dall\u2019Isola del 1720; anche i toponimi, col tempo, si spostano.\nIl quartiere intorno a corso Como fu urbanizzato fra il 1860 e il 1880, con l'apertura di nuove vie e la costruzione di case operaie miste ad attivit\u00e0 industriali e artigianali di carattere molto modesto.\nNel secondo dopoguerra l'area fu interessata dall'ambizioso progetto del Centro direzionale, che prevedeva la totale demolizione dei vecchi edifici fatiscenti, da sostituirsi con moderni palazzi per uffici e residenze di qualit\u00e0.\nTuttavia il progetto fu realizzato solo in parte, con la costruzione della nuova stazione Garibaldi (che sostitu\u00ec la vecchia Porta Nuova, a sua volta residuo della prima Stazione Centrale del 1864) e di alcuni edifici lungo via Melchiorre Gioia, fra cui il grattacielo del Comune nel 1966.\nCorso Como rimase in stato di degrado, particolarmente nell'estremit\u00e0 nord, sventrata e mai ricostruita, e adibita per molti anni a parcheggio. A partire dagli anni novanta, Corso Como ha subito importanti trasformazioni, con la ristrutturazione di molti edifici e l'apertura di numerosi locali che vanno a comporre parte della cosiddetta \"Milano da bere\".\nNegli anni duemila l'area \u00e8 stata pedonalizzata. In parte, il \"corso\" \u00e8 stato coinvolto dalle edificazioni del Progetto Porta Nuova, con il complesso residenziale Munoz&amp;Albin e la Corte Verde di Corso Como. A promuovere una rinnovata qualit\u00e0 del corso \u00e8 anche la ristrutturazione del Palazzo Alleanza Toro all'imboccatura nord, e la nuova pavimentazione di piazza XXV Aprile all'imboccatura sud. Da corso Como \u00e8 ormai possibile accedere al nuovo complesso di Porta Nuova mediante una strada (via Vincenzo Capelli) che lo collega al podio, piazza Gae Aulenti, circolare e rialzata di 6 metri rispetto al livello della strada, circondata dalle torri Pelli; da qui alla parte nord del quartiere Isola e, attraverso un ponte pedonale sovrastante via Melchiorre Gioia, al nuovo quartiere sorto sull'area delle ex Varesine.\nAttualmente Corso Como \u00e8 un'isola pedonale e costituisce una delle aree principali della vita notturna milanese. Al numero civico 10 si colloca la famosa \"Galleria Carla Sozzani\", mentre all'estremit\u00e0 sud, in piazza XXV Aprile, si trovava il Teatro Smeraldo, storico e importante teatro milanese ormai chiuso: in questo edificio ha trovato posto nel 2014 una nuova sede di Eataly. Sempre in zona, su viale Pasubio e a poche decine di metri dall'inizio del Corso si trova la nuova sede della Fondazione Feltrinelli progettata dallo studio Herzog.\nDal 2012 anche Corso Como ospita il Fuori Salone: tra le diverse iniziative, l'installazione \"Plus\" e la mostra \"iEye\". Corso Como \u00e8 molto vicino al complesso ospedaliero Fatebenefratelli, in corso di Porta Nuova, di fronte a piazzale Principessa Clotilde."}
{"id": "1426690", "revid": "79520", "url": "https://it.wikipedia.org/wiki?curid=1426690", "title": "Ritorno dall'aldil\u00e0", "text": ""}
{"id": "1426691", "revid": "1590006", "url": "https://it.wikipedia.org/wiki?curid=1426691", "title": "Hyundai Coupe", "text": "La Hyundai Coupe \u00e8 un'autovettura con carrozzeria sportiva due porte coup\u00e9 prodotta dalla casa automobilistica coreana Hyundai Motor Company a partire dal 1996. Nata come erede del modello S-Coup\u00e9 in molti paesi \u00e8 stata venduta sotto la denominazione Tiburon e Tuscani.\nProdotta in due distinte generazioni \u00e8 uscita di produzione nel 2009 ma la sua erede \u00e8 stata annunciata ufficialmente durante la presentazione della concept car Hyundai Veloster, modello che avrebbe anticipato la terza generazione della popolare coup\u00e9 di casa Hyundai molto apprezzata in Asia e Stati Uniti d'America.\nPrima serie (1996-2001).\nLa prima serie di Hyundai Coup\u00e9 vide la luce nel 1996 ma il progetto iniziale venne elaborato gi\u00e0 nel 1994. Una macchina differente dall'abituale design del periodo nasce come compromesso tra prezzo, qualit\u00e0 e prestazioni. \u00c8 un modello indirizzato prevalentemente alla nuova generazione poich\u00e9 ha una linea sportiva e dispone di motori abbastanza potenti a prezzi accessibili. Sviluppata sulla piattaforma della Hyundai Elantra utilizza sospensioni anteriori e posteriori a ruote indipendenti con schema MacPherson.\nA causa della trazione anteriore i tecnici Hyundai decisero di garantire elevate prestazioni grazie all'adozione di motorizzazioni riviste e potenziate rispetto agli analoghi propulsori adottati dalla Elantra; infatti per i mercati asiatici e americani il modello base era equipaggiato con un 1.8 16V benzina a 4 cilindri capace di 131 cavalli con cambio manuale a 5 rapporti mentre la versione di punta era equipaggiata con un pi\u00f9 grande 2.0 sempre 4 cilindri 16V da 142 cavalli abbinato sia a un cambio manuale a 5 rapporti che a un automatico a 4.\nIn Europa la Hyundai Coup\u00e9 adottava come motore base un 1.6 16V capace di 114 cavalli mentre il motore di punta era il 2.0 16V disponibile con 139 cavalli. Il cambio era manuale a 5 rapporti mentre in alcuni paesi era disponibile anche l'automatico a 4 marce. Di serie proponeva ABS, airbag frontali, servosterzo, climatizzatore manuale, alzacristalli elettrici e retrovisori elettrici.\nRestyling 2000.\nIl restyling venne presentato nel 2000. I principali cambiamenti si concentravano nel frontale grazie all'adozione dell'inedita fanaleria circolare sdoppiata e alle nuove frecce di colore arancio. Nuova la mascherina e il paraurti dotato d'inedite prese d'aria e nervature, variato anche il posteriore con un sedere pi\u00f9 alto e un nuovo gruppo ottico. . Le sospensioni vennero irrigidite per adattarsi al meglio alle esigenze della clientela europea.\nI motori omologati Euro 3 sono stati rivisti sotto il profilo delle emissioni nocive ma il 1.6 16V viene depotenziato di 9 cavalli passando dai 114 originari a 105 cavalli riducendo le prestazioni e i consumi (solo nei modelli venduti nell'ultimo trimestre di vita di questo modello).\nIn Asia la vettura veniva venduta come \"Hyundai Tiburon Turbolence\" mentre in America come \"Tiburon\". Questa versione ristilizzata \u00e8 nota anche come \"Progetto RD2\" all'interno della casa.\nUscita di produzione nel 2001 \u00e8 stata assemblata presso gli stabilimenti sud coreani di Asan di propriet\u00e0 della Hyundai.\nQuesta serie \u00e8 nota all'interno dei progetti di casa Hyundai come \"Progetto RD\".\nSeconda serie (2001-2009).\nLa seconda generazione ha debuttato nel 2001 e ha segnato una svolta nei listini della gamma Hyundai. Il design pi\u00f9 spigoloso introduce il nuovo family feeling che sar\u00e0 trasmesso anche alle restanti vetture, mentre il telaio di base totalmente nuovo sar\u00e0 condiviso nuovamente con l'Elantra e i Suv Hyundai Tucson e Kia Sportage. Le sospensioni sfruttano l'architettura MacPherson all'avantreno e Mulilink al retrotreno.\nIl frontale \u00e8 caratterizzato da una presa d'aria di notevoli dimensioni posizionata verso il basso, la fiancata \u00e8 segnata dalle nervature laterali poste nei parafanghi che terminano nella coda. Quest'ultima presenta un leggero accenno di spoiler e nuovi fari di colore rosso e arancio.\nGli interni, rispetto al passato, sono realizzati con plastiche di discreta qualit\u00e0 mentre molti passi avanti sono stati eseguiti nell'assemblaggio. Numerosi gli accessori, tra i quali spicca il climatizzatore a controllo automatico dotato di schermo LCD. La dotazione comprende accessori come gli airbag frontali, servosterzo, ABS, retrovisori elettrici, cerchi in lega e volante multifunzione\nRestyling.\nUn primo aggiornamento venne proposto nel 2005 in cui la Hyundai mise a disposizione per la Coupe dei nuovi cerchi in lega leggera, nuovi paraurti anteriori e nuova fanaleria anteriore imbrunita. Il motore 2.0 \"CVVT\" venne potenziato a 143 cavalli. Introdotte anche nuove minigonne laterali.\nPresentato al Salone dell'automobile di Parigi nel 2006 venne posto in vendita nel 2007 un secondo aggiornamento che modific\u00f2 pesantemente il frontale; nuovi fari, mascherina e paraurti, fiancata ridisegnata e fanaleria posteriore completamente inedita. Tra i motori il 2.7 V6 venne depotenziato a 164 cavalli ma \u00e8 stato rivisto sotto il profilo dei consumi (leggermente ridotti). Tra la dotazione venne introdotto il controllo elettronico della stabilit\u00e0 e della trazione.\nNota come \"Progetto GK\" \u00e8 stata prodotta a Ulsan in Corea del Sud fino al 2009.\nMotorizzazioni.\nTra i motori debuttano i nuovi 4 cilindri a benzina dotati di fasatura variabile della valvole (\"CVVT\") nelle cubature da 1,6 e 2,0 litri mentre una vera e propria esclusiva \u00e8 stata l'introduzione del motore 2.7 V6 capace di 167 cavalli destinato prevalentemente alla clientela americana ma importato anche in Italia. Il cambio dei motori 1.6 e 2.0 \"CVVT\" \u00e8 un manuale a 5 rapporti mentre per il 2.7 \u00e8 disponibile il manuale a 6 rapporti. Tra gli optional figura la nuova trasmissione automatica sequenziale \"H-Matic\" a 4 rapporti con convertitore di coppia abbinabile al 2.0 \"CVVT\". La potenza viene trasmessa alle ruote motrici anteriori.\nAttivit\u00e0 sportiva.\nLa Coup\u00e9 di prima generazione \u00e8 stata impiegata in svariati eventi rellistici riservati alle Kit Car. Per potervi partecipare, i vari modelli, che erano denominati F2 Evo II, furono preparati con la dotazione di sicurezza standard prescritta dalla FIA."}
{"id": "1426693", "revid": "114546887", "url": "https://it.wikipedia.org/wiki?curid=1426693", "title": "Rifugio Citt\u00e0 di Busto", "text": "Il rifugio Citt\u00e0 di Busto \u00e8 un rifugio alpino in alta Val Formazza, nella provincia del Verbano-Cusio-Ossola, a 2.480\u00a0\nStoria.\nIl rifugio, di propriet\u00e0 della sezione di Busto Arsizio del CAI, fu costruito tra il 1926 ed il 1927 su progetto dell'architetto Silvio Gambini, ed inaugurato nel 1928.\nCaratteristiche e informazioni.\n\u00c8 una costruzione in muratura di pietrame a due piani, rivestita internamente in legno. Offre un totale di 52 posti letto; \u00e8 dotato di acqua corrente interna, docce calde, telefono pubblico, ed impianto di riscaldamento elettrico. Offre servizio di alberghetto, ed \u00e8 di propriet\u00e0 del CAI di Busto Arsizio. Il piccolo locale invernale dispone di 2 posti letto con materassi e coperte.\nIl rifugio \u00e8 aperto dal primo week-end di giugno fino alla fine di settembre, salvo avverse condizioni meteo.\nAccessi.\nSi accede al rifugio dal \"lago di Morasco\", punto d'arrivo della statale della val Formazza. Da qui, seguendo una strada sterrata, si sale all'Alpe Bettelmatt, dove parte il sentiero diretto al \"piano dei camosci\", seguendo il quale si arriva al rifugio. L'itinerario \u00e8 di tipo escursionistico, classificato con difficolt\u00e0 T.\nTraversate.\nIl rifugio si trova sul percorso dell'Alta Via delle Alpi Ossolane, di cui \u00e8 punto tappa. \u00c8 inoltre a breve distanza dal \"percorso blu\" della Via Alpina.\nAltre attivit\u00e0.\nNelle vicinanza del rifugio \u00e8 stata aperto nel 2004 un sito d'arrampicata destinato principalmente ad uso didattico."}
{"id": "1426695", "revid": "599013", "url": "https://it.wikipedia.org/wiki?curid=1426695", "title": "Atlante linguistico", "text": "Un atlante linguistico \u00e8 una serie di tavole geografiche che mostrano in genere le varianti locali di un determinato vocabolo.\nL'atlante linguistico, quindi rappresenta uno strumento fondamentale per lo studio della geografia linguistica\nImpieghi e utilizzi.\nDa queste varianti si possono ricavare le isoglosse e quindi definire - tramite uno studio approfondito - i confini linguistici delle diverse lingue o parlate dialettali della regione, rintracciare le zone al centro di innovazioni, comprendere le relazioni cronologiche intercorrenti fra due fenomeni diversi. Ad esempio, \u00e8 possibile tracciare una cartina per la parola \"pap\u00e0\": se in una citt\u00e0 \u00e8 di maggior uso la parola \"babbo\" ed in un'altra la parola \"pap\u00e0\", tra le due localit\u00e0 passer\u00e0 sicuramente almeno una volta un'isoglossa.\nLe informazioni ricavate dall'atlante linguistico, di natura sincronica, quando vengono avallate da studi storici, permettono di definire varie norme, chiamate \"spaziali\" , come ad esempio la \"norma delle aree laterali\", che consente di stabilire, nel caso di una presenza di fenomeni (sintattici, fonetici, lessicali, etc.) diversi tra una zona centrale e una - o pi\u00f9 - laterali, una ricostruzione cronologica e spaziale delle variazioni. Inoltre, l'atlante linguistico \u00e8 utilizzato per studi comparativi, necessari per stabilire le cause di una variazione linguistica, appartenente alla categoria della omofonia e della omonimia.\nMetodi di ricerca.\nPer realizzare un atlante geografico, gli specialistici seguono una serie di principi di metodo:\nStoria.\nIn un'epoca pi\u00f9 recente, uno dei padri della geografia linguistica propriamente detta \u00e8 stato lo svizzero Jules Gilli\u00e9ron (1854-1926),\nche diresse e pubblic\u00f2, nel primo decennio del Novecento, l\"'Atlas Linguistique de la France\" (v. Universit\u00e4ts- und Landesbibliothek Tirol), con informazioni raccolte su tutto il territorio nazionale francese dal suo collaboratore Edmond Edmont. Gli sviluppi metodologici hanno consentito, a partire da quegli anni, successive ondate di studi e ricerche.\nAtlanti linguistici sul territorio italiano.\nPer l'Italia sono due le grandi imprese che hanno coinvolto l'intero territorio nazionale: l'AIS e l'ALI.\nL'AIS, pubblicato dal 1928 al 1940, correntemente citato come \"Atlante Italo-Svizzero\" ma intitolato \"Sprach- und Sachatlas Italiens und der S\u00fcdschweiz\" (\"Atlante linguistico ed etnografico dell'Italia e della Svizzera meridionale\"), fu ideato e diretto da Karl Jaberg e Jakob Jud, che si valsero delle ricerche sul campo appositamente effettuate da Paul Scheuermeier, Gerhard Rohlfs e Max Leopold Wagner.\nL'ALI (\"Atlante Linguistico Italiano\") ha avuto una storia molto pi\u00f9 travagliata e non ancora conclusa: avviato nella stessa epoca in cui part\u00ec l'AIS, \u00e8 tuttavia giunto alla pubblicazione dei primi volumi solo a partire dal 1995. Molti sono gli studiosi che si sono avvicendati alla direzione e alla realizzazione dell'ALI. Fra i raccoglitori, bisogna ricordare almeno la singolare figura di Ugo Pellis.\nOltre agli atlanti nazionali, per l'Italia (come per altri paesi) si segnalano numerosi atlanti linguistici regionali e subregionali. Si pu\u00f2 anche ricordare \"L'Europa etnico linguistica\", \"atlante descrittivo in tre carte speciali colorite con testo dimostrativo\" di Achille Dardano, edito nel 1916 dall'Istituto Geografico De Agostini, in cui figura anche l'Italia."}
{"id": "1426696", "revid": "767487", "url": "https://it.wikipedia.org/wiki?curid=1426696", "title": "Total Control (John Norum)", "text": "Total Control \u00e8 il primo album solista di John Norum, gi\u00e0 chitarrista degli Europe (e che in seguito avrebbe fatto ritorno nel gruppo), edito nel 1987 dalla Epic Records.\nL'album contiene due cover: \"Back on the Streets\", originariamente registrata dai Vinnie Vincent Invasion, e \"Wild One\", dei Thin Lizzy.\nIl lavoro \u00e8 dedicato a Tommy \u00d6stervik, uno degli amici ed eroi di Norum, il quale mor\u00ec annegato la stessa notte che gli Europe suonarono al concerto che successivamente fu trasmesso dalla televisione svedese."}
{"id": "1426698", "revid": "6923", "url": "https://it.wikipedia.org/wiki?curid=1426698", "title": "In Defense of the Genre", "text": "In Defense of the Genre \u00e8 il terzo album in studio del gruppo statunitense Say Anything.\nL'album, che consta di due dischi, \u00e8 stato pubblicato il 23 ottobre 2007 dalla J Records, preceduto dall'uscita del singolo \"Baby Girl, I'm a Blur\" su iTunes.\nVia MySpace \u00e8 stato possibile per un limitato periodo di tempo pre-ordinare una copia autografata dell'album.\nFormazione.\nCollaborazioni.\nUna delle peculiarit\u00e0 dell'album \u00e8 sicuramente il numero notevole di apparizioni di ospiti speciali nell'album, quasi tutti provenienti da noti gruppi della scena pop punk americana contemporanea."}
{"id": "1426701", "revid": "1403893", "url": "https://it.wikipedia.org/wiki?curid=1426701", "title": "Rifugio Maria Luisa", "text": "Il rifugio Maria Luisa \u00e8 un rifugio alpino situato in alta val Formazza nella provincia del Verbano-Cusio-Ossola, a 2157\u00a0m s.l.m..\nStoria.\nIl rifugio \u00e8 entrato in funzione il 5 dicembre 1937 e inaugurato ufficialmente l'8 dicembre 1939, deve il suo nome a Maria Luisa Milani, moglie del primo presidente della sezione del Club Alpino Italiano di Busto Arsizio Piero Monaco, che volle la realizzazione del rifugio per valorizzare la zona e ricordare la consorte scomparsa.\nCaratteristiche e informazioni.\nDispone di 70 posti letto ed \u00e8 di propriet\u00e0 del CAI di Busto Arsizio. \u00c8 situato non lontano dal Lago Castel.\nAccessi.\nL'accesso al rifugio avviene da Riale.\nIl riconoscimento SIC.\nIl rifugio M.Luisa (Alta Val Formazza) (IT1140004) \u00e8 l'area montana attorno al rifugio riconosciuta come Sito di interesse comunitario (SIC) per le sue preziose peculiarit\u00e0 naturali.\nGi\u00e0 dal 1978 era stata ipotizzata la creazione in quest'area, di un Giardino alpino ad opera dell'Universit\u00e0 di Pavia e del naturalista Don Piero Silvestri (1931 - 1992)."}
{"id": "1426710", "revid": "1452073", "url": "https://it.wikipedia.org/wiki?curid=1426710", "title": "Cataboliti", "text": ""}
{"id": "1426712", "revid": "278830", "url": "https://it.wikipedia.org/wiki?curid=1426712", "title": "Fivelandia", "text": "Fivelandia \u00e8 il secondo album di Cristina D'Avena pubblicato nel 1983, distribuito da C.G.D. Messaggerie Musicali SpA.\nIl disco.\nCon il titolo Fivelandia si indica una raccolta di sigle di programmi per bambini in onda sulle reti Fininvest pubblicata nel 1983, nonch\u00e9 l'intera collana discografica di cui questo \u00e8 il primo volume: il capostipite di quello che diventer\u00e0 un appuntamento fisso dell'autunno a cadenza annuale dedicato alle sigle delle serie animate, dei telefilm e dei programmi per bambini in onda sulle reti del biscione.\nAd esso si aggiunger\u00e0, a partire dal febbraio 1987, la sua versione primaverile anch'essa a cadenza annuale dal titolo \"Cristina D'Avena con i tuoi amici in TV\".\nLa copertina del disco riporta Uan e Five con i loghi di Canale 5 e Italia 1 su uno sfondo nero pieno di note musicali colorate.\nTracce.\nLato A\nLato B\nDifferenze con la ristampa.\nFivelandia 1.\nIl 23 giugno 2006 l'album viene ripubblicato con alcune differenze a partire dal titolo che diventa Fivelandia 1, distribuito da Edel su licenza RTI SpA.\nFivelandia Reloaded - Volume 1.\nA partire da dicembre 2018, Rti ha iniziato a pubblicare delle versioni ridotte degli album originali. Per quanto riguarda il volume 1, delle 12 tracce presenti nella ristampa, ne sono state pubblicate solo 7. La copertina dell'album \u00e8 molto simile a quella della ristampa su CD con la differenza che viene aggiunta la scritta \"Reloaded\" e i loghi di Five e Uan."}
{"id": "1426713", "revid": "819238", "url": "https://it.wikipedia.org/wiki?curid=1426713", "title": "Ferrovia Padova-Bologna", "text": "La ferrovia Padova-Bologna \u00e8 una linea ferroviaria italiana di propriet\u00e0 statale che unisce la citt\u00e0 di Padova a Bologna, passando per Rovigo e Ferrara. L'infrastruttura \u00e8 gestita da RFI che la classifica come linea fondamentale.\nStoria.\nLa ferrovia fu progettata come ideale prosecuzione della Porrettana verso la pianura padana e Venezia.\nIl primo tronco a essere aperto fu il Ferrara-Bologna il 26 gennaio 1862, mentre Pontelagoscuro fu raggiunta il 15 aprile dello stesso anno.\nIl tronco Padova-Rovigo, a quel tempo nel Veneto dipendente dall'Impero austriaco, fu aperto l'11 giugno 1866, pochi giorni prima dell'apertura delle ostilit\u00e0 nella terza guerra di indipendenza. Il tratto mancante, da Pontelagoscuro a Rovigo fu costruito in urgenza durante le ostilit\u00e0; l'esercizio civile fu avviato il 1\u00ba dicembre 1866, quando il conflitto era cessato e il Veneto era entrato a far parte del Regno d'Italia. La gestione dell'intera linea fu posta in carico alla Societ\u00e0 per le Ferrovie dell'Alta Italia (SFAI) fino alla costituzione della Rete Adriatica (1885). Dal 1905 la linea fa parte della rete FS, dal 2001 in gestione a RFI. Il 22 dicembre 1985 si verific\u00f2 l'incidente ferroviario di Coronella, che caus\u00f2 10 morti e 11 feriti. Dal 2006 la linea \u00e8 interamente a doppio binario elettrificato, dopo il completamento del raddoppio della tratta Pontelagoscuro-Occhiobello.\nCaratteristiche.\nLa ferrovia \u00e8 dotata di doppio binario, a scartamento ordinario da , elettrificato a a corrente continua.\nTraffico.\nLa ferrovia \u00e8 impiegata dai treni regionali Trenitalia e Trenitalia Tper e da relazioni a lunga percorrenza da Venezia/Udine/Trieste a Roma/Napoli/Salerno/Reggio Calabria/Lecce ad alta velocit\u00e0 e non di Trenitalia e Italo.\nLe principali stazioni che hanno interscambio con altre linee sono Bologna Centrale, Ferrara, Rovigo, Monselice, Padova."}
{"id": "1426716", "revid": "647919", "url": "https://it.wikipedia.org/wiki?curid=1426716", "title": "Cabinet des m\u00e9dailles (BNF)", "text": ""}
{"id": "1426717", "revid": "757246", "url": "https://it.wikipedia.org/wiki?curid=1426717", "title": "Potenziale termico", "text": ""}
{"id": "1426718", "revid": "2121638", "url": "https://it.wikipedia.org/wiki?curid=1426718", "title": "Suntory", "text": "La \u00e8 una societ\u00e0 giapponese fondata nel 1899. \u00c8 una delle pi\u00f9 antiche aziende di produzione e distribuzione di bevande alcoliche in Giappone. Divenuta famosa per la birra ed il whisky, la Suntory ha esteso negli anni la sua produzione ad altri prodotti alimentari. La sede principale \u00e8 situata a Osaka.\nStoria.\nL'azienda fu fondata da Torii Shinjiro, che apr\u00ec un negozio di vini d'importazione chiamato \"Torii Shoten\" a Osaka, nel febbraio 1899. Nel 1907, l'azienda inizi\u00f2 a vendere un vino rosso di qualit\u00e0 chiamato \"Vin du Port d'Akadama\". Nel 1921, con l'espansione commerciale, l'azienda prende il nome \"Kotobukiya\". Nel dicembre 1924 Shinjiro Torii e il suo collaboratore Masataka Taketsuru fondarono la distilleria Yamazaki, la prima distilleria di whisky nel paese. Il primo whisky giapponese, il \"Suntory Whisky Sirofuda\" (etichetta bianca), venne messo sul mercato cinque anni pi\u00f9 tardi.\nLa \"Kotobukiya\" fu obbligata a fermare la produzione durante la seconda guerra mondiale. Nel 1961, l'azienda lanci\u00f2 una grande campagna di pubblicit\u00e0 che associava il suo whisky a dei viaggi premio. Nel 1963, \"Kotobukiya\" cambi\u00f2 nome e divenne \"Suntory\", prendendo il nome del whisky prodotto. Lo stesso anno, la fabbrica di birra Musashino cominci\u00f2 la produzione della birra Suntory. Nel 1997 l'azienda divent\u00f2 imbottigliatore, distributore e licenziatario esclusivo per il Giappone dei prodotti della Pepsi Cola.\nIl 1\u00ba aprile 2009, Suntory \u00e8 entrata nel mercato azionario diventando \"Suntory Holdings Limited (\u30b5\u30f3\u30c8\u30ea\u30fc\u30db\u30fc\u30eb\u30c7\u30a3\u30f3\u30b0\u30b9\u682a\u5f0f\u4f1a\u793e)\".\nSempre nel 2009 Suntory acquis\u00ec Orangina, un noto marchio di aranciata, per 300 miliardi di yen, e Frucor - una azienda con sede in Nuova Zelanda attiva nel campo degli energy drink - per 600 milioni di Euro.\nNel gennaio 2014, Suntory announci\u00f2 un accordo volto ad acquistare il maggiore produttore statunitense di bourbon, Beam Inc., per 16 miliardi di dollari. Il completamento dell'acquisizione avrebbe reso Suntory il terzo maggiore produttore di alcolici al mondo. L'acquisizione fu in effetti portata a termine il 30 aprile 2014, data nella quale fu anche annunciato che il marchio \"Beam\" sarebbe stato rinominato in \"Beam Suntory\". Il 2014 vide anche l'acquisizione da parte di Suntory del ramo di azienda collocato nel Regno Unito della GlaxoSmithKline e dedicato alla produzione di bevande. L'accordo comprendeva la cessione dei marchi \"Lucozade\" e \"Ribena\" ma non del marchio \"Horlicks\".\nProfilo.\nDopo l'ingresso in borsa l'azienda ha diviso le sue attivit\u00e0 nelle branche \"Suntory Beverage and Food Limited\", \"Suntory Products Limited\", \"Suntory Wellness Limited\", \"Suntory Liquors Limited\", \"Suntory Beer &amp; Spirits Limited\", \"Suntory Wine International Limited\" e \"Suntory Business Expert Limited\". Detiene inoltre il pieno controllo della americana \"Beam Suntory\", proprietaria di marchi internazionali storici come \"Jim Beam\", \"Laphroaig\", \"Courvoisier\" e \"Cruzan\"."}
{"id": "1426725", "revid": "287204", "url": "https://it.wikipedia.org/wiki?curid=1426725", "title": "Sogni di Bunker Hill", "text": "Sogni di Bunker Hill (\"Dreams from Bunker Hill\") \u00e8 l'ultimo romanzo dello scrittore italoamericano John Fante. Risale al 1982 e fu dettato da Fante, oramai sul punto di morte, alla moglie Joyce Smart.\nQuarto e ultimo capitolo del ciclo autobiografico incentrato sul personaggio di Arturo Bandini \u00e8 ambientato nella Hollywood degli anni trenta e quaranta.\nTrama.\nDurante le sue peregrinazioni per gli Stati Uniti a caccia di fama, donne e soldi, il giovane scrittore Arturo Bandini approda a Hollywood. Qui uno dei suoi racconti, appena pubblicato su una rivista, viene notato da un famoso agente letterario, che lo ingaggia per revisionare le bozze del romanzo della ricca e bellissima Jennifer Lovelace. Il romanzo \u00e8 scadente, ma Arturo cade preda del fascino di Jennifer e inizia a cercare senza successo di sedurla.\nNel frattempo gli viene affidato da un famoso produttore cinematografico, un lavoro ottimamente pagato come scrittore di sceneggiature che per\u00f2 non vedranno mai la luce. Nonostante il successo Arturo non \u00e8 soddisfatto di questa nuova vita, e cerca in qualche modo di scuotersi dal torpore rimettendosi di nuovo in azione."}
{"id": "1426733", "revid": "124348499", "url": "https://it.wikipedia.org/wiki?curid=1426733", "title": "San Domenico di Varzo", "text": "San Domenico \u00e8 una frazione di Varzo (provincia del Verbano-Cusio-Ossola), situata a 1410 m s.l.m., in Val Cairasca, una valle laterale della Val Divedro, in Ossola.\nGeografia fisica.\nLa frazione sorge sul versante settentrionale della Val Cairasca, in una zona dove le pendici della vallata diventano via via pi\u00f9 ripide a scendere verso il basso.\nLuoghi d'interesse.\nSan Domenico \u00e8 la base per le escursioni al Parco Naturale dell'Alpe Veglia e Devero situato a 1750 m s.l.m. nei pressi del confine con la Svizzera, e alla conca dell'Alpe Ciamporino, da dove si possono raggiungere il Pizzo Diei e il monte Cistella.\nTurismo.\nLa piana dell'Alpe Ciamporino d'inverno \u00e8 frequentata da sciatori che utilizzano gli impianti di San Domenico Ski, che raggiungono i 2500 metri di altitudine.. D'estate la stazione della seggiovia dell'Alpe rappresenta il punto di partenza uno degli accessi all'Alpe Veglia e consente di ridurre il dislivello da fare per raggiungerla."}
{"id": "1426737", "revid": "178920", "url": "https://it.wikipedia.org/wiki?curid=1426737", "title": "Il canto di Natale di Topolino", "text": ""}
{"id": "1426745", "revid": "2048388", "url": "https://it.wikipedia.org/wiki?curid=1426745", "title": "AFC Futsal Championship 2004", "text": "Il sesto Asian Futsal Championship, disputato nel 2004 a Macao dal 16 aprile al 25 aprile, viene considerato il sesto campionato continentale asiatico per formazioni nazionali di calcio a 5.\nLe diciotto nazionali presenti alla fase finale vennero divise in quattro gironi. Parteciparono inoltre per la prima volta a una fase finale le nazionali di Cambogia, Filippine, Maldive e Guam. Delle nazionali asiatiche, vanno segnalati sicuramente i campioni in carica dell'Iran che ribadirono per l'ennesima volta la propria egemonia sul continente asiatico, la formazione mediorientale vinse cos\u00ec il suo sesto titolo in sei edizioni edizioni, battendo in finale il Giappone per 5-3. Per il Giappone si tratt\u00f2 della terza sconfitta in tre gare finali."}
{"id": "1426748", "revid": "1711941", "url": "https://it.wikipedia.org/wiki?curid=1426748", "title": "Baragund", "text": ""}
{"id": "1426765", "revid": "1573940", "url": "https://it.wikipedia.org/wiki?curid=1426765", "title": "Chiesa del Divino Amore", "text": "La chiesa di Santa Maria del Divino Amore (o chiesa di San Camillo) \u00e8 una chiesa monumentale della citt\u00e0 di Napoli, ubicata tra piazzetta del Divino Amore, via del Grande Archivio, via de Blasiis e vicoletto Paparelle al Pendino.\nLa chiesa.\nLa storia della chiesa \u00e8 simile a quella del convento. L'edificio sorge sull'area di Palazzo Villani, la cui esponente della famiglia Beatrice Villani decise di farvi sorgere il luogo di culto.\nLa chiesa venne ricostruita da Giovanni Battista Manni agli inizi del XVIII secolo secondo una pianta a croce greca; il progetto del Manni confer\u00ec alle strutture armonia e proporzione.\nLa chiesa non ha una facciata rappresentativa poich\u00e9 il tempio fu eretto su preesistenze strutturali cinquecentesche: ad esempio, il corridoio di accesso alla chiesa corrisponde all'atrio del vecchio palazzo.\nNell'interno il parziale arredamento marmoreo e in stucco \u00e8 dovuto all'estro creativo di Ferdinando Sanfelice, tra cui spicca il maestoso altare in marmi commessi. Le tele sono state dipinte da Francesco De Mura, Andrea Mattei e Giuseppe Mastroleo.\nIl chiostro.\nFu eretto nel XVII secolo da Francesco Antonio Picchiatti trasformando il \"Palazzo Villani\" in un luogo di clausura. Non fu mai considerato di grande valore artistico, sebbene i marmi di alcune parti fossero notevolmente preziosi; pertanto, nel restauro diretto in seguito da Ferdinando Sanfelice la struttura fu oggetto di notevoli cambiamenti.\nAssai diversa era la considerazione di cui godeva l'aristocrazia locale dell'epoca, tant'\u00e8 che la maggior parte degli ospiti del convento proveniva da ricche famiglie, ben disposte a offrire alte doti sia per la monacazione delle figlie che per il loro mantenimento.\nLa trasformazione dell'impianto stradale attuata dal Risanamento distrusse il lato occidentale dell'edificio che precedentemente, durante la soppressione del 1866, era stato abbandonato. La sezione rimasta venne adibita a uffici, asilo e a consultorio familiare."}
{"id": "1426772", "revid": "729019", "url": "https://it.wikipedia.org/wiki?curid=1426772", "title": "Vale (azienda)", "text": "La Vale S.A. (fino al 2007 denominata Companhia Vale do Rio Doce, in portoghese \"Compagnia della valle del Rio Doce\", comunemente abbreviato in CVRD), \u00e8 un gruppo minerario brasiliano, particolarmente focalizzato sulla produzione di minerale di ferro di cui \u00e8 il maggior produttore ed il maggior esportatore al mondo. Costituita dal governo brasiliano per mantenere in mano pubblica il controllo delle risorse minerarie e per rifornire le aziende siderurgiche statali, negli ultimi anni \u00e8 stata privatizzata e si \u00e8 espansa in modo significativo anche all'estero.\nOrigini.\nL'azienda ha origine dalle ingenti risorse minerarie presenti nello stato brasiliano di Minas Gerais; la valle del fiume Rio Doce (\u201cfiume dolce\u201d) \u00e8 stata per molti secoli la meta di esploratori alla ricerca di metalli preziosi. Alla fine del XIX secolo gli investitori esteri erano liberi di sfruttare i giacimenti e di esportare i minerali attraverso la ferrovia che collegava l'interno con il porto di Vitoria; la maggior parte di questi giacimenti erano in mano a compagnie britanniche, mentre la ferrovia era di propriet\u00e0 dell'americano \"Perceval Furquhar\". Nel 1942 in piena guerra mondiale USA e Regno Unito, per garantirsi rifornimenti di ferro, conclusero un accordo con il governo brasiliano che prevedeva la nazionalizzazione delle miniere e della relativa ferrovia Minas-Vitoria. Il primo giugno 1942 fu costituita la Companhia Vale do Rio Doce, che nasceva come un sistema integrato miniere-ferrovia-porto; il ferro non era pi\u00f9 destinato solo all'esportazione, ma anche a rifornire la neocostituita \"Companhia Siderurgica Nacional\" (CSN), la prima grande acciaieria del paese.\nLa privatizzazione.\nI governi succedutisi in Brasile dal 1990 in poi hanno deciso di privatizzare gran parte delle industrie di base (siderurgia, petrolchimica, energia) che erano state create e sostenute dai governi precedenti per favorire il decollo industriale del paese. Tra le imprese da privatizzare vi era anche la CVRD, ma il processo che port\u00f2 lo stato ad abbandonare il controllo sull'impresa fu lungo e contrastato: a differenza di altre imprese pubbliche, la CVRD faceva profitti ed era ben gestita e controllava un settore molto delicato come quello delle risorse minerarie. La privatizzazione fu conclusa nel 1997, tra le proteste dei lavoratori dell'impresa; a vincere la gara fu un consorzio guidato dalla CSN (nel frattempo privatizzata), che batt\u00e9 la concorrenza del colosso minerario Anglo American. Nel 2000 per\u00f2 CSN mise in vendita la sua quota di controllo nella holding \"Valepar\" ad un altro componente del consorzio, \"Previ\", la cassa di previdenza dei dipendenti del \"Banco do Brasil\".\nAzionariato.\nAttualmente il socio di maggioranza (con il 32,5 % del capitale) di CVRD \u00e8 Valepar, una holding appositamente costituita di cui sono azionisti Previ, il gruppo giapponese Mitsui e le banche brasiliane Banco Bradesco e BNDES. Il governo brasiliano \u00e8 uscito quasi completamente dal capitale, ma mantiene una \"golden share\", cio\u00e8 un diritto di veto ad alcune decisioni rilevanti dei vertici dell'impresa.\nL'acquisizione di Inco.\nNell'agosto del 2006 CVRD ha acquistato con un'offerta da 19 miliardi di dollari la canadese \"Inco\", il secondo produttore mondiale di nickel; si \u00e8 trattato della pi\u00f9 grande acquisizione mai realizzata da un'azienda dei cosiddetti paesi emergenti. Con questa operazione CVRD ha diversificato in modo significativo il proprio portafoglio prodotti, rendendosi meno dipendente dal minerale di ferro.\nAttivit\u00e0.\nNel 2006, dopo l'acquisizione di Inco, il fatturato di CVRD era cos\u00ec suddiviso tra i diversi minerali:\nCVRD dispone di sistemi integrati per la produzione ed il trasporto di minerale di ferro (o dei \"pellets\" in cui \u00e8 trasformato): miniere, ferrovie, edifici portuali e flotta. Alle storiche miniere del Minas Gerais si sono aggiunte dagli anni '70 quelle della provincia di Caraj\u00e0s, nello stato del Par\u00e0, dove si trovano le pi\u00f9 grandi riserve di ferro del mondo; la zona di Caraj\u00e0s \u00e8 collegata per ferrovia al terminal portuale di Ponta da Madeira, stato di Maranhao.\nNell'impianto situato nel porto di Tubar\u00e3o, la societ\u00e0 trasforma il minerale in pellets utilizzabili dall'industria siderurgica, in parte in proprio ed in parte in joint-ventures con imprese siderurgiche che usufruiscono delle forniture; in una di queste joint-venture CVRD \u00e8 in societ\u00e0 con l'italiana Ilva. Le riserve di rame e di bauxite sono localizzate in Brasile, mentre quelle di nickel sono principalmente in Canada (Ontario, Manitoba e Terranova) e sull'isola di Sulawesi, in Indonesia. In Europa CVRD \u00e8 presente in Francia (Dunkerque) ed in Norvegia con due impianti per la produzione di ferroleghe a base di manganese e nel Galles con un impianto di raffinazione del nickel.\nCritiche alla societ\u00e0.\nNel gennaio del 2012 alla Vale \u00e8 stato assegnato il Public Eye Award 2012 (riservato ad aziende che si distinguono per attivit\u00e0 non rispettose dell'ambiente e dei diritti) ed \u00e8 stata definita \"peggiore multinazionale al mondo\". Il riconoscimento \u00e8 stato consegnato durante il World Economic Forum di Davos, in Svizzera, ed ha alla base una valutazione estremamente negativa delle conseguenze ecologiche ed umane del modo con cui la Vale tratta l'ambiente, i lavoratori e la popolazione."}
{"id": "1426775", "revid": "287204", "url": "https://it.wikipedia.org/wiki?curid=1426775", "title": "Ray Santilli", "text": "\u00c8 noto principalmente per avere prodotto un video che mostra la presunta autopsia di un alieno, da lui stesso in seguito dichiarato falso, ma solo dopo averne venduto i diritti di trasmissione a numerose reti televisive, inclusa la RAI. Per tale motivo, nel 2006, \u00e8 divenuto il protagonista del film \"Alien Autopsy\" interpretato dal duo comico britannico Ant &amp; Dec.\nBiografia.\nFiglio di un italiano emigrato in Gran Bretagna dopo la seconda guerra mondiale, ha vissuto nel distretto londinese di Islington, abbandonando la scuola all'et\u00e0 di 18 anni per aderire, come chitarrista, ad un gruppo pop. Nel 1978 comincia ad occuparsi di management degli artisti.\nNel 1982 Santilli fonda la AMP Entertainment, a cui fanno riferimento: Ian Dury, Boy George, Dollar, Hazel O'Connor, Hollywood Beyond, Hot Chocolate, Howard Jones, Jimmy Nail, Ronnie Laine, Shriekback, Grace Kennedy, Noddy Holder, Bill Wyman, Slade, Sweet, Thompson Twins, Uriah Heep, Leo Sayer, Chris de Burgh, The Tourists (pi\u00f9 tardi Eurythmics), The Belle Stars, The Lambrettas, Connie Francis, Kid Creole &amp; The Coconuts, The Foundations, The Searchers, The Troggs, The Drifters, The Platters, Jerry Lee Lewis, ABC, The Piranhas, Musical Youth, The Tweets (Birdy Song).\nNel 1985 ha fondato la \"Music Broadcasting Services Ltd\", una casa indipendente che ha gestito i diritti della Walt Disney Audio Catalogue nel Regno Unito. Fonda, nel 1991, la Merlin Group, societ\u00e0 specializzata nel rifacimento di successi da parte degli artisti originali. La Merlin ha anche prodotto e commercializzato diverse trasmissioni televisive. Santilli, tuttavia, \u00e8 meglio noto per avere sostenuto di essere in possesso di un filmato originale nel quale veniva mostrata l'autopsia di una creatura aliena. Il film originale \u00e8 stato scoperto da Santilli che lo ha acquisito nel 1992 da un cameraman militare statunitense mentre stava lavorando a un progetto di Elvis Presley. L'autenticit\u00e0 \u00e8 stata successivamente oggetto di accesi dibattiti fino a quando un memo trapelato \u00e8 stato ottenuto dal miliardario aerospaziale Robert Bigelow che ha dimostrato la provenienza del film. Il promemoria, dagli archivi dell'astronauta della NASA Edgar Mitchell, discute il briefing dello scienziato della CIA Kit Green sul film \"Alien Autopsy\" al Pentagono. Nel 2001, Green ha presentato un rapporto affermando: \"Il film/video Alien Autopsy \u00e8 reale, il cadavere alieno \u00e8 reale e il cadavere visto nel film/video \u00e8 lo stesso delle foto che Kit ha visto al briefing del Pentagono 1987/88\".\nIl cadavere alieno si riferisce al celebre presunto \"UFO crash\" nei pressi di Roswell. Santilli riusc\u00ec a vendere i diritti televisivi ad emittenti di diverse nazioni per diverse migliaia di dollari e il filmato, noto come \"Alien Autopsy\", venne trasmesso il 28 agosto 1995 realizzando picchi di ascolto eccezionali.\nNel 2006 la storia di Ray Santilli e del suo filmato sono stati l'oggetto di un film dal titolo \"Alien Autopsy\". Nel film si racconta di come Santilli sarebbe venuto in possesso del discusso filmato e che quello divulgato sarebbe un falso, riprodotto a causa del deterioramento della pellicola originale. Tuttavia, secondo l'autore, il falso rispecchierebbe ci\u00f2 che realmente Santilli avrebbe visto dalla pellicola originale prima del suo danneggiamento. Nel 2006 Ray Santilli ha affermato che diverse parti del filmato \"Alien autopsy\" sono state recuperate dalla pellicola danneggiata, senza tuttavia aver mai fornito in seguito alcuna prova al riguardo.\nNel 2021 un fotogramma del film dell'autopsia autenticato dalla CIA \u00e8 all'asta al prezzo di oltre 1.000.000 di $ o 450 Ethereum (ETH) come token non fungibile, o NFT il che significa che il miglior offerente acquisir\u00e0 una stringa di codice univoco che verifica l'autenticit\u00e0 del fotogramma del film. Il vincitore ricever\u00e0 anche un fotogramma reale del film dell'autopsia del 1947 con l'autentica della Kodak."}
{"id": "1426776", "revid": "1234826", "url": "https://it.wikipedia.org/wiki?curid=1426776", "title": "Rokushiki", "text": ""}
{"id": "1426781", "revid": "1566286", "url": "https://it.wikipedia.org/wiki?curid=1426781", "title": "Francesco de Masi", "text": "Biografia.\nNato a Roma, nel 1930, De Masi ha studiato presso il \"S. Pietro a Majella\" a Napoli. Per la direzione d'orchestra fu allievo, tra gli altri, di Franco Ferrara e di Paul van Kempen. Iniziati gli studi come Cornista ebbe come maestro Domenico Ceccarossi del quale fu in seguito assistente suonando anche come 1\u00b0 Corno nell'Orchestra Sinfonica della RAI di Roma sotto la direzione di Wilhelm Furtw\u00e4ngler e di Bruno Walter. Il suo interesse per la musica da film nasce quando al suo maestro di composizione, Achille Longo (che era fra l'altro suo zio), fu commissionata una colonna sonora per un film. De Masi fu allora invitato ad essere l'assistente del Longo, il che gli consent\u00ec di ottenere i suoi primi contatti con l'ambiente dell'industria del cinema romano. Ben presto, riusc\u00ec ad ottenere di comporre la sua prima colonna sonora, occupandosi poi di commedie, di film d'avventura, fino ai westerns, che caratterizzaranno successivamente il suo stile.\nDe Masi vanta una estesa filmografia, che include classici come: \"Una bara per lo sceriffo\" (1965), \"Arizona Colt\" (1966), \"7 winchester per un massacro\" (1967), \"Vado... l'ammazzo e torno\" (1967) e \"Ammazzali tutti e torna solo\" (1968). Con la decadenza del genere Spaghetti Western, nella met\u00e0 degli anni settanta, ha continuato a lavorare toccando altri generi, alternando alla composizione la direzione d'orchestra, lavorando in particolare per i Conservatori di Napoli e di Roma, curandone le rispettive orchestre, fino al 2005, anno della sua morte.\nTra i suoi allievi il direttore d'Orchestra Gian Luigi Zampieri ed il trombettista Nello Salza.\nStile.\nFrancesco De Masi fu senza dubbio uno dei pi\u00f9 prolifici e dotati compositori di colonne sonore dedicate allo Spaghetti Western, e pertanto, tenendo conto la considerevole mole di film musicati, pu\u00f2 essere annoverato tra i compositori di colonne sonore pi\u00f9 significativi della storia del cinema italiano della seconda met\u00e0 del novecento. Mentre molti dei suoi colleghi si sono posti sulla scia di Ennio Morricone, De Masi riusc\u00ec a crearsi un suo personale stile innovativo, aggiungendo un tocco di \"pop\" ai tipici temi musicali dello \"Spaghetti Western\". Questo stile si evidenzia soprattutto quando De Masi collabora con il cantante Raoul, famoso per il suo lavoro in temi principali di film come \"15 forche per un assassino\" (1968) e \"Il momento di uccidere\" (1968)."}
{"id": "1426783", "revid": "2128848", "url": "https://it.wikipedia.org/wiki?curid=1426783", "title": "Star (azienda)", "text": "La Star - Stabilimento Alimentare S.p.A. \u00e8 un'azienda alimentare brianzola che produce insaporitori, sughi, salse e derivati del pomodoro, piatti pronti ed infusi.\n\u00c8 leader di mercato nelle categorie degli insaporitori di brodo, con l\u2019iconico Dado STAR, nei rag\u00f9 pronti e nei noodles con il brand Saikebon.\nNel 2006 l'azienda viene acquisita dal gruppo alimentare spagnolo Gallina Blanca del Gruppo Agrolimen. Nel 2015 la societ\u00e0 spagnola ha preso il nome di GBfoods.\nStoria.\n\u00c8 stata fondata da Regolo Fossati il 19 giugno 1948 a Muggi\u00f2 con il nome di \"STAR Stabilimenti Alimentari Riuniti S.r.l.\" Star \u00e8 inoltre la traduzione inglese del nome della sua consorte, Stella Pogliani.\nRegolo succede alla guida di una prima e pi\u00f9 piccola azienda alimentare muggiorese al padre Fulvio Fossati.\nFu un chimico sardo immigrato in Brianza, Giovanni Nughes di Santu Lussurgiu, che nel 1948, cre\u00f2 presso la STAR la ricetta del dado da cucina. Il prodotto ebbe talmente successo che il dado STAR fu immediatamente il pi\u00f9 usato in Italia. Lo slogan recitava \"Doppio Brodo Star\" e il dado fu venduto in milioni di confezioni, tanto che Danilo Fossati diede a Nughes e alla sua famiglia una partecipazione azionaria ed un bonus di una lira per ogni dado venduto. Nughes continu\u00f2 a lavorare alla STAR e fu il creatore dei primi piatti pronti come la linea Cuoco Mio (col Nescaf\u00e8, un prodotto immancabile nelle uscite in campeggio degli anni \u201970).\nNel 1949 subentra il figlio Danilo Fossati, il vero artefice dello sviluppo dell'azienda. La sede si trasferisce negli anni sessanta ad Agrate Brianza in un enorme stabilimento di 240.000 metri quadrati, costruito usufruendo delle agevolazioni di una legge di quegli anni che prevedeva benefici fiscali a favore delle societ\u00e0 industriali che si insediano in comuni ex-agricoli, aree depresse. La produzione spazia in ogni campo dell'alimentare (in quel periodo viene lanciato \"GranRag\u00f9\", il primo sugo pronto prodotto industrialmente in Italia), ogni anno si creano idee nuove, l'azienda dava lavoro a 3.500 persone.\nNegli anni settanta l'azienda viene acquisita dal gruppo IRI-SME e assume l'attuale denominazione, ma in occasione della privatizzazione del gruppo negli anni novanta, \u00e8 stata ceduta a Findim, la finanziaria della famiglia del socio fondatore, con a capo sempre Danilo Fossati. Dopo la morte di lui nel 1995, gli succede il figlio Luca, che a sua volta muore tragicamente come passeggero dell'aereo privato che si scontra a terra con un aereo di linea nel disastro aereo di Linate dell'8 ottobre 2001.\nGli eredi rimasti a fine 2006 hanno ceduto il 50% della societ\u00e0 al gruppo spagnolo Agrolimen, presente gi\u00e0 nel mercato alimentare con la societ\u00e0 ed il marchio Gallina Blanca. In breve il gruppo, guidato dalla famiglia spagnola Carulla, prende il controllo dell'azienda lombarda.\nMarchi.\nLa Star \u00e8 proprietaria dei marchi \"Tigullio\", \"Saikebon\", \"Sogni d'Oro\" e \"Star Tea\". Fino al 2005 \u00e8 stata proprietario del marchio \"Mellin\", specializzato negli alimenti per neonati e nel 2008 ha ceduto il marchio \"Orzo Bimbo\". Tra gli anni '70 e gli anni '80 la Star ha prodotto la \"Ciao Crem\", una delle principali rivali della Nutella e, anche dopo la scomparsa dagli scaffali delle creme spalmabili, il marchio \"Ciao Crem\" fino al 2011 \u00e8 stato utilizzato per una linea di preparati per dessert liquidi."}
{"id": "1426786", "revid": "2159458", "url": "https://it.wikipedia.org/wiki?curid=1426786", "title": "Sublinguale", "text": "Per sublinguale, si intende letteralmente l'area che si trova \"sotto la lingua\", Pu\u00f2 indicare sia un particolare tipo di somministrazione dei farmaci di tipo orale (per bocca) ma anche la zona anatomica del corpo umano e animale.\nIn farmacologia.\nI farmaci possono essere somministrati all'individuo in vari modi. Fra essi esiste un particolare sistema denominato sublinguale, che consiste nel posizionare un dato medicinale sotto la lingua e aspettare che venga disciolto dopo poco tempo: \u00e8 una forma di assunzione molto rapida e quindi molto pi\u00f9 potente.\nFisiologia.\nIl medicinale viene a contatto con la membrana mucosa, e si diffonde, sciogliendosi, nell'epitelio sotto la lingua, un'area densa di vasi sanguigni, entrando in circolo, ovvero nel sangue molto velocemente rispetto alla somministrazione orale normale.\nL'assorbimento \u00e8 di tipo mediato e il meccanismo \u00e8 la diffusione passiva. Rispetto ad altre vie di somministrazione \u00e8 pi\u00f9 vantaggiosa poich\u00e9 permette l'autosomministrazione. L'effetto \u00e8 rapido (2-3 minuti), ed inoltre non c'\u00e8 perdita pre-ematica del farmaco. Per contro, pu\u00f2 dare irritazione e il sapore pu\u00f2 essere sgradevole.\nUsi.\nTale somministrazione viene utilizzata sovente in cardiologia nell'uso di nitroglicerina utilizzata nei casi di angina pectoris. Altri farmaci somministrati con tale metodo sono il captopril e la diferipina (Ca++ antagonista) per curare l'ipertensione. Viene utilizzata anche l'apomorfina per trattare le disfunzioni erettili e contro alcuni dei sintomi della malattia di Parkinson. La somministrazione sublinguale viene utilizzata anche in alcuni farmaci, come la buprenorfina, per il trattamento contro la dipendenza di oppiacei.\nLa misurazione della velocit\u00e0 della circolazione sanguigna sublinguale viene utilizzata come esame per diagnosticare alcuni sintomi di diverse malattie, come nel caso di una forma di anemia (anomala diminuzione della quantit\u00e0 di sangue nel corpo) chiamata drepanocitica.\nUltimamente si sta sperimentando con successo la SLIT (l'immunoterapia sublinguale) come metodo di cura per le allergie, anche se attualmente la quantit\u00e0 da somministrare \u00e8 discussa e non sempre le persone trovano giovamento, mentre in alte dosi tratta con successo rinite sia con presenza di asma che senza.\nControindicazioni.\nNel consumo a lungo termine i denti si ingialliscono ed \u00e8 possibile, vista la continua stimolazione di una zona delicata, un'irritazione e la comparsa di un edema, ma si stanno effettuando studi per riuscire a combattere le reazioni non desiderate.\nIn anatomia.\nNella zona sublinguale si ritrova oltre alla mucosa: "}
{"id": "1426797", "revid": "1343317", "url": "https://it.wikipedia.org/wiki?curid=1426797", "title": "Ossolano (formaggio)", "text": "L'Ossolano \u00e8 un formaggio prodotto esclusivamente in Val d'Ossola. Si tratta di un formaggio semigrasso o grasso, a pasta dura, semicotto. Viene prodotto con latte intero di bovino.\nLa stagionatura va da un minimo di 60 a oltre 360 giorni.\nArea di produzione.\nLa striscia di terra che si estende sul versante italiano delle alpi Pennine dal Monte Rosa al Gries \u00e8 l'Ossola. Corre da nord a sud per circa con una larghezza massima di circa . Confina a nord con il Cantone svizzero del Vallese, ad est con quello del Ticino, a sud con il Lago Maggiore e a ovest con la Valsesia. La Valle Ossola \u00e8 raffigurabile come una grande foglia di acero, le cui nervature sono costituite dai fiumi e torrenti che percorrono le sette valli laterali e confluiscono nella nervatura centrale, rappresentata dal fiume Toce. Sette sono le valli laterali che si immettono nella valle del Toce: Valle Anzasca, Valle Antrona, Val Bognanco, Val Divedro, Valle Antigorio-Val Formazza, Valle Isorno e Val Vigezzo. Il territorio delimitato \u00e8 conseguentemente identificato dai confini censuari ed amministrativi dei seguenti comuni della provincia del Verbano Cusio Ossola: Antrona Schieranco, Anzola d'Ossola, Baceno, Bannio Anzino, Beura-Cardezza, Bognanco, Calasca-Castiglione, Ceppo Morelli, Craveggia, Crevoladossola, Crodo, Domodossola, Druogno, Formazza, Macugnaga, Malesco, Masera, Mergozzo, Montecrestese, Montescheno, Ornavasso, Pallanzeno, Piedimulera, Pieve Vergonte, Premia, Premosello Chiovenda, Re, Santa Maria Maggiore, Seppiana, Toceno, Trasquera, Trontano, Vanzone con San Carlo, Varzo, Viganella, Villadossola, Villette, Vogogna. Gli allevamenti ed i caseifici che rispettivamente producono il latte, eseguono la lavorazione e la stagionatura del formaggio D.O.P. \u201cOssolano\u201d e del formaggio D.O.P. \u201cOssolano d'Alpe\u201d sono ubicati nel territorio ossolano, situato nella parte nord della provincia del Verbano Cusio Ossola. Il formaggio D.O.P. \"Ossolano d'Alpe\" viene ottenuto da latte prodotto e caseificato in alpeggio ubicati nel medesimo territorio delimitato, ad altitudini non inferiori a 1.400 metri s.l.m.\nStoria.\nIl pi\u00f9 antico documento storico che attesta la produzione del formaggio Ossolano risale al 12 luglio 1006.\nNel 2017 \u00e8 riconosciuto come prodotto DOP."}
{"id": "1426798", "revid": "767487", "url": "https://it.wikipedia.org/wiki?curid=1426798", "title": "Alessandro Scanziani", "text": "Carriera.\nGiocatore.\nMezzala di punta dotata di un certo estro, ha militato nelle seguenti squadre: , , , , e Arezzo. Nelle sue due stagioni in nerazzurro (dal 1977 al 1979) ha collezionato 46 presenze in campionato, segnando otto gol e vincendo la Coppa Italia 1977-1978.\nHa giocato pi\u00f9 di cinquecento partite da professionista segnando pi\u00f9 di 80 gol. Con la Sampdoria \u00e8 stato promosso in Serie A e ha conquistato, da capitano della squadra, il primo trofeo della storia blucerchiata, la Coppa Italia 1984-1985.\nAllenatore.\nCome allenatore ha ottenuto una promozione in Serie C2 con la Gallaratese nel 1995.\nSuccessivamente ha guidato Como (5\u00ba posto con finale \"play-off\" persa, e un esonero dopo la sconfitta casalinga col Carpi 1-4 e i lariani in zona retrocessione), Modena (esonerato), Lumezzane (finale di \"play-off\"), , Lecco (prima sostituisce Roberto Donadoni, e poi fu esonerato dopo una serie negativa finita con la sconfitta interna col Padova 1-4 che fa retrocedere i blucelesti in zona retrocessione) e Pro Sesto. Nel 2009 allen\u00f2 il Pergocrema, ma fu esonerato dopo 8 partite con la squadra in zona retrocessione.\nDopo il ritiro.\nHa anche fatto politica (come consigliere comunale a Verano Brianza), ed \u00e8 stato a pi\u00f9 riprese commentatore di partite per Mediaset. Nell'estate 2011 \u00e8 stato commentatore per le amichevoli estive su Sportitalia."}
{"id": "1426799", "revid": "2173351", "url": "https://it.wikipedia.org/wiki?curid=1426799", "title": "NBCUniversal Entertainment Japan", "text": " \u00e8 un'azienda giapponese che si occupa della produzione e distribuzione di serie anime e musica in Giappone."}
{"id": "1426804", "revid": "125720164", "url": "https://it.wikipedia.org/wiki?curid=1426804", "title": "Casanova (film 2005)", "text": "Casanova \u00e8 un film del 2005 diretto da Lasse Hallstr\u00f6m, presentato fuori concorso alla 62\u00aa Mostra internazionale d'arte cinematografica di Venezia (2005).\nLa storia racconta in maniera romanzata le avventure del celebre seduttore e scrittore veneziano Giacomo Casanova.\nTrama.\nVenezia, XVIII secolo. Una giovane donna lascia il suo bambino a vivere con la nonna per inseguire una carriera da attrice, promettendogli di tornare un giorno a prenderlo con s\u00e9. Vent'anni dopo il bambino \u00e8 diventato il celebre seduttore Giacomo Casanova. Esperto nei travestimenti, profondamente intelligente e furbo, Casanova deve alla sua promiscuit\u00e0 le indagini dell'Inquisizione, dalla quale riesce a scappare grazie alle continue intercessioni del Doge, che prova simpatia per il giovane. Dopo l'ennesima scappatella, tuttavia, il Doge lo avverte che non potr\u00e0 pi\u00f9 salvarlo per non avere guai con lo Stato Pontificio: per poter evitare l'esilio e continuare a vivere a Venezia per attendere sua madre, Casanova dovr\u00e0 sposarsi.\nCasanova decide controvoglia di obbedire e sceglie come fidanzata la giovane illibata Vittoria; questa, tenuta segregata dal padre per non comprometterne la purezza (ma segretamente ninfomane) \u00e8 per\u00f2 desiderata dal giovane, ingenuo Giovanni Bruni, che appresa la notizia del fidanzamento sfida a duello Casanova per contendersi la mano della ragazza; Casanova vi partecipa adottando il falso nome di Lupo Salvatore, il suo fedele servitore. Al duello, tuttavia, l'inesperto Giovanni viene sostituito dalla sorella Francesca: la ragazza ha un carattere forte e volitivo che sembra renderla immune al fascino di Casanova, che ne rimane subito ammaliato; inizia pertanto a corteggiarla, ma riceve continui e beffardi rifiuti.\nCasanova inizia dunque a pedinare Francesca scoprendo che, pur fidanzata col ricco mercante genovese Paprizzio (che lei non ha mai visto) \u00e8 in realt\u00e0 legata a un misterioso filosofo Bernardo Guardi, che propugna la parit\u00e0 tra uomini e donne. Casanova organizza dunque un piano: intercetta Paprizzio e con uno stratagemma si sostituisce a lui, dichiarando a Francesca, Giovanni e a loro madre Andrea di essersi presentato in precedenza sotto mentite spoglie per mettere alla prova la fedelt\u00e0 della sua fidanzata. Francesca inizier\u00e0 dunque a provare un sentimento per lui; in seguito scoprir\u00e0 che Bernardo non \u00e8 altro che un \"nom de plume\" dietro il quale si cela la stessa Francesca. Nel frattempo in citt\u00e0 arriva il terribile Vescovo Pucci, che intende giustiziare Casanova per i suoi atti di libertinaggio e Bruni per l'eresia contro la morale cattolica.\nDurante il Carnevale di Venezia Casanova si reca a una festa al Palazzo Ducale insieme a Francesca, continuando a fingersi Paprizzio; Vittoria, impaziente di avere dei rapporti sessuali con lui, scappa di casa e vi si reca a sua volta. Nel frattempo Pucci si reca a casa di Casanova e vi trova il vero Paprizzio: a quel punto comprende che il falso Paprizzio \u00e8 in realt\u00e0 Casanova. Intanto Giovanni, sedotto da una prostituta, scopre di avere un notevole talento da seduttore; Andrea conosce invece Paprizzio e i due si innamorano. Dopo una serie di peripezie, intanto, Casanova fa salire Francesca a bordo di una mongolfiera: durante il viaggio le rivela il suo amore, ma \u00e8 costretto anche a rivelarle la sua vera identit\u00e0. La ragazza, sdegnata, gli dice che non potr\u00e0 mai amare una persona che rappresenta tutto ci\u00f2 che lei combatte. All'atterraggio i due vengono circondati dalle guardie di Pucci, che arrestano Casanova; questi, per proteggere Francesca, rivela inoltre di essere Bernardo Guardi, salvandola da una condanna per eresia. Vittoria, dopo aver scoperto la tresca tra Casanova e Francesca, si dichiara pronta a testimoniare contro di lui, ma si redime dopo aver finalmente conosciuto Giovanni ed essersene innamorata.\nAl processo, Francesca tenta di salvare Casanova rivelando di essere Bernardo Guardi, ma ottiene solo di essere condannata assieme a lui a morte per impiccagione. All'esecuzione viene ad assistere anche un cardinale inviato dal Papa, il quale tuttavia concede la grazia a Francesca e Casanova; si scoprir\u00e0 in realt\u00e0 che il porporato \u00e8 il patrigno di Casanova, un attore, venuto assieme a sua madre per salvarlo. Tutti scappano a bordo della nave di Paprizzio, ma Casanova vorrebbe rimanere a Venezia per evitare di attirare su Francesca e i suoi amici le mire dell'Inquisizione; a quel punto Giovanni si offre di ereditare la sua identit\u00e0 e rimanere a Venezia al suo posto.\nGiovanni diventa cos\u00ec il \"nuovo\" Casanova, si sposa con Vittoria e i due vivono una relazione aperta concendendosi numerosi amanti; il vero Casanova si sposa invece con Francesca e i due diventano attori nella compagnia della madre di lui.\nProduzione.\nLe riprese iniziarono il 9 luglio 2004, ed il film usc\u00ec negli Stati Uniti il 3 settembre 2005. Gli effetti speciali del film furono prodotti da \"Custom Film Effects\" e \"Illusion Arts\". I costumi furono forniti da quattro case italiane diverse: \"Tirelli Costumi\", \"l'atelier di Nicolao\", il \"d'Arte di Costumi\" e \"G.P. 11\", mentre le scarpe furono fabbricate da \"L.C.P.\" di Pompei.\nIl guardaroba fu fornito anche da \"Sastreria Cornejo\", Spagna. Il film \u00e8 stato girato quasi interamente a Venezia, mentre alcune scene furono girate a Vicenza, precisamente nel Teatro Olimpico, il teatro del Rinascimento conosciuto per la complessa prospettiva del disegno scenico. Il film \u00e8 stato quasi completamente girato in esterni ed interni a Venezia nell'arco di dieci mesi.\nDistribuzione.\nIl film \u00e8 uscito in Italia il 17 febbraio 2006, ed ha incassato circa \u20ac 2.389.000, mentre negli Stati Uniti $ 11.295.000."}
{"id": "1426809", "revid": "547992", "url": "https://it.wikipedia.org/wiki?curid=1426809", "title": "Cristina Moffa", "text": "Biografia.\nNel 1977 appare nella piccola parte di una lavandaia nello sceneggiato televisivo \"Ligabue\" di Salvatore Nocita. Come attrice, recita in seguito nei primi anni 1980 nelle commedie \"Sbamm!\", con Ezio Greggio, e \"Pierino contro tutti\", con Alvaro Vitali.\nSale alla ribalta a met\u00e0 del decennio come showgirl televisiva: col suo caschetto biondo, infatti, era stata lanciata dall'allora Fininvest come risposta della TV commerciale a Raffaella Carr\u00e0. La sua carriera \u00e8 legata principalmente alla prima edizione del programma comico \"Drive In\", del 1983, dove interpreta la sigla iniziale \"Zucchero zucchero\", scritta da Paolo Dossena, oltre che alcune scenette all'interno del programma. Tenta quindi di intraprendere la carriera di cantante, incidendo alcuni dischi che tuttavia hanno un limitato successo.\nDal 1985 al 1987 \u00e8 protagonista di uno spot televisivo per la Sperlari. In seguito lascia la canzone e il cinema per dedicarsi alla coreografia, dirigendo il Teatro Spazio Danza a Roma e firmando le coreografie di numerosi importanti spettacoli teatrali e anche televisivi, tra cui lo show del sabato sera \"Fantastico\" di Rai 1. Nel 2006 \u00e8 la responsabile delle coreografie del variet\u00e0 \"Suonare Stella\" di Rai 2."}
{"id": "1426822", "revid": "1444886", "url": "https://it.wikipedia.org/wiki?curid=1426822", "title": "Francesco Rutelli", "text": "Ha iniziato la propria attivit\u00e0 politica alla fine degli anni settanta nel Partito Radicale, di cui divenne segretario nel 1980 e di cui fu deputato dal 1983 al 1990. Fondatore dei Verdi Arcobaleno (confluiti successivamente nella Federazione dei Verdi), ricopr\u00ec brevemente la carica di Ministro dell'ambiente nel Governo Ciampi.\nNel dicembre 1993 \u00e8 stato eletto sindaco di Roma, ricoprendo la carica fino al gennaio 2001. In quell'anno, assunse la guida della coalizione di centro-sinistra L'Ulivo, diventando il candidato alla Presidenza del consiglio per le elezioni politiche. Nel 2002, ha dato vita al movimento Democrazia \u00e8 Libert\u00e0 - La Margherita (che confluir\u00e0 nel Partito Democratico nel 2007).\nHa ricoperto il ruolo di Ministro per i beni e le attivit\u00e0 culturali e Vicepresidente del Consiglio nel Governo Prodi II. \u00c8 stato inoltre deputato dal 1983 al 1993, parlamentare europeo dal 1999 al 2004, nuovamente deputato dal 2001 al 2008 e senatore dal 2008 al 2013. Nel 2009, annunci\u00f2 la sua uscita dal Partito Democratico e la fondazione di un nuovo movimento, Alleanza per l'Italia.\nDopo aver rinunciato a candidarsi alle elezioni politiche del 2013, ha presieduto e fondato varie iniziative per la conservazione e promozione del patrimonio culturale, dell'arte e dell'ambiente. Dal 2016 \u00e8 presidente dell'Associazione nazionale industrie cinematografiche audiovisive e multimediali, rieletto anche per il triennio 2020-2022.\nBiografia.\nGli studi e l'esordio in politica.\nNato da genitori di origine romana, studi\u00f2 presso il Liceo classico Massimiliano Massimo, gestito dai gesuiti, per poi passare al Liceo classico statale Socrate, dove consegu\u00ec la maturit\u00e0 classica. Si iscrisse alla facolt\u00e0 di architettura dell'Universit\u00e0 La Sapienza, ma dopo 22 esami non port\u00f2 a termine gli studi, cominciando a dedicarsi a tempo pieno all'attivit\u00e0 politica.\nRutelli si iscrisse al Partito Radicale, diventando segretario regionale per il Lazio nel 1979 e, l'anno successivo, Segretario nazionale. Condusse iniziative per i diritti umani, i diritti civili, la giustizia (come il \"caso Tortora\"), il disarmo e l'ambiente. Nell'estate del 1981, si fece arrestare nel corso di una manifestazione nonviolenta a favore della chiusura della centrale nucleare di Latina (\u00abun relitto obsoleto non dissimile da quello di Chernobyl\u00bb). Trattenuto in carcere per tre giorni, fu poi pienamente assolto.\nNel febbraio 1983 diventa giornalista pubblicista, iscrivendosi all'Ordine dei Giornalisti del Lazio. Sempre nel 1983, pochi mesi dopo, venne eletto alla Camera dei deputati diventando poi presidente del gruppo parlamentare radicale. In quegli anni, per il piglio deciso e l'attivismo mostrato, l'allora presidente del Senato Francesco Cossiga gli attribu\u00ec il soprannome di \"Cicciobello\". Nel 1987, fu rieletto alla Camera nella circoscrizione di Napoli, dimettendosi il (optando per il ruolo di consigliere regionale in Campania) e lasciando il seggio a Emma Bonino.\nLa fondazione dei Verdi Arcobaleno e la nomina a ministro.\nDopo la trasformazione del Partito Radicale in Partito Radicale Transnazionale e la decisione di non partecipare pi\u00f9 ad alcuna competizione elettorale nazionale, nel 1989 Rutelli promosse la nascita dei Verdi Arcobaleno, una nuova formazione ecologista e progressista. In quegli anni, fra i temi principalmente trattati risultano la lotta all'effetto serra, alle emissioni di anidride carbonica e al disboscamento delle foreste tropicali, la tutela della fascia di ozono e il sostegno finanziario necessario per i Paesi meno sviluppati per l'applicazione dei programmi di tutela ambientale.\nRutelli in particolare fu promotore dell'aggregazione delle varie formazioni ambientaliste dell'epoca nella Federazione dei Verdi, della quale divenne coordinatore nazionale (1990). Alle Politiche del 1992, fu rieletto alla Camera nella circoscrizione di Roma, diventando capogruppo dei Verdi. Nel 1992 aderisce al progetto progressista di Alleanza Democratica, di cui sar\u00e0 uno dei soci fondatori nel 1993. Il , fu chiamato a rivestire la carica di Ministro dell'ambiente e delle aree urbane nel Governo Ciampi, ma si dimise dopo poco pi\u00f9 di un giorno per protesta contro la decisione della Camera, nel pieno svolgimento dell'inchiesta \"Mani pulite\", di negare l'autorizzazione a procedere nei confronti dell'ex-Presidente del Consiglio Bettino Craxi.\nSindaco di Roma.\nNel dicembre del 1993, la coalizione di centrosinistra lo propose candidato sindaco di Roma. Rutelli sconfisse al ballottaggio Gianfranco Fini, leader del Movimento Sociale Italiano, conquistando il 53,11% dei voti nella prima elezione a suffragio diretto del sindaco nella storia del comune. Nel 1997 fu riconfermato sindaco con il 60,4% dei voti, battendo il candidato del centrodestra Pierluigi Borghini. Il , Rutelli fu infine nominato Commissario straordinario per il Giubileo del 2000 dal Governo Prodi I.\nLe sue giunte attuarono varie azioni di riqualificazione e ammodernamento della citt\u00e0, tra cui l'approvazione della variante al piano regolatore volto a tutelare parchi e spazi verdi (quantificato nella variante nel 65% del territorio), il rilancio degli scavi nell'area archeologica dei Fori Imperiali, il rinnovo dell'area del Campidoglio e dei Musei Capitolini, il \"Programma Centopiazze\" (volto al restauro o alla costruzione \"ex novo\" di decine di piazze romane, tra cui Piazza del Popolo, Piazza di Spagna e la scalinata di Trinit\u00e0 dei Monti, Piazza Vittorio Emanuele II, Piazza dei Cinquecento, Piazza della Chiesa Nuova, Piazza del Pantheon, fino alle aree pi\u00f9 periferiche), la realizzazione della terza corsia dell'autostrada Roma-Fiumicino e di oltre due terzi del Grande Raccordo Anulare, la creazione e l'attivazione delle ferrovie metropolitane e della linea tramviaria 8, il rinnovo e l'ampliamento della linea A della metropolitana fino al nuovo capolinea di Battistini, l'inaugurazione delle Scuderie del Quirinale e della Centrale Montemartini.\nFurono inoltre completati il recupero dell'ex-fabbrica Peroni (che divent\u00f2 sede del Museo di arte contemporanea di Roma \u2013 MACRO, inaugurato ufficialmente nel 2002) e fu deciso l'avvio dei lavori per il nuovo Auditorium Parco della Musica (inaugurato nel 2002), della Chiesa di Dio Padre Misericordioso e del nuovo Museo dell'Ara Pacis (entrambi assegnati all'architetto statunitense Richard Meier e inaugurati rispettivamente nel 2003 nel 2006), della Galleria Giovanni XXIII (inaugurata nel 2004) e del Roma Convention Center \"La Nuvola\" (inaugurato nel 2016), un duro piano di riduzione del debito dell'azienda municipale dei trasporti ATAC, la privatizzazione della Centrale del Latte di Roma (ceduta alla Cirio nel 1998) e la quotazione in borsa dell'azienda municipale dell'energia elettrica Acea (queste ultime ratificate da un referendum consultivo nel giugno 1997).\nNel 1998, si fece promotore insieme ad altri sindaci (fra cui Massimo Cacciari, Enzo Bianco e Leoluca Orlando) del Movimento Centocitt\u00e0, che poi conflu\u00ec ufficialmente nel gennaio 2000 ne I Democratici. Alle Elezioni europee del 1999, fu eletto deputato al Parlamento europeo proprio nelle fila democratiche, aderendo al gruppo parlamentare del Partito europeo dei liberali, democratici e riformatori.\nLeader de L'Ulivo e de La Margherita.\nIl venne scelto come candidato alla Presidenza del Consiglio dei ministri della coalizione di centro-sinistra de L'Ulivo per le Politiche 2001: la coalizione perse contro quella di centro-destra, la Casa delle Libert\u00e0, guidata da Silvio Berlusconi di circa due punti e mezzo percentuali; Rutelli fu rieletto deputato nel collegio maggioritario di Roma Prenestino (56% dei voti), contro il candidato del centro-destra Elio Vito.\nNel 2002 contribu\u00ec a condurre I Democratici, il PPI e Rinnovamento Italiano a fondersi nel nuovo partito di centro-sinistra Democrazia \u00e8 Libert\u00e0 - La Margherita, di cui venne eletto presidente federale (scelta poi confermata nel 2004 e nel 2007). Nel 2004, in occasione delle elezioni europee, La Margherita ader\u00ec alla lista unitaria Uniti nell'Ulivo, composta anche da Democratici di Sinistra, Socialisti Democratici Italiani e Movimento Repubblicani Europei.\nSempre nel 2004, Rutelli co-fond\u00f2 con Fran\u00e7ois Bayrou il Partito Democratico Europeo, partito di centro che scelse di sedere al Parlamento europeo nel gruppo parlamentare dell'ALDE. Il PDE diede successivamente vita, con il Partito Democratico statunitense e il Council of Asian Liberals and Democrats all'Alleanza dei Democratici, un network di forze politiche di centro-sinistra e moderate, di cui Rutelli divenne co-presidente insieme a Bayrou ed Ellen Tauscher.\nVicepremier e la nascita del Partito Democratico.\nIn occasione delle elezioni regionali del 2005, nonostante la forte pressione degli alleati dei Democratici di Sinistra, Rutelli scelse di presentare liste autonome de La Margherita, pur confermando l'idea di una federazione di partiti che ha ne L'Ulivo \u00abla metafora, l'abbozzo, del partito democratico che deve nascere\u00bb.\nA ottobre 2005, Rutelli propose all'Assemblea federale de La Margherita di approvare il varo di una lista unitaria, guidata da Romano Prodi, alla Camera dei deputati con i Democratici di Sinistra, mantenendo una lista separata al Senato. La decisione fu motivata dal fatto che \u00abnon sono pi\u00f9 sufficienti proposte di coesione senza un'autentica unit\u00e0 politica concreta, perch\u00e9 non ci aiuter\u00e0 pi\u00f9 la coesione forzosa che ci derivava dalla legge elettorale maggioritaria\u00bb, rilanciando in questo senso \u00abil traguardo del partito democratico\u00bb.\nAlle elezioni politiche del 2006, fu eletto alla Camera come capolista della lista de L'Ulivo e, in seguito alla vittoria della coalizione di centro-sinistra, fu nominato Vicepresidente del Consiglio (insieme con Massimo D'Alema) e Ministro per i beni e le attivit\u00e0 culturali nel Governo Prodi II. In qualit\u00e0 di ministro, realizz\u00f2 la riforma del Codice dei beni culturali e del paesaggio, istitu\u00ec varie misure per sostenere il comparto cinematografico e stabil\u00ec accordi con vari musei statunitensi (tra cui il Museum of Fine Arts di Boston, il Getty Museum di Los Angeles e il Princeton University Art Museum) per il rientro di beni archeologici e culturali trafugati all'estero, fra cui il Cratere di Eufronio, il Ritratto di Vibia Sabina e la Dea di Morgantina.\nIl , in vista della nascita ufficiale del Partito Democratico, venne nominato membro del Comitato promotore (soprannominato \"Comitato dei 45\"). Due mesi dopo, dichiar\u00f2 il proprio sostegno alla candidatura di Walter Veltroni a segretario del PD, facendosi promotore di un manifesto politico-programmatico chiamato \u00abPer il coraggio delle riforme\u00bb, con il quale auspic\u00f2 che il PD potesse produrre \u00abun sano shock politico e progettuale per il centro sinistra\u00bb.\nIn seguito alle annunciate dimissioni da sindaco di Walter Veltroni, per correre come candidato alla Presidenze del Consiglio con il Partito Democratico alle elezioni politiche del 2008, Rutelli fu sollecitato a ricandidarsi per un terzo mandato a sindaco di Roma. L' annunci\u00f2 una \"campagna d'ascolto\" di 10 giorni, al termine della quale sciolse la riserva e accett\u00f2 di candidarsi. Fu sconfitto al ballottaggio, ottenendo il 46,3% dei voti, contro il 53,7% del candidato del centro-destra Gianni Alemanno (nonostante al primo turno avesse ottenuto il 45,8% contro il 40,7% di Alemanno).\nSenatore e ApI.\nAlle Politiche 2008 viene eletto al Senato, successivamente viene eletto all'unanimit\u00e0 Presidente del Comitato parlamentare per la sicurezza della Repubblica (COPASIR). Fra le azioni svolte, contribu\u00ec a fare pressioni sul Governo Berlusconi IV perch\u00e9 rimuovesse il segreto di Stato sui documenti relativi alla scomparsa dei giornalisti Graziella De Palo e Italo Toni, avvenuta il : il Governo accett\u00f2 nel dicembre 2009 di rimuovere le restrizioni su circa 1000 delle 1200 pagine relative al caso. Fu inoltre relatore dei rapporti \"Relazione sui rischi per l\u2019efficienza dei Servizi di informazione per la sicurezza derivanti dall'acquisizione e mancata distruzione di dati sensibili per la sicurezza della Repubblica\", \"La tratta di esseri umani e le sue implicazioni per la sicurezza della Repubblica\" e \"Relazione sulle possibili implicazioni e minacce per la sicurezza nazionale derivanti dall'utilizzo dello spazio cibernetico\".\nNel settembre 2009, Rutelli pubblic\u00f2 il pamphlet \"La svolta \u2013 Lettera a un partito mai nato\", nel quale criticava il Partito Democratico, definendolo \u00abun partito mai nato\u00bb e diverso da quello prospettato due anni prima da Veltroni. Dopo aver di fatto annunciato l'addio al partito verso fine ottobre, l', insieme a Bruno Tabacci, Lorenzo Dellai e altri fuoriusciti dal PD, fond\u00f2 il nuovo partito di centro Alleanza per l'Italia. Il giorno successivo, comunic\u00f2 le proprie dimissioni dalla presidenza del COPASIR, perch\u00e9 \u00ab\"si determinino le condizioni per cui le rappresentanze parlamentari del Pd possano indicare nuovamente, nel corso di questa legislatura, il candidato presidente\"\u00bb.\nA dicembre 2010, Rutelli fu i fondatori del Nuovo Polo per l'Italia, un coordinamento unitario fra Alleanza per l'Italia, Futuro e Libert\u00e0 per l'Italia, Unione di Centro e altri movimenti per la costituzione di \u00ab\"una forza di opposizione seria e responsabile\"\u00bb. Il , divenne presidente del neo-costituito gruppo parlamentare Per il Terzo Polo, composto dalle delegazioni parlamentari di ApI, FLI e Centro Democratico. Tuttavia, in seguito al fallimento del progetto, verso la fine del 2012 dichiar\u00f2 un suo riavvicinamento al centro-sinistra, annunciando il proprio sostegno alla candidatura di Bruno Tabacci alle primarie di coalizione di quell'anno.\nA met\u00e0 gennaio 2013, Rutelli annunci\u00f2 che non si sarebbe candidato alle elezioni politiche di quell'anno.\nDopo il 2013 e l'abbandono della politica.\nDopo l'abbandono della politica, si impegn\u00f2 nel fondare o presiedere associazioni e iniziative di carattere culturale e ambientale, come l'Associazione Incontro di Civilt\u00e0, l'Associazione Priorit\u00e0 Cultura, che organizza il Cultural Heritage Rescue Prize, un premio per coloro che salvano l'arte in pericolo nel mondo, la Fondazione Centro per un futuro sostenibile il Forum culturale Italia-Cina e la Scuola di servizio civico. \u00c8 inoltre Coordinatore del Gruppo per le antiche vie culturali e religiose presso il Pontificio consiglio della cultura.\nNel 2014, Rutelli si iscrisse nuovamente alla facolt\u00e0 di Architettura dell'Universit\u00e0 La Sapienza di Roma, dove nel gennaio 2017 consegu\u00ec la laurea in Pianificazione e Progettazione del Paesaggio e dell'Ambiente con la votazione di 110 e lode. Ha ricevuto lauree \"honoris causa\" dalla John Cabot University, dalla American University of Rome e dalla Temple University.\nIl , viene eletto presidente dell'Associazione nazionale industrie cinematografiche audiovisive e multimediali (ANICA), ottenendo un rinnovo per un altro triennio nel luglio 2019.\nIl , viene eletto presidente dell'Institute of European Democrats, fondazione no-profit affiliata al Partito Democratico Europeo.\nControversie.\nLe consulenze al Comune di Roma.\nIl 25 settembre 2001, Rutelli e gli assessori della sua giunta, con due sentenze separate della Corte dei conti, furono chiamati a pagare una sanzione di 3 miliardi e 479 milioni di lire circa al comune di Roma. Entrambi i casi riguardavano varie delibere, \u00abcon le quali erano stati conferiti e/o rinnovati incarichi e consulenze professionali esterne\u00bb in un periodo compreso fra dicembre 1993 e dicembre 1996, che la Corte aveva ritenuto eccessive poich\u00e9 \u00absi sarebbe potuto ricorrere alla collaborazione di estranei all'amministrazione solo nel caso di inadeguatezza del personale in servizio\u00bb. Nello specifico, Rutelli fu condannato a una sanzione pecuniaria di 844 milioni circa nel primo caso e di 302 milioni circa nel secondo.\nIl 22 aprile 2002, in sede di appello, le sanzioni riguardanti Rutelli furono tuttavia ridotte rispettivamente a lire ( euro) nel primo caso e a lire ( euro) nel secondo caso, riconoscendo che il danno fu \u00abparzialmente compensato con i vantaggi realizzati dall'ente per effetto dell'attivit\u00e0 degli esperti stessi\u00bb. Entrambe le sanzioni amministrative furono confermate il 25 gennaio 2006 dalla Corte di cassazione.\nIl \"Caso Lusi\".\nFrancesco Rutelli si costitu\u00ec parte offesa e fu ascoltato come testimone nell'ambito dell'inchiesta su Luigi Lusi, all'epoca senatore del Partito Democratico e tesoriere de La Margherita, accusato di appropriazione indebita per oltre 23 milioni di euro. Il 16 maggio 2012, in sede di Giunta per le autorizzazioni a procedere del Senato, Lusi dichiar\u00f2 di aver versato soldi a varie personalit\u00e0 politiche, fra cui Rutelli, il quale rispose annunciando una denuncia per calunnia contro il senatore per le \u00abmostruose e grossolane calunnie\u00bb riferite.\nI magistrati gi\u00e0 verso fine giugno espressero \u00abdiverse perplessit\u00e0\u00bb sulle dichiarazioni e sui documenti resi da Lusi. A met\u00e0 luglio 2012, gli inquirenti dichiararono che le accuse rese da Lusi risultavano \u00absmentite dai fatti\u00bb, portando all'incriminazione del senatore anche per calunnia. Il 2 maggio 2014, Lusi \u00e8 stato condannato sia per il reato di appropriazione indebita, sia per quello di calunnia nei confronti di Rutelli. Entrambe le condanne nei confronti di Lusi furono poi confermate sia in appello (2016), sia in Cassazione (2017).\nVita privata.\n\u00c8 sposato con la giornalista Barbara Palombelli dal 1982, con rito civile, da cui ha avuto un figlio. La coppia ha poi adottato altri tre figli. Nell'aprile 1995, Rutelli e Palombelli celebrarono nuovamente il loro matrimonio, stavolta con rito religioso, officiato dal cardinale Achille Silvestrini. Suo bisnonno era lo scultore Mario Rutelli.\nIn una lettera aperta a \"la Repubblica\", Rutelli ha dichiarato che la malattia e la morte di sua madre Sandra \u00abhanno accelerato in me prima dei vent'anni un aspro distacco dalla religione. La militanza con i radicali \u00e8 stata la sede per tradurre ed esplicitare l'asprezza di questo distacco\u00bb. Negli anni a seguire, Rutelli si \u00e8 poi riavvicinato al cattolicesimo.\nA settembre 2006, nell'ambito del dibattito sull'eutanasia riproposto dal Presidente Giorgio Napolitano, ha dichiarato la sua contrariet\u00e0 \u00aball'eutanasia finch\u00e9 c'\u00e8 una speranza\u00bb, ma allo stesso tempo la sua contrariet\u00e0 all'accanimento terapeutico.\n\u00c8 tifoso della Lazio."}
{"id": "1426826", "revid": "966681", "url": "https://it.wikipedia.org/wiki?curid=1426826", "title": "Acetiluro", "text": ""}
{"id": "1426830", "revid": "6923", "url": "https://it.wikipedia.org/wiki?curid=1426830", "title": "Nuoto ai Giochi della XXVI Olimpiade - 50 metri stile libero femminili", "text": "Hanno partecipato alle batterie di qualificazione 56 atlete: le prime 8 si sono qualificate per la finale A, le successive 8 invece si sono qualificate per la finale B.\n26 luglio 1996"}
{"id": "1426831", "revid": "226458", "url": "https://it.wikipedia.org/wiki?curid=1426831", "title": "Dante Ulivi", "text": "Biografia.\nDante Ulivi si dimostr\u00f2 campione di pura classe e giocatore eclettico, capace di competere ad alto livello in tutti i ruoli. Il fuoriclasse toscano aveva doti atletiche e tecniche singolari; il suo modo serio e professionale di gestire la sua carriera era ammirato da tutti. Ulivi era stimato nel vivace ambiente del pallone col bracciale poich\u00e9 era corretto in campo e fuori: un gentiluomo dello sferisterio. \nEdmondo De Amicis, che vide giocare il grande atleta a Torino, lo immortal\u00f2 nel suo famoso libro Gli azzurri e i rossi: \" La correttezza e la grazia della scuola toscana sono incarnate nell'Ulivi, una figura di giovane amoroso di compagnia drammatica, battitore, spalla e terzino di egual valentia, il giocatore pi\u00f9 sereno della squadra, il solo che non nomini mai invano il nome di Dio, e simpatico a tutti\u2026\". \nLa passione per l'attivit\u00e0 agonistica indusse Ulivi a disputare tornei sino l'et\u00e0 di 47 anni, ovviamente negli ultimi anni non gioc\u00f2 al massimo livello. Il celebre campione gest\u00ec gli sferisteri di Livorno e Arezzo poi nel 1912 si trasfer\u00ec a Milano dove visse il resto della sua vita. "}
{"id": "1426832", "revid": "1002967", "url": "https://it.wikipedia.org/wiki?curid=1426832", "title": "Battaglia di Governolo (1397)", "text": "La battaglia di Governolo ( 28 agosto 1397) appartiene alla guerra tra la lega dei principi italiani e i Visconti. Francesco Gonzaga, capitano del popolo di Mantova, dopo l'entrata dei Milanesi, condotti da Jacopo Dal Verme, nel serraglio di Mantova, si era rifugiato a Governolo dove fu assediato, mentre la flottiglia del duca di Milano stazionava nel Po.\nCarlo Malatesta intanto, alleato dei Gonzaga, era corso a Venezia, Ferrara e Bologna per chiedere aiuti a vantaggio del signore di Mantova. In aiuto ai mantovani vennero anche le truppe di Francesco Novello da Carrara, signore di Padova.\nVenezia, con sette galee e molte barche, Ferrara con galeoni e Bologna con cinquecento lance agli ordini del conte Giovanni da Barbiano, mossero in aiuto di Governolo ridotta agli estremi.\nCarlo Malatesta, alla testa delle truppe raccolte, passato il Po a Bondeno, attacc\u00f2 improvvisamente l'armatella del Biancardo, e la batt\u00e9, riuscendo ad entrare in Governolo e a portarvi dei viveri. A Governolo giunse anche il signore di Mantova e diede battaglia al Biancardo sbaragliandolo. Nel frattempo Ferraresi e Mantovani assalirono con le loro navi quelle dei Milanesi mettendoli in rotta.\nDopo questi eventi, il grosso dell'esercito di Jacopo Dal Verme, accampato nel serraglio di Mantova, preso dal panico a causa delle due sconfitte inflittegli dai collegati, abbandon\u00f2 viveri e bagagli e si diede alla fuga. Caddero cos\u00ec nelle mani dei vincitori, oltre ai bagagli e ai viveri, oltre duemila cavalli e cinquanta navi armate."}
{"id": "1426840", "revid": "15756", "url": "https://it.wikipedia.org/wiki?curid=1426840", "title": "Peeling chimico", "text": "Il peeling chimico (dall'inglese \"to peel\", \"spellare\", \"sbucciare\") \u00e8 una tecnica clinico-estetica che consiste nell'applicazione di uno o pi\u00f9 agenti caustici sulla cute per un periodo sufficiente ad interagire con strati cellulari sempre pi\u00f9 profondi dell'epidermide e successivamente del derma, provocando un danneggiamento selettivo e prevedibile della pelle.\nPu\u00f2 semplicemente accelerare i processi naturali di desquamazione, ma pu\u00f2 anche necrotizzare l'epidermide e una proporzione pi\u00f9 o meno profonda del derma, essenzialmente mediante coagulazione proteica o lisi.\nIn funzione delle sostanze utilizzate, della procedura di applicazione e degli strati cutanei raggiunti, qualsiasi \"peeling chimico\" pu\u00f2, in misura maggiore o minore, modulare i processi rigenerativi e riparativi della cute.\nIl peeling chimico, quando produce una esfoliazione solo degli strati pi\u00f9 esterni, pu\u00f2 essere eseguito anche come trattamento cosmetico e procedura non ambulatoriale.\nStoria.\nNella seconda met\u00e0 del XIX secolo vari dermatologi, tra cui il pi\u00f9 famoso fu il viennese Ferdinand von Hebra, hanno pubblicato relazioni su trattamenti basati su agenti caustici ed esfolianti, in particolare fenolo e olio di crotontiglio, ma anche acido cloridrico, nitrico e solforico.\nIl primo impiego di un peeling chimico, con un danno controllato a scopo terapeutico, si deve al dermatologo tedesco P. G. Unna che nel 1882 descrisse le propriet\u00e0 esfolianti dell\u2019acido salicilico, dell\u2019acido tricloracetico e del fenolo.\nPer quasi un secolo per il peeling chimico sono state adottate prevalentemente soluzioni o miscele basate su fenolo e acido tricloroacetico e solo nel 1975 Ruey J. Yu e Eugene J. Van Scott depositarono le prime domande di brevetto per l'utilizzo di alfa-idrossiacidi ed alfa-ketoacidi che producevano una esfoliazione pi\u00f9 controllata e potevano essere inseriti anche in formulazioni cosmetiche.\nClassificazione.\nA seconda della profondit\u00e0 della loro azione i peeling chimici si possono suddividere in:\nIl peeling chimico molto superficiale normalmente non rientra tra le procedure dermatologiche ambulatoriali, potendosi eseguire anche con prodotti cosmetici.\nAgenti chimici utilizzati.\nQuelli maggiormente utilizzati sono:\ne loro miscele o combinazioni.\nDi alcuni di questi \u00e8 permesso l'utilizzo nei prodotti cosmetici.\nAlcuni autori e lineeguida classificano come peeling chimico anche quello realizzato con tretinoina all'1%, che agirebbe promuovendo la differenziazione cellulare e come antiprioiferativo piuttosto che come agente caustico.\nEffetti.\nA livello dell'epidermide il peeling, diminuendo le coesione o lisando i cheratinociti:\nA livello del derma il peeling:\nGli effetti del peeling chimico si possono considerare come una combinazione di un effetto distruttivo, che va dalla desquamazione alla denaturazione o liquefazione e necrosi dei tessuti con cui viene a contatto, ed un effetto stimolante sui meccanismi fisiologici di rigenerazione e riparazione cutanei.\nLa concentrazione del agente caustico applicato sulla pelle deve essere sufficientemente alta perch\u00e9 questo possa agire prima di essere neutralizzato dalla pelle stessa. La desquamazione degli strati pi\u00f9 superficiali si ipotizza sia dipendente dall\u2019indebolimento delle giunzioni che legano tra loro le cellule. Si ipotizza una specifica interposizione nei desmosomi che spiegherebbe la desquamazione prodotta da una qualunque sostanza in grado di cedere protoni ( acido ). \u00c8 possibile anche l\u2019acidificazione intracellulare grazie alla attivazione di alcuni canali TRPV3. Questo modello spiegherebbe alcuni degli effetti del peeling chimico sia in termini di morte cellulare sia in termini di modulazione e segnale verso la produzione di nuovo collagene e glucosamminoglicani o di degradazione delle MMP.\nModificazioni istologiche.\nIstologicamente, gli effetti di peeling chimici medi o profondi innescano un processo di guarigione della pelle che segue una precisa sequenza di diverse fasi.\nIl processo inizia quasi immediatamente: i neutrofili entrano nella zona trattata non appena \u00e8 stato applicato l'agente esfoliante e vi restano per 3-5 giorni. I macrofagi si presentano dal 3\u00ba al 10\u00ba giorno e linfociti dal 6\u00ba o 7\u00ba giorno. La riepitelizzazione inizia solo 24 ore dopo il peeling e si manifesta per la prima volta come una migrazione centripeta dei cheratinociti, seguita da rapida proliferazione cellulare. Dopo la fase di riepitelizzazione, viene rigenerato il collagene dermico per un periodo da 2 a 3 mesi.\nIndicazioni.\nLa procedura \u00e8 indicata per il trattamento di\nControindicazioni.\nControindicazioni relative a tutti i tipi di peeling chimico:\nControindicazioni relative a peeling medi o profondi:\nControindicazioni relative a peeling con fenolo:\nComplicanze.\nIn base al momento dell'esordio, le complicanze possono essere immediate o ritardate.\nModalit\u00e0 di esecuzione.\nLa modalit\u00e0 di esecuzione di un peeling chimico varia sensibilmente in funzione dell'agente esfoliante utilizzato e della profondit\u00e0 di azione che si vuole ottenere.\nNel peeling chimico ambulatoriale, ma anche in alcuni trattamenti cosmetici con alte concentrazioni di agenti esfolianti \u00e8 richiesta la preventiva pulizia e sgrassamento dell'area da trattare.\nSgrassando la pelle si aumenta la capacit\u00e0 di penetrazione degli agenti esfolianti non liposolubili.\nIl tempo di esposizione prima che l'agente esfoliante venga neutralizzato o rimosso aiuta a determinare gli effetti e la profondit\u00e0 che si vogliono ottenere.\nPer aumentare l'effetto e la penetrazione alcuni agenti caustici possono venire massaggiati e frizionati sulla pelle.\nLa neutralizzazione non \u00e8 necessaria quando l'agente esfoliante viene applicato a concentrazioni per cui viene neutralizzato dalla pelle.\nAlcuni interventi possono agevolare i processi riparativi:\nAlcuni tipi di bendaggi, impacchi, medicazioni e prodotti topici possono interferire, accelerando o ritardando i processi riparativi.\nLa pelle trattata con un peeling chimico non deve essere esposta a raggi UV e, se necessario, deve essere protetta con filtri solari."}
{"id": "1426846", "revid": "6923", "url": "https://it.wikipedia.org/wiki?curid=1426846", "title": "Sportcity", "text": ""}
{"id": "1426848", "revid": "767487", "url": "https://it.wikipedia.org/wiki?curid=1426848", "title": "Desaster", "text": "I Desaster sono un gruppo thrash/black metal nato nel 1988 a Coblenza, in Germania, che tratta temi come la guerra e il satanismo."}
{"id": "1426849", "revid": "767487", "url": "https://it.wikipedia.org/wiki?curid=1426849", "title": "Palazzo Tirelli (Reggio Emilia)", "text": "Palazzo Tirelli (gi\u00e0 Gabbi) \u00e8 un edificio sito in via Gabbi 16, nel centro storico di Reggio Emilia.\nStoria e descrizione.\nIl palazzo fu costruito nel XVII secolo per i marchesi Gabbi che lo vendettero ai nobili Tirelli nei primi dell'Ottocento. \nQuesti, a loro volta, ne vendettero una parte negli anni settanta del Novecento alla Societ\u00e0 del Casino, sfrattata dalla storica sede del teatro municipale, che tuttora la possiede.\nAttualmente vi ha sede anche il Rotary Club di Reggio Emilia.\nL'ampio scalone porta alle stanze del piano nobile del palazzo che sono ornate da stucchi e affreschi del pittore reggiano Prospero Zanichelli. Il salone centrale, alto 13 metri, reca affreschi e otto grandi quadri del modenese Francesco Vellani (1688 - 1768) che mostrano scene classiche omeriche: Convito di eroi, Giudizio di Paride, Ratto di Elena, Peone ferito, Ifigenia in Aulide, Strazio di Ettore, Diomede ferisce Venere e Fuga di Enea."}
{"id": "1426851", "revid": "287204", "url": "https://it.wikipedia.org/wiki?curid=1426851", "title": "Contea di Macon (Alabama)", "text": "La contea di Macon, in inglese Macon County, \u00e8 una contea dello Stato dell'Alabama, negli Stati Uniti. La popolazione al censimento del 2000 era di 24.105 abitanti. Il capoluogo di contea \u00e8 Tuskegee. Il nome le \u00e8 stato dato in onore a Nathaniel Macon, membro del Senato degli Stati Uniti d'America della Carolina del Nord.\nGeografia fisica.\nLa contea si trova nella parte centro-orientale dell'Alabama. Lo United States Census Bureau certifica che l'estensione della contea \u00e8 di 1.588 km\u00b2, di cui 1.581 km\u00b2 composti da terra e i rimanenti 7 km\u00b2 composti di acqua.\nLaghi, fiumi e parchi.\nLa contea comprende i seguenti laghi, fiumi e parchi:\nStoria.\nLa Contea di Macon venne costituita il 18 dicembre 1832."}
{"id": "1426852", "revid": "986213", "url": "https://it.wikipedia.org/wiki?curid=1426852", "title": "Elisabetta di Wied", "text": "Famiglia ed infanzia.\nNacque allo \"Schloss Monrepos\" a Neuwied, era la figlia di Ermanno, Principe di Wied, e di sua moglie la Principessa Maria di Nassau, figlia di Guglielmo, Duca di Nassau (e sorella di Adolfo, Granduca di Lussemburgo). Elisabetta aveva tendenze artistiche; la sua infanzia fu caratterizzata da sedute spiritiche e visite al manicomio locale.\nMatrimonio.\nDa ragazza, la sedicenne Elisabetta fu considerata come una possibile sposa per Alberto Edoardo, Principe di Galles (il futuro Edoardo VII del Regno Unito, noto come Bertie). Sua madre, la Regina Vittoria, la favoriva fortemente come potenziale nuora, ed esort\u00f2 sua figlia la Principessa Vicky ad approfondire su di lei. Elisabetta stava trascorrendo la stagione sociale alla corte di Berlino, dove la sua famiglia sperava sarebbe stata domata in un docile, principessa da marito. Vicky rispose: \"Non penso abbia un aspetto distinto - di certo \u00e8 l'opposto del solito gusto di Bertie\", mentre l'alta e snella Alessandra di Danimarca era \"appena lo stile che Bertie ammira\". A Alberto furono anche mostrate fotografie di Elisabetta, ma si disse impassibile e rifiut\u00f2 di dare loro una seconda occhiata. Alla fine la scelta ricadde su Alessandra.\nIncontr\u00f2 per la prima volta il Principe Carlo di Hohenzollern-Sigmaringen a Berlino nel 1861. Nel 1869, Carlo, che era adesso il Principe Carol di Romania, si rec\u00f2 in Germania alla ricerca di una consorte adatta. Ritrov\u00f2 Elisabetta, e i due si sposarono il 15 novembre 1869 a Neuwied. La loro unico figlia, Maria, mor\u00ec nel 1874 all'et\u00e0 di tre anni, un evento da cui Elisabetta non si riprese mai. Fu incoronata Regina di Romania nel 1881 dopo che la Romania fu proclamata un regno.\nA detta di tutti, Carlo ed Elisabetta ebbero un rapporto un po' gelido per la maggior parte dei loro 45 anni di matrimonio. Elisabetta era un po' scoraggiata dalla devozione inflessibile di Carlo ai suoi doveri di re, una volta disse che il marito portava la sua corona nel sonno. La morte di Maria li indusse ad allontanarsi ulteriormente. Tuttavia, verso la fine della vita di Carlo, lui e Elisabetta si avvicinarono.\nNella guerra russo-turca del 1877-1878 si dedic\u00f2 alla cura dei feriti, e fond\u00f2 l'Ordine di Elisabetta (una croce d'oro su un nastro blu) per premiare il servizio distinto in tali lavori. Favor\u00ec l'istruzione superiore delle donne in Romania, e istitu\u00ec le societ\u00e0 per vari fini di pubblica utilit\u00e0.\nDistintosi precocemente per la sua eccellenza come organista pianista e cantante, mostr\u00f2 anche considerevole abilit\u00e0 nella pittura; ma una fervida fantasia poetica la condusse sulla via della letteratura, e pi\u00f9 in particolare alla poesia, al folklore e alle ballate. Oltre a numerosi lavori originali mise in forma letteraria molte delle leggende in vigore tra i contadini rumeni. 835\u00b0 Dama dell'Ordine Reale della Regina Maria Luis, mor\u00ec a Bucarest.\nAttivit\u00e0 letteraria.\nCome \"Carmen Sylva\", scrisse con facilit\u00e0 in tedesco, rumeno, francese e inglese. Alcuni dei suoi voluminosi scritti, che comprendono poesie, drammi, romanzi, racconti, saggi, raccolte di aforismi, ecc, meritano una menzione speciale:\nDiverse opere di \"Carmen Sylva\" furono scritte in collaborazione con Mite Kremnitz, una delle sue dame, che era nata a Greifs-wald nel 1857, e spos\u00f2 il Dr Kremnitz di Bucarest; questi componimenti furono pubblicati tra il 1881 e il 1888, in alcuni casi, con gli pseudonimi di Dito et Idem. Questi comprendono:\nTra le traduzioni realizzate da \"Carmen Sylva\" ci sono:\nThe Bard of the Dimbovitza fu pubblicata per la prima volta nel 1891, e fu presto ristampata e ampliata. Traduzioni delle opere originali di \"Carmen Sylva\" sono comparse in tutte le principali lingue d'Europea e in lingua armena.\nL'affare V\u0103c\u0103rescu.\nNel 1881, dovuta alla mancanza di eredi al trono rumeno, Re Carol I adott\u00f2 suo nipote, Ferdinando. Ferdinando, un perfetto estraneo nella sua nuova patria, cominci\u00f2 a avvicinarsi a una delle dame di compagnia di Elisabetta, Elena V\u0103c\u0103rescu. Elisabetta, molto legata alla stessa Elena, incoraggi\u00f2 la cosa, sebbene fosse perfettamente cosciente del fatto che un matrimonio fra i due era proibito dalla costituzione rumena. (In base alla Costituzione rumena del 1866, all'erede al trono non era permesso di sposare una rumena).\nIl risultato di ci\u00f2 fu l'esilio sia per Elisabetta (a Neuwied) che per Elena (a Parigi), nonch\u00e9 un viaggio da parte di Ferdinando attraverso l'Europa alla ricerca di una sposa adatta, che egli infine trov\u00f2 nella nipote della Regina Vittoria, la Principessa Maria di Edimburgo. La vicenda contribu\u00ec a rafforzare l'immagine di Elisabetta come sognatrice ed eccentrica. Fu molto amica della pittrice tedesca Dora Hitz (1856-1924), che nomin\u00f2 pittrice di Corte.\nUna Regina Repubblicana.\nAbbastanza insolito per una regina, Elisabetta di Wied era personalmente del parere che una forma repubblicana di governo fosse preferibile alla monarchia - un parere che lei espresse senza mezzi termini nel suo diario, anche se non lo rese pubblico all'epoca:\n\"Devo simpatizzare con i Socialdemocratici, soprattutto in vista dell'inerzia e della corruzione dei nobili. Questo \"piccolo popolo\", dopo tutto, desidera solo ci\u00f2 che la natura conferisce: l'uguaglianza. La forma repubblicana di governo \u00e8 l'unica razionale. Non riesco mai a capire le persone stupide, il fatto che continuino a tollerarci.\""}
{"id": "1426868", "revid": "715388", "url": "https://it.wikipedia.org/wiki?curid=1426868", "title": "Torre Insignia", "text": "La Torre Insignia, nota pure come torre Banobras, \u00e8 un edificio che si trova tra via Ricardo Flores Magon e Avenida de los Insurgentes Tlatelolco a Citt\u00e0 del Messico, fa parte del Conjunto Urbano Presidente Adolfo L\u00f3pez Mateos, pi\u00f9 conosciuto come Tlatelolco, progettato nella sua totalit\u00e0 dall'architetto messicano Mario Pani.\nAbbandonata dalla banca Banobras nel 1985, a seguito del terremoto che devast\u00f2 Citt\u00e0 del Messico, la torre in anni recenti \u00e8 stata ristrutturata ed ora ospita uffici della Segreteria di Educazione Pubblica (SEP).\nLa struttura.\nLa torre ha una altezza di 127 metri ed \u00e8 costruita nella forma di una piramide allargata, si \u00e8 convertita in un'icona della citt\u00e0 e in special modo nella Avenida de los Insurgentes.\n\u00c8 stato progettato per resistere a scosse fino a 8.5 della scala Richter ed \u00e8 considerato uno degli edifici pi\u00f9 sicuri di Citt\u00e0 del Messico."}
{"id": "1426869", "revid": "2048388", "url": "https://it.wikipedia.org/wiki?curid=1426869", "title": "AFC Futsal Championship 2005", "text": "Il settimo Asian Futsal Championship, disputato nel 2005 a Citt\u00e0 di Ho Chi Minh dal 22 maggio al 4 giugno, viene considerato il settimo campionato continentale asiatico per formazioni nazionali di calcio a 5.\nLe ventiquattro nazionali presenti alla fase finale vennero divise in sei gironi di quattro squadre. Si qualificavano alla seconda fase le prime classificate di ogni girone pi\u00f9 le due migliori seconde, le altre formazioni erano destinate alla \"Plate Competition\", per la designazione delle migliori piazzate. Delle nazionali asiatiche, vanno segnalati sicuramente i campioni in carica dell'Iran che ribadirono per l'ennesima volta la propria egemonia sul continente asiatico, la formazione mediorientale vinse cos\u00ec il suo settimo titolo in sette edizioni, battendo in finale il Giappone per 2-0. Per il Giappone si tratt\u00f2 della quarta sconfitta in quattro gare finali.\nTurno preliminare.\nDal 22 al 26 maggio\nPlate competition.\nSecondo turno.\nDal 28 maggio al 1\u00ba giugno"}
{"id": "1426871", "revid": "1573940", "url": "https://it.wikipedia.org/wiki?curid=1426871", "title": "Coleonyx", "text": "Coleonyx \u00e8 un genere di piccoli sauri della famiglia Eublepharidae.\nDescrizione.\nSono sauri di piccola taglia, con colori diversi a seconda della specie. Sono sprovvisti di lamelle subdigitali e sono quindi prevalentemente terrestri. Come gli altri eublefaridi sono dotati di palpebre mobili.\nBiologia.\nHanno abitudini notturne e crepuscolari, prediligono ambienti aridi e rocciosi.\nSono terrestri e si nutrono di insetti.\nTassonomia.\nIl genere comprende le seguenti specie:"}
{"id": "1426877", "revid": "78273", "url": "https://it.wikipedia.org/wiki?curid=1426877", "title": "A.C.D. Guidonia Montecelio", "text": ""}
{"id": "1426879", "revid": "78273", "url": "https://it.wikipedia.org/wiki?curid=1426879", "title": "Associazione Calcio Guidonia Montecelio", "text": ""}
{"id": "1426884", "revid": "1216080", "url": "https://it.wikipedia.org/wiki?curid=1426884", "title": "Fabrizio Cattani", "text": "Biografia.\nNasce a Colonnata, frazione montana del Comune di Carrara, inizia il suo percorso artistico come attore e regista teatrale.\nTrasferitosi a Roma, si avvicina al mondo cinematografico auto producendosi due cortometraggi: \"L'abito\", e \"Mattina\", premio della Critica a EuropaCinema - Viareggio. Gira poi il mediometraggio \"Vicino nel cuore\" e realizza alcuni spot pubblicitari e videoclip.\nNel 2005 \u00e8 autore e regista del film \"Il rabdomante\", uscito nel 2007 e vincitore di 20 premi in vari festival cinematografici .\nNel 2011 gira il suo secondo film \"Maternity Blues\" tratto dal testo teatrale \"From Medea\" di Grazia Verasani; il film, uscito nelle sale italiane il 27 aprile 2012 con la distribuzione Fandango, \u00e8 stato presentato a Venezia nella sezione \"Controcampo italiano\" alla Mostra Internazionale d'Arte Cinematografica (menzione speciale Premio Lina Mangiacapre).\nNel 2012 ha vinto il \"Premio Tonino Guerra\" per la migliore sceneggiatura al Bif&amp;st di Bari per il film \"Maternity Blues\", il Globo d'Oro della stampa estera come \"Film da non dimenticare\"; in totale il film ha vinto 16 premi in vari festival italiani ed internazionali .\nEntrambi i film sono stati realizzati attraverso la formula \"The Coproducers\", si tratta di un sistema di produzione che realizza prodotti audiovisivi in co-produzione fra tutti i partecipanti. Questi, in cambio del loro contributo lavorativo, artistico o finanziario, diventano proprietari di una quota di diritti del film. \nSempre nel 2012 \u00e8 ideatore con Donatella Cocchini e direttore artistico del \"Festival del Cinema Citt\u00e0 di Spello \u2013 Le professioni del cinema\".\nNel 2014 realizza il documentario-backstage \"Comm'\u00e8 bella 'a muntagna stanotte\" sulla lavorazione del film \"Torneranno i prati\" di Ermanno Olmi.\nNel 2016 \u00e8 autore e regista di \"Cronaca di una passione\" interpretato da Vittorio Viviani e da Valeria Ciangottini, dedicato ai suicidi di coloro che non hanno retto alla crisi economica. \u00c8 stato inserito tra cinque film del 2017 che meritano di essere pi\u00f9 promossi dal Sindacato nazionale giornalisti cinematografici italiani. Il film \u00e8 stato presentato in concorso ad Agosto 2017 al Festival del Cinema di Teheran (Iran) vincendo i premi come Miglior Film, Miglior Regista e Miglior Attrice Protagonista (Valeria Ciangottini). Sempre ad Agosto 2017 all'\u201cEurasia International Film Festival\u201d di Mosca il film ha vinto i premi come Miglior Film e Miglior Attore Protagonista (Vittorio Viviani)."}
{"id": "1426885", "revid": "287204", "url": "https://it.wikipedia.org/wiki?curid=1426885", "title": "Etile", "text": "In chimica organica, letile \u00e8 un gruppo funzionale di formula -C2H5, spesso abbreviato in -Et.\nTale alchile deriva dall'etano attraverso la rimozione di un atomo di idrogeno.\nRadicale etilico.\nIl radicale ad esso corrispondente (radicale etilico o radicale etile) ha formula C2H5\u2022 e partecipa alla reazione di etilazione, che consiste nella formazione di composti per introduzione del radicale etile.\nLa struttura del radicale non \u00e8 stabile. Il carbonio a cui manca un idrogeno cambia la sua ibridazione da sp3 (nell'etano) ad sp2 (nell'etile). La scissione omolitica del legame lascia un elettrone al carbonio che stabilizza in parte la molecola. Infatti l'orbitale p con l'elettrone interagisce con un protone dell'altro carbonio (iperconiugazione) che delocalizza l'elettrone spaiato, stabilizzando la molecola.\n\u00c8 ovvio che il radicale etile ha una maggiore energia rispetto all'etano. Per la precisione tra l'etano e l'etile ci sono circa 98 kCal/mol di differenza.\nDall'etano \u00e8 possibile derivare un solo tipo di radicale, essendo indifferente la posizione da cui si allontana l'idrogeno."}
{"id": "1426892", "revid": "79423977", "url": "https://it.wikipedia.org/wiki?curid=1426892", "title": "Gino Corioni", "text": ""}
{"id": "1426893", "revid": "287204", "url": "https://it.wikipedia.org/wiki?curid=1426893", "title": "Horror vacui (album)", "text": "Horror vacui \u00e8 il quinto album in studio del gruppo musicale italiano Linea 77, pubblicato l'8 febbraio 2008 dalla Universal Music Group.\nL'album \u00e8 presente nella classifica dei 100 dischi italiani pi\u00f9 belli di sempre stilata da \"Rolling Stone Italia\" alla posizione numero 43.\nDescrizione.\nProdotto da Toby Wright e registrato presso i Skip Saylor Studios di Los Angeles (California), \"Horror vacui\" \u00e8 il primo album nella carriera del gruppo ad essere stato inciso completamente in presa diretta, nonch\u00e9 il primo a figurare due chitarre, suonate da Chinaski e dal bassista Dade. Rispetto alle precedenti pubblicazioni i Linea 77 hanno ridotto i testi in inglese, dando pi\u00f9 spazio a quelli in italiano; tra i brani vi sono anche \"Sogni risplendono\", realizzato con la partecipazione di Tiziano Ferro, e una nuova versione di \"Touch\", originariamente tratta dal primo album \"Too Much Happiness Makes Kids Paranoid\".\nPromozione.\n\"Horror vacui\" \u00e8 stato promosso da cinque video musicali, pubblicati tra gennaio 2008 e febbraio 2009: \"Il mostro\", \"Sogni risplendono\", \"La nuova musica italiana\", \"The Sharp Sound of Blades\" e \"Mi vida\". Nel video di \"La nuova musica italiana\", in particolare, hanno preso parte numerosi artisti appartenenti alla scena musicale italiana, quali Afterhours, Caparezza, Casino Royale, Amari, Cor Veleno, Meg, Stokka &amp; MadBuddy, Subsonica, Il Teatro degli Orrori e Tre Allegri Ragazzi Morti.\nNel 2009 l'album \u00e8 stato ripubblicato con l'aggiunta di un DVD contenente il concerto all'Hiroshima Mon Amour di Torino, un'intervista e il video di \"Mi vida\"."}
{"id": "1426901", "revid": "287204", "url": "https://it.wikipedia.org/wiki?curid=1426901", "title": "Kolyvan'", "text": "Kolyvan' () \u00e8 una localit\u00e0 situata nella Siberia meridionale, nell'Oblast' di Novosibirsk, in Russia, capoluogo del Kolyvanskij rajon. Kolyvan' \u00e8 situata sulle sponde del fiume Ob', a circa 40 chilometri dal capoluogo dell'oblast', Novosibirsk.\nStoria.\nNegli anni '90 del XIX secolo Kolyvan' era un importante centro commerciale dell'odierna Oblast' di Novosibirsk. . Successivamente, Konstantin Jakovlevi\u010d Garin-Michailovsky, il capo dei lavori della costruzione della Transiberiana Kolyvan'-Tomsk, decise di dare all'attuale Kolyvan' il nome di Krivo\u0161\u010dekovo (in lingua russa Kp\u0438\u0432\u043e\u0449\u0435\u043a\u043e\u0432\u043e), e a circa 40 chilometri da questa citt\u00e0 fece costruire un ponte: quello era considerato l'unico resistente della zona; quindi, divent\u00f2 presto molto usato, e Kolyvan' e Tomsk diventarono progressivamente meno importanti, e non si arricchirono pi\u00f9 come una volta. Ma con le proteste dei mercanti di queste due citt\u00e0, la ferrovia di Garin-Mikhailovsky fu approvata unica via di comunicazione tra Kolyvan' e Tomsk da Alessandro III nel 1892, in modo tale che tutti potessero passare in queste localit\u00e0 e che i mercanti potessero tornare a vendere i loro prodotti. Il ponte fu ricostruito a Krivo\u0161\u010dekovo; intanto nella citt\u00e0 di Novo-Nikolajevsk, l'attuale Novosibirsk, che \u00e8 stata fondata nel 1893) fu costruito un nuovo ponte che la rese ancora pi\u00f9 famosa di Kolyvan' e di Tomsk messe insieme, e in poco tempo si ingrand\u00ec, raggiungendo 1.4 milioni di abitanti e diventando cos\u00ec la pi\u00f9 estesa e popolata citt\u00e0 della Siberia.\nAttrazioni.\nLe attrazioni locali sono un museo sulla storia della cittadina e un convento ortodosso. Alcuni oggetti fatti a Kolyvan' sono stati esposti nel celebre museo dell'Ermitage a San Pietroburgo."}
{"id": "1426902", "revid": "276327", "url": "https://it.wikipedia.org/wiki?curid=1426902", "title": "Colonia greca", "text": ""}
{"id": "1426904", "revid": "585241", "url": "https://it.wikipedia.org/wiki?curid=1426904", "title": "Stanley Cohen (biochimico)", "text": "Biografia.\nEra noto per le sue ricerche sui fattori di crescita che gli fecero vincere il Premio Nobel per la medicina del 1986, insieme all'italiana Rita Levi-Montalcini e il Premio Wolf per la Medicina."}
{"id": "1426906", "revid": "1305772", "url": "https://it.wikipedia.org/wiki?curid=1426906", "title": "Nerbo", "text": ""}
{"id": "1426909", "revid": "2056951", "url": "https://it.wikipedia.org/wiki?curid=1426909", "title": "Profondit\u00e0 (liquidi)", "text": "In un liquido, la profondit\u00e0 \u00e8 la misura della verticale tra il fondo e il livello superiore; nel sistema internazionale di unit\u00e0 di misura SI, la profondit\u00e0 si misura in metri, mentre negli USA e in Gran Bretagna viene misurata in piedi. \nSecondo la legge di Stevino, con l'aumentare della profondit\u00e0 aumenta la pressione: in mare ogni 10 metri di acqua la pressione aumenta di 1 atm. \nLe profondit\u00e0 maggiori vengono raggiunte nelle fosse abissali degli oceani, la maggiore delle quali, la Fossa delle Marianne nell'oceano Pacifico raggiunge gli "}
{"id": "1426913", "revid": "767487", "url": "https://it.wikipedia.org/wiki?curid=1426913", "title": "Bedford (borough)", "text": "Bedford \u00e8 un borough e autorit\u00e0 unitaria del Bedfordshire, Inghilterra, Regno Unito, con sede nella citt\u00e0 omonima.\nIl distretto fu creato con il Local Government Act 1972, il 1\u00ba aprile, 1974 dalla fusione dei Municipal Borough di Bedford col Distretto urbano di Kempston e col Distretto rurale di Bedford. Nel 2009 il distretto \u00e8 divenuto autorit\u00e0 unitaria.\nParrocchie civili.\nLe parrocchie, che non coprono l'area del capoluogo (tranne Brickhill), sono:"}
{"id": "1426914", "revid": "54253", "url": "https://it.wikipedia.org/wiki?curid=1426914", "title": "Cult-movie", "text": ""}
{"id": "1426915", "revid": "767487", "url": "https://it.wikipedia.org/wiki?curid=1426915", "title": "Marco di Colonia", "text": "Il marco di Colonia (\"in ted. K\u00f6lnische Mar(c)k\") \u00e8 stata un'unit\u00e0 di peso pari a 233,856 grammi.\nEra usata per il peso dei metalli ed \u00e8 stata il riferimento per molte monete tra cui lo Joachimsthaler che veniva coniato su un piede di nove pezzi per un marco di Colonia.\nStoria.\nEra il marco pi\u00f9 usato in Germania gi\u00e0 nel XIII secolo. Fu usato come visto per il primo tallero ed in seguito anche per altri sistemi monetari\nNel 1554 un'ordinanza monetaria imperiale fiss\u00f2 il peso del Reichsthaler ad un contenuto d'argento pari ad 1/9 del marco di Colonia.. Quest'ordinanza fu la base dalla convenzione di Lipsia, del 1566, che estese la nuova moneta negli altri paesi di lingua tedesca.\nNel 1754, fu introdotto il Konventionsthaler che invece aveva un contenuto pari ad 1/10 del marco di Colonia, mentre la Prussia usava un tallero che conteneva argento pari ad 1/14 del marco di Colonia.\nIl marco di Colonia fu in uso fino al 1857 quando fu introdotto il Vereinstaler che usava invece come riferimento la libbra metrica da 500 grammi.\nIl marco era definito come mezza \"Pfund\" (libbra)."}
{"id": "1426917", "revid": "125049057", "url": "https://it.wikipedia.org/wiki?curid=1426917", "title": "Geologia applicata", "text": "La geologia applicata rappresenta l'applicazione di scienze della Terra, geologia, e ingegneria, sia alle problematiche pratiche dell'uomo nella sua interazione con l'ambiente che lo circonda, sia alla comprensione dei fenomeni geologici e soluzione geologico-tecnica e ingegneristica dei rischi geologici.\nStoria della geologia applicata.\nGli inizi.\nLa geologia applicata nasce poco pi\u00f9 di duecento anni fa, come scienza formale, anche se gi\u00e0 nel 1540 Vannoccio Biringuccio affront\u00f2 l'arte mineraria nel suo libro \"De La Pirotechnia\" (pubblicato in una nuova e pi\u00f9 conosciuta versione a Venezia nel 1559), con varie descrizioni ed argomentazioni sui minerali e loro utilizzo, filoni metalliferi, regole di coltivazione di una miniera, e quindi, sfrutt\u00f2 le conoscenze di geologia e di mineralogia per applicarle a problematiche pratiche ed industriali, introducendo la geologia applicata. Tuttavia fu di Georg Agricola il primo trattato d'arte mineraria, il \"De Re Metallica\", pubblicato postumo nel 1556, appena un anno dopo la morte dopo lo scienziato tedesco. Ma il primo insegnamento della geologia mirato (e quindi \"applicato\") alla produzione ed all'industria fu affrontato all'Universit\u00e0 di Friburgo in Brisgovia in Germania nel 1763, esempio seguito venti anni dopo dall'Universit\u00e0 di San Pietroburgo in Russia nel 1783 e di Parigi in Francia nel 1790.\nNel XIX secolo l'ingegneria civile inizi\u00f2 ad indagare i caratteri tecnici dei materiali naturali da utilizzare nelle costruzioni, iniziando a collaborare strettamente con i geologi dell'epoca, che si erano un po' distaccati dall'arte mineraria applicata introdotta da Vannoccio Biringuccio, dedicandosi di pi\u00f9 alla ricerca pura. Nel XX secolo questa collaborazione \u00e8 cresciuta notevolmente, specialmente per le crescenti dimensioni delle opere costruite, costringendo da un lato i progettisti a collaborare con i geologi per approfondire l'esame dei terreni di fondazione, e dall'altro i geologi a dare un'impostazione pi\u00f9 quantitativa al loro approccio un po' troppo naturalistico e soggettivo.\nLa geologia applicata moderna.\nIl primo testo organico di geologia applicata \u00e8 forse quello pubblicato dal geologo tedesco Konrad Keilhack nel 1896, ampliato e ristampato nel 1922, e tradotto in spagnolo nel 1927, solo un anno prima dell'uscita del voluminoso trattato di Mario Canavari intitolato \"Manuale di Geologia Tecnica\" ed edito dall'Universit\u00e0 di Pisa.\nLa prima rivista specializzata fu Zeitschrift f\u00fcr praktische Geologie, rivista tedesca fondata nel 1893. La seconda \u00e8 una rivista italiana, il \"Giornale di Geologia Pratica\" pubblicato per la prima volta nel 1903, antecedente anche alla prestigiosa rivista statunitense Economic Geology, fondata \"solo\" nel 1906.\nTuttavia, \u00e8 solo nel 1907 che per il mondo universitario italiano nasce formalmente la geologia applicata in Italia, quando le applicazioni pratiche della geologia furono discusse dal professor Federico Sacco, docente del Politecnico di Torino, durante il suo discorso di insediamento del presidente della Societ\u00e0 geologica italiana. Infatti, descrivendo le possibili applicazioni della geologia, egli anticip\u00f2 l'applicazione di molte discipline geologiche che caratterizzano la moderna Geologia applicata.\nL'aumento di richiesta delle competenze del geologo applicato per la ricerca di risorse minerarie come il petrolio, e per la collaborazione a grandi progetti di ingegneria come la costruzione di dighe, ha fatto s\u00ec che oggi numerosi geologi siano impiegati in imprese di costruzioni, in enti pubblici, nella ricerca di risorse energetiche, e in altre attivit\u00e0 di rilevante importanza economica.\nScopi della geologia applicata.\nGli studi di geologia applicata vengono effettuati ai fini di:\nTematiche della geologia applicata.\nIl campo di lavoro culmina tipicamente nell'analisi dei dati e nella preparazione di una relazione geologica, relazione di rischio sismico, relazione geofisica, relazione idrogeologica. Tali relazioni, spesso preparate in collaborazione con un ingegnere civile, descrivono obiettivi, metodologie, riferimenti bibliografici, prove effettuate, risultati, conclusioni e raccomandazioni operative. I risultati vengono forniti come mappe geologiche, foto aeree, GIS, basi di dati, mappe geologiche, e mappe geotematiche di vario genere. Infatti la Geologia Applicata studia ed applica principalmente le seguenti discipline e tematiche:"}
{"id": "1426919", "revid": "110157", "url": "https://it.wikipedia.org/wiki?curid=1426919", "title": "Gerb\u00e9viller", "text": "Gerb\u00e9viller \u00e8 un comune francese di 1.388 abitanti situato nel dipartimento della Meurthe e Mosella, nella regione del Grand Est."}
{"id": "1426921", "revid": "1977442", "url": "https://it.wikipedia.org/wiki?curid=1426921", "title": "Louis Renault (giurista)", "text": "Vita e opere.\nFiglio di un libraio, si diplom\u00f2 nel 1860 a Digione, e successivamente studi\u00f2 letteratura e diritto tra Digione e Parigi. Insegn\u00f2 dal 1868 al 1873 a Digione e successivamente all'Universit\u00e0 di Parigi. Dal 1874 insegn\u00f2 anche diritto internazionale nella neocostituita \"\u00c9cole libre des Sciences Politiques\"; fu professore di diritto internazionale all'Universit\u00e0 di Parigi dal 1881, e durante questo incarico diede alle stampe una serie di pubblicazioni in materia.\nFu nominato nel 1890 consigliere del Ministro degli esteri, posto creato appositamente per lui, e rappresent\u00f2 il suo paese in diverse conferenze internazionali, incluse la seconda Conferenza di pace dell'Aia nel 1907, e la conferenza di Londra del 1908-1909. Fu anche membro della Corte internazionale di giustizia."}
{"id": "1426923", "revid": "2212704", "url": "https://it.wikipedia.org/wiki?curid=1426923", "title": "Tanycolagreus topwilsoni", "text": "Il tanicolagreo (Tanycolagreus topwilsoni) era un dinosauro carnivoro vissuto nel Giurassico superiore (Kimmeridgiano, circa 145 milioni di anni fa) negli Stati Uniti.\nUno snello predatore.\nQuesto dinosauro, descritto sulla base di uno scheletro quasi completo comprendente anche un cranio, doveva essere un efficiente predatore. Lungo circa 4 metri, il tanicolagreo era dotato di zampe posteriori molto allungate e adatte alla corsa, mentre le zampe anteriori servivano per ghermire prede di dimensioni relativamente piccole. La testa, stranamente corta, era dotata di molti denti acuminati.\nClassificazione.\nPrima della sua descrizione formale, avvenuta nel 2005, lo scheletro era stato attribuito al pi\u00f9 piccolo \"Coelurus\", vissuto negli stessi luoghi. Dopo un attento studio dei resti, si \u00e8 capito che questi appartenevano a un nuovo genere di dinosauro, cos\u00ec come alcuni resti sparsi (ad esempio una zampa anteriore e una parte di mascella) in precedenza attribuiti a dinosauri gi\u00e0 noti, come (di nuovo) \"Coelurus\", \"Ornitholestes\" e \"Stokesosaurus\". Il tanicolagreo, grazie allo scheletro quasi completo, \u00e8 uno dei predatori meglio conosciuti della Morrison Formation, la formazione geologica che ha restituito le vestigia di dinosauri famosi quali \"Apatosaurus\", \"Diplodocus\", \"Brachiosaurus\", \"Stegosaurus\" e \"Allosaurus\"."}
{"id": "1426924", "revid": "1566286", "url": "https://it.wikipedia.org/wiki?curid=1426924", "title": "Khleo Thomas", "text": "Biografia.\nThomas nasce ad Anchorage, in Alaska, il 30 gennaio del 1989 da padre afro-americano, un militare all'allora di stanza in Alaska, e da madre marocchina di origine ebraica. Primogenito di quattro figli, con due fratelli e una sorella, Thomas cresce inizialmente in Germania, a causa del lavoro del padre, per poi far ritorno con la famiglia, all'et\u00e0 di cinque anni, negli Stati Uniti; \u00e8 stato incoraggiato dalla madre nella sua carriera da attore.\nHa preso parte in film quali \"Holes - Buchi nel deserto\", \"La sfida di Jace e\" \"A testa alta\".\nSul set di \"Roll Bounce\" Khleo ha lavorato insieme al rapper \"Lil' Bow Wow\". Da allora tra i due \u00e8 iniziata una stretta collaborazione nel campo musicale."}
{"id": "1426926", "revid": "318395", "url": "https://it.wikipedia.org/wiki?curid=1426926", "title": "Poggio di Montieri", "text": "Il Poggio di Montieri \u00e8 un rilievo montuoso delle Colline Metallifere.\nDescrizione.\nSituata in provincia di Grosseto a sud-ovest del centro di Montieri, la cima di 1.051 metri s.l.m. costituisce la seconda vetta del massiccio, con soli 9 metri in meno rispetto alle pi\u00f9 alte Cornate di Gerfalco.\nLa zona \u00e8 ricca di numerose risorse minerarie, sfruttate anche in passato fin dagli Etruschi."}
{"id": "1426929", "revid": "1318658", "url": "https://it.wikipedia.org/wiki?curid=1426929", "title": "Nuoto ai Giochi della XXVII Olimpiade - Staffetta 4x100 metri misti maschile", "text": "Si sono svolte 3 batterie di qualificazione. Le prime 8 squadre si sono qualificati direttamente per la finale.\nBatterie.\n23 settembre 2000\nFinale.\n23 settembre 2000"}
{"id": "1426931", "revid": "6923", "url": "https://it.wikipedia.org/wiki?curid=1426931", "title": "Silvestro Mazzolini da Prierio", "text": "Biografia.\nEntr\u00f2 nell'Ordine dei predicatori all'et\u00e0 di quindici anni. Dopo un brillante corso di studi, insegn\u00f2 teologia a Bologna, Pavia (su invito del senato di Venezia), e a Roma, dove fu invitato dal papa Giulio II nel 1511.\nNel 1515 fu nominato Maestro del Sacro Palazzo, sotto papa Leone X, carica che ricopr\u00ec fino alla morte.\nGli scritti del Mazzolini riguardano vari argomenti, dai pianeti ai poteri dei dem\u00f2ni, passando per la storia, l'opera di Tommaso d'Aquino e il primato papale.\nFu probabilmente il primo teologo ad attaccare pubblicamente la dottrina di Martin Lutero, con il quale ebbe una lunga controversia."}
{"id": "1426932", "revid": "287204", "url": "https://it.wikipedia.org/wiki?curid=1426932", "title": "Monte Palon", "text": "Il Monte Palon \u00e8 una montagna delle Alpi Graie alta 2.965\u00a0m.\nSi trova tra la Valle di Susa e la Valle di Vi\u00f9 (la pi\u00f9 meridionale delle Valli di Lanzo), ed interessa i comuni di Usseglio e di Mompantero.\nDescrizione.\nIl Monte Palon \u00e8 di forma piuttosto arrotondata e si trova sullo spartiacque Dora Riparia-Stura di Lanzo tra il Colle Croce di Ferro (2.546\u00a0m) e il Passo Muret (2.769\u00a0m), che lo separa dalla vetta omonima (3.059\u00a0m). Oltre alle due creste appartenenti al crinale principale la montagna ne possiede altre due, la prima delle quali si dirige a nord e termina con il Monte Palonetto (2.540\u00a0m). L'altro contrafforte scende invece verso la Val di Susa e comprende il Monte Ciarmetta e il Truc San Martino, che chiude ad est l'Orrido di Foresto.\nSulla cima \u00e8 collocato anche il punto geodetico trigonometrico dell'IGM codice 055091 denominato \"Monte Palou\" (sic!).\nLa montagna \u00e8 ben visibile anche da Torino; da certe angolazioni, specie della bassa Valsusa, pu\u00f2 sembrare una sorta di gemello del ben pi\u00f9 alto Rocciamelone.\nEscursionismo.\nEssendo di accesso non difficile anche in presenza di un po' di neve ed essendo relativamente poco frequentato, il Monte Palon \u00e8 la meta ideale per un escursionista in cerca di tranquillit\u00e0 e non in cerca di brividi.\nDalla vetta si possono osservare le montagne del Parco naturale Orsiera - Rocciavr\u00e8 a Sud, il vicino Rocciamelone a Ovest, la Punta Lunella e la Grand'Uia a Est ed il gruppo della Lera a Nord."}
{"id": "1426934", "revid": "287204", "url": "https://it.wikipedia.org/wiki?curid=1426934", "title": "Brian Johns", "text": ""}
{"id": "1426935", "revid": "6923", "url": "https://it.wikipedia.org/wiki?curid=1426935", "title": "Milo\u0161 Teodosi\u0107", "text": "Caratteristiche tecniche.\nPlaymaker alto 196 centimetri, per di peso, \u00e8 un assistman nonch\u00e9 buon tiratore da tre punti, e dotato di un incredibile e globale visione di gioco.\nCarriera.\nGli inizi.\nMuove i primi passi nelle giovanili del Metalac Valjevo, la principale squadra della sua citt\u00e0 natale, prima di trasferirsi a Belgrado, nelle formazioni giovanili del FMP \u017deleznik, con cui debutta in prima squadra nella stagione 2004-2005 del campionato serbo-montenegrino.\nLa stagione successiva, per maturare esperienza, viene ceduto in prestito al Borac \u010ca\u010dak, ma rientra subito a Belgrado, sempre al \u017deleznik, dove rimane fino al 2007.\nGli anni in Grecia.\nNell'estate del 2007 si trasferisce in Grecia, all'Olympiacos Pireo di Pini Gershon, con cui raggiunge la finale sia del campionato greco, che della Coppa di Grecia, entrambe perse col Panathinaikos. In Eurolega, l'Olympiacos, dopo alti e bassi nella prima parte della competizione, viene eliminato ai quarti di finale dai futuri campioni del CSKA Mosca di Ettore Messina.\nLa stagione successiva, la squadra del Pireo viene ulteriormente rinforzata, ma ancora una volta non riesce a battere gli avversari del Panathinaikos, che si aggiudicano entrambe le competizioni interne. Diverso invece il cammino nell'Eurolega 2008-09, con la formazione greca che dopo un decennio raggiunge le \"Final Four\", piazzandosi infine al quarto posto assoluto dopo aver perso le semifinali col Panathinaikos per 82-84, e la finale del 3\u00ba/4\u00ba posto col Barcellona.\nNella stagione 2009-10 raggiunge la finale di Eurolega in cui per\u00f2 il suo Olympiakos viene battuto dal Barcellona. Teodosi\u0107 riceve comunque il premio di miglior giocatore dell'Eurolega. il 18 febbraio 2011 riceve il premio FIBA al miglior giocatore europeo dell'anno, lasciando al secondo posto Pau Gasol e al terzo Dirk Nowitzki.\nCSKA Mosca e vittoria dell'Eurolega.\nDurante l'estate 2011, con l'esodo di molti giocatori dall'Olympiakos, strettamente collegato alla crisi economica che affligge l'intera Grecia, Teodosic lascia la squadra del Pireo per firmare con il CSKA Mosca.\nNella stagione 2015-16 guida la squadra russa alla conquista della settima Euroleague, battendo il Fenerbah\u00e7e 101-96 dopo un tempo supplementare.\nL'anno successivo la squadra non si riconferma, venendo eliminata alle Final Four dall'Olympiacos per 82-78.\nNBA.\nIl 6 luglio 2017 Teodosi\u0107 firma un contratto annuale (con opzione per il secondo anno) con i Los Angeles Clippers. Il 7 febbraio 2019, dopo un anno e mezzo caratterizzato dagli infortuni e in cui ha avuto anche difficolt\u00e0 ad ambientarsi, viene tagliato.\nVirtus Bologna.\nIl 13 luglio 2019 firma un contratto triennale (2+1) con la Virtus Pallacanestro Bologna. A causa di una fascite plantare, esordisce ad ottobre per la terza di campionato nella vittoria contro la Reyer Venezia mettendo a referto 22 punti e 7 assist in 21 minuti di gioco e contribuendo in maniera decisiva alla vittoria. \nNella prima stagione (sospesa a causa del Covid-19) realizza 15,1 punti e 6,1 assist di media, nonostante le sconfitte in Coppa Intercontinentale (contro Tenerife in finale 80-72) e in Coppa Italia (contro Venezia ai quarti 81-82).\nLa stagione 2020-21 parte con la sconfitta in finale di Supercoppa italiana contro Milano. L'11 giugno 2021 conquista il titolo di campione d'Italia, superando Milano in 4 gare, e viene nominato MVP della serie finale.\nL'8 luglio 2021 rinnova il suo contratto con la Virtus fino al termine della stagione 2022-2023.\nIl 21 Settembre vince la sua prima Supercoppa Italiana battendo Milano 84-90. Per lui 9 punti e 6 assist in 19 minuti di gioco.\nNazionale.\nHa vinto la medaglia d'oro agli europei 2003 FIBA Europe Under-16 Championship, la medaglia d'oro nel 2005 agli FIBA Europe Under-18 Championship ed \u00e8 stato nominato MVP del torneo nel agli FIBA Europe Under-20 Championship nel 2007, sempre con la Serbia vincitrice del torneo.\nNel 2007 \u00e8 stato convocato per disputare gli Europei in Spagna con la maglia della nazionale della Serbia. \u00c8 stato poi inserito nel quintetto base ideale all'EuroBasket 2009, perso in finale contro la Spagna.\nAl Mondiale 2014 guida la Serbia alla conquista di una storica medaglia d'argento, perdendo 129-92 contro gli USA.\nProblemi al piede sinistro, emersi in un'amichevole contro la Lituania, riconducibili a una fascite plantare che gi\u00e0 aveva afflitto il giocatore nel corso della sua carriera, non hanno permesso la sua partecipazione ai Campionati mondiali 2019 che si sono svolti in Cina."}
{"id": "1426944", "revid": "156992", "url": "https://it.wikipedia.org/wiki?curid=1426944", "title": "Colli albani", "text": ""}
{"id": "1426947", "revid": "117140241", "url": "https://it.wikipedia.org/wiki?curid=1426947", "title": "Santi patroni cattolici dei comuni dell'Abruzzo", "text": "Lista di santi patroni cattolici dei comuni dell'Abruzzo:"}
{"id": "1426949", "revid": "838137", "url": "https://it.wikipedia.org/wiki?curid=1426949", "title": "Benedetto Cappelletti", "text": "Biografia.\nPapa Gregorio XVI lo elev\u00f2 al rango di cardinale nel concistoro del 2 luglio 1832.\nMor\u00ec il 15 maggio 1834 all'et\u00e0 di 69 anni.\nGenealogia episcopale.\nLa genealogia episcopale \u00e8:"}
{"id": "1426951", "revid": "438678", "url": "https://it.wikipedia.org/wiki?curid=1426951", "title": "Algoritmo dello spaccone", "text": "Nel calcolo distribuito, l'algoritmo dello spaccone (\"bully\") \u00e8 un algoritmo di elezione di un coordinatore all'interno di un pool di processi.\nQuesto algoritmo viene utilizzato nei sistemi in cui i processi si scambiano messaggi.\nQuando un processo scopre che l'attuale coordinatore non reagisce pi\u00f9 a causa di tempi di risposta lunghi o problemi hardware, esegue la seguente serie di azioni:\nSe riceve un messaggio di elezione da un processo con ID pi\u00f9 basso, mander\u00e0 immediatamente un messaggio di elezione. Questa \u00e8 l'origine del nome dell'algoritmo: un processo che ha un ID pi\u00f9 alto si contender\u00e0 il posto del coordinatore con un processo con ID pi\u00f9 basso.\nIl numero dei messaggi scambiati \u00e8 proporzionale a formula_1 (quindi di complessit\u00e0 formula_2)."}
{"id": "1426952", "revid": "2078053", "url": "https://it.wikipedia.org/wiki?curid=1426952", "title": "Domenico Morichini", "text": "Biografia.\nDomenico Morichini nacque a Civita d'Antino il 23 settembre 1773 da Anselmo Morichini e da Matilde Moratti. Dopo aver compiuto gli studi liceali presso il Seminario ed il collegio Tuziano di Sora si iscrisse alla facolt\u00e0 di medicina dell'Universit\u00e0 di Roma, dove si laure\u00f2 nel 1794. In questa stessa Universit\u00e0, tre anni pi\u00f9 tardi, ottenne la cattedra di chimica, che tenne ininterrottamente fino alla morte.\nFu autore di molti studi scientifici che lo fecero conoscere ed apprezzare a livello internazionale. Particolarmente importanti furono le sue scoperte sulla forza magnetizzante del raggio violetto della luce solare e sull'acido fluorico nei denti di un elefante fossile rinvenuto in quegli anni nei pressi di Porta del Popolo. Egli introdusse a Roma l'insegnamento della chimica secondo il nuovo metodo del Lavoisier e fu in contatto con importanti chimici europei come il Gay-Lussac, il Cuvier e il Davy, che anzi lo ricord\u00f2 nel suo testamento con lusinghiere parole di stima.\nFu anche medico primario nell'Arciospedale di Santo Spirito in Sassia nonch\u00e9 \"Archiatra Pontificio\" (medico papale) da Pio VII in poi. Si ricorda in particolare come Pio VIII, in fin di vita ed informato della necessit\u00e0 di un consulto medico, afferm\u00f2 che se il Signore avesse voluto prolungargli la vita \u201cil mezzo umano sarebbe stato il Morichini\u201d. Collabor\u00f2 inoltre con il Governo Pontificio in tema di igiene e sanit\u00e0 pubblica ed ebbe la responsabilit\u00e0 scientifica sulla polizia medica incaricata di dirigere la difesa degli Stati Pontifici dal colera.\nMor\u00ec a Roma il 19 novembre 1836 e fu sepolto nella Chiesa di San Marcello al Corso; successivamente il figlio cardinale Carlo Luigi vi fece apporre una lapide commemorativa, opera dello scultore Adamo Tadolini. Una raccolta completa dei suoi molti scritti (\u201c\"Raccolta degli scritti editi ed inediti del cav. dott. Domenico Morichini\"\u201d), con una significativa biografia iniziale, fu invece pubblicata postuma nel 1852, a cura dello stesso figlio.\nFu socio dell'Accademia Nazionale delle Scienze detta dei XL, appartenne inoltre all'Accademia dell'Arcadia con lo pseudonimo di Melampo di Coo e fu presidente della \"Societ\u00e0 dei Babbioni\"."}
{"id": "1426954", "revid": "254401", "url": "https://it.wikipedia.org/wiki?curid=1426954", "title": "Capua", "text": "Capua \u00e8 un comune italiano di abitanti della provincia di Caserta in Campania.\nFondata dai Longobardi sul sito dell'antica Casilinum romana in seguito alla distruzione dell'antica Capua prima e di Sicopoli poi, \u00e8 stato il pi\u00f9 grande e importante centro di Terra di Lavoro fino alla fine del XVIII secolo e pi\u00f9 in generale una delle maggiori citt\u00e0 del Regno di Napoli, in virt\u00f9 della sua posizione strategica sul fiume Volturno e sulle antiche Via Appia e Via Casilina. La sua posizione favorevole e la protezione naturale data dal fiume hanno fatto s\u00ec che diventasse prima capitale del principato di Capua, uno stato autonomo esistito per circa quasi trecento anni, e poi un centro di notevole rilevanza strategica per tutti i regnanti dell'Italia meridionale. Proprio per questo fu citt\u00e0 demaniale, quindi non soggetta ad alcun dominio feudale; ha assunto ben presto le caratteristiche di citt\u00e0 fortificata con possenti mura, ampi fossati e due castelli a protezione della cinta muraria, rivestendo insieme a Civitella del Tronto e soprattutto Gaeta il ruolo di citt\u00e0-fortezza fondamentale a ingresso e protezione delle terre settentrionali del regno napoletano.\nCitt\u00e0 d'arte e di studi, oltre che di considerevole tradizione militare, \u00e8 sede dell'antica arcidiocesi di Capua fin dal suo trasferimento sulle rive del Volturno nell'856, avendo accolto in assoluta continuit\u00e0 la tradizione civile e religiosa della Capua Vetere. \u00c8 inoltre nota per il Placito capuano, uno tra i pi\u00f9 antichi documenti scritti in volgare italiano. Oggi la citt\u00e0 \u00e8 parte della densa e industrializzata conurbazione casertana che proprio qui nasce e che si estende fino a Maddaloni per un totale di circa 350.000 abitanti; al contempo \u00e8 parte anche della vasta e fertile pianura chiamata Terra dei Mazzoni, mentre ed \u00e8 strettamente connessa con alcuni centri dell'Agro caleno.\nDal 1984 \u00e8 sede del Centro italiano ricerche aerospaziali mentre dal 1992 vi ha sede il dipartimento di Economia dell'Universit\u00e0 degli Studi della Campania Luigi Vanvitelli.\nStoria.\nEt\u00e0 antica e origine.\nIn et\u00e0 antica il sito dell'attuale Capua era occupato dalla citt\u00e0 di Casilinum, la cui storia \u00e8 legata alla antica citt\u00e0 di Capua (situata presso l'attuale Santa Maria Capua Vetere) della quale costituiva i ruoli di porto fluviale lungo le rive del Volturno e di citt\u00e0 satellite.\nAttorno al 338 a.C. Capua e Casilino passarono sotto l'influenza della Repubblica di Roma, alleandosi dapprima con essa per poi essere coinvolte nella Seconda guerra punica, quando gli eventi bellici portarono dapprima all'assedio di Casilinum e poi all'assedio di Capua. In seguito alle guerre puniche furono sottomesse definitivamente a Roma.\nIl medioevo e il periodo normanno.\nNell'anno 841, nel corso di una lotta per la successione al ducato di Benevento, il principe Radelchi I assold\u00f2 una banda di Saraceni, comandata dal berbero Halfun, contro Landolfo conte di Caserta: i mercenari al soldo di Radelchi saccheggiarono e distrussero l'antica Capua (l'odierna Santa Maria Capua Vetere), cos\u00ec da costringere la popolazione alla fuga. Dopo la distruzione, la popolazione fuoriusc\u00ec dalla citt\u00e0 in rovina e si rifugi\u00f2 dapprima a Sicopoli per poi collocarsi, dopo pochi anni e in seguito ad un probabile grande incendio, su un'ansa del fiume Volturno, sul luogo dove aveva sede il porto fluviale romano di Casilinum. Il sito della rifondazione della citt\u00e0 era in piena pianura rispetto a Sicopoli, arroccata sulla collina della Palombara a Triflisco e difficilmente raggiungibile, ma ugualmente inespugnabile grazie alla difesa naturale offerta dal fiume.La nuova Capua si pose fin da subito in assoluta continuit\u00e0 con quella che era stata l'antica citt\u00e0 romana e alto-medievale, tanto da ereditarne il nome, la cittadinanza e il suo tessuto sociale, il ruolo politico e la sede della Arcidiocesi di Capua mentre il sito dell'antica citt\u00e0 and\u00f2 impaludendosi col tempo come conseguenza dell'abbandono e dell'incuria e restando quasi del tutto spopolato per qualche secolo, diviso tra i minuscoli borghi di Berelais (parola longobarda indicante i vecchi anfiteatri romani in quanto corrispondente alla zona dell'Anfiteatro campano), San Pietro ad Corpus e Santa Maria Maggiore.\nDurante il X secolo, la nuova Capua longobarda divenne la capitale del Principato di Capua, uno stato autonomo esteso su tutta la Terra di Lavoro fino al fiume Garigliano. Capua riusc\u00ec ad estendere il suo controllo sulle cittadine e sui borghi limitrofi di Caserta, Teano, Sessa, Venafro e Carinola; , all'epoca tra i porti pi\u00f9 importanti sul Mar Tirreno del centro Italia e dell'Italia meridionale continentale. Alla fine del medesimo secolo, Capua raggiunse il suo apogeo: il principe Pandolfo I \"Testadiferro\" e inoltre, venendo in aiuto di Papa Giovanni XIII esule da Roma tra il 965 ed il 966, ottenne l'elevazione di Capua e della sua arcidiocesi a sede metropolitana.\nTra il 1020 e il 1030 poco lontano da Capua e nei pressi delle rovine di Atella e tra la via Via Campana e la Via Atellana fu fondata la contea normanna di Aversa, i cui reggenti non impiegarono molto a conquistare il potente principato longobardo capuano. Durante la dominazione normanna la citt\u00e0 vide accrescere ulteriormente la sua importanza strategica, sia dal punto di vista militare che commerciale; essa divenne in poco tempo un florido porto fluviale, racchiuso all'interno di una forte cinta muraria. Dopo appena cinquant'anni dall'occupazione di Riccardo I, la citt\u00e0 fu occupata da Enrico VI di Svevia che ne ordin\u00f2 la demolizione delle mura, in seguito ricostruite.\nFederico II di Svevia lasci\u00f2 un importante segno in citt\u00e0: la consider\u00f2 sempre una citt\u00e0 fondamentale per il suo regno e pertanto decise di edificare una imponente porta che la proteggesse da nord e che la proiettasse verso Roma: nacque cos\u00ec la Porta di Capua, costituita da due torri facente funzioni di porta di accesso alla citt\u00e0 un tempo unite da un monumentale arco. Parzialmente demolite nel XVI secolo per ordine del vicer\u00e9 Fernando \u00c1lvarez de Toledo per adeguamento del complesso murario della citt\u00e0, esse furono intombate sotto una pi\u00f9 moderna e grossolana fortezza esistente fino ai primi anni del XX secolo per poi essere riportate alla luce.\nDurante il conflitto tra Svevi e Angioini la citt\u00e0 sub\u00ec continui attacchi che portarono alla demolizione e ricostruzione delle mura e di alcuni edifici cittadini, mentre con l'ascesa degli Angioini la citt\u00e0 divenne sede della \"Magna Curia\", cosa che comport\u00f2 un ulteriore aumento della sua importanza nell'amministrazione regia. La citt\u00e0 espanse anche la propria influenza nel mondo culturale e politico dell'epoca, come testimoniato da personalit\u00e0 qui nate come Bartolomeo di Capua, Giovanni da Capua e Raimondo da Capua o dalla presenza in citt\u00e0 di grandi famiglie napoletane come i D'Aquino, i D'Evoli e i Di Capua. Vi si era radicata, inoltre, una discreta comunit\u00e0 ebraica, raccolta intorno alle chiese di San Martino (ancora esistente), San Nicola e Sant'Andrea alla Giudecca, presso l'antica Porta Fluviale, e Sant'Erasmo, nei pressi della Porta Capuana o di San Vittore, oggi non pi\u00f9 esistente e situata presso Piazza dei Giudici.\nIn seguito, durante l'epoca aragonese, Capua continu\u00f2 ad essere un centro di primaria importanza, come testimoniato in particolare dalle frequenti visite dei re Ferdinando I di Napoli, Alfonso II di Napoli e Ferdinando II di Napoli alla citt\u00e0. Durante il regno di Federico I d'Aragona (incoronato nel duomo cittadino) la citt\u00e0 fu scossa dal drammatico evento del sacco di Capua del 1501 ad opera di Cesare Borgia, nel contesto della Guerra d'Italia del 1499-1504. Aperte forse con l'inganno le porte della citt\u00e0, difesa da Fabrizio Colonna, le devastazioni costarono la vita a circa duemila capuani.\nCon l'estinzione del ramo napoletano degli Aragona e l'instaurazione vicereame spagnolo l'importanza di Capua quale centro culturale e civile venne ridimensionata drasticamente pur rimanendo uno degli insediamenti urbani pi\u00f9 grandi del Regno di Napoli e sufficientemente strategico da restare una citt\u00e0 demaniale e non vedersi venduta come feudo. A partire dalla fine del XVII secolo Capua fu interessata dal flusso di ricchi viaggiatori e commercianti d'arte, soprattutto stranieri, recatisi in Italia per il Grand Tour, attratti soprattutto dalle rovine di Santa Maria Maggiore e altres\u00ec diretti a Napoli o a Roma. Sono documentate inoltre le visite alla citt\u00e0 di Montesquieu, Goethe e soprattutto Theodor Mommsen, il cui contributo fu fondamentale per la costituzione e consolidamento del Museo provinciale campano di Capua, il cui lapidario porta ancora oggi il suo nome.\nDall'et\u00e0 moderna ad oggi.\nNel 1844 arriv\u00f2 in citt\u00e0 la ferrovia proveniente da Caserta e da Napoli che dopo l'Unit\u00e0 d'Italia costituir\u00e0 il tratto meridionale della Ferrovia Roma-Cassino-Napoli, mentre nel 1856 fu deciso il trasferimento da Napoli dello stabilimento pirotecnico ivi locato nel castello di Carlo V. Tale stabilimento, dapprima legato all'Esercito delle Due Sicilie e poi al Regio Esercito e infine all'Esercito Italiano, continua le sue attivit\u00e0 producendo cartucce e altri materiali bellici. Insieme alla vicina caserma Pianell (demolita dopo i bombardamenti del secondo conflitto mondiale) essa consentiva l'acquartieramento in citt\u00e0 di migliaia di militari, rendendo Capua un centro strategico in tal senso. Tale condizione favor\u00ec l'insediamento del Raggruppamento unit\u00e0 addestrative in citt\u00e0 presso la caserma Oreste Salomone nei primi anni del XXI secolo.\nDal XX secolo la citt\u00e0 fu inoltre sede della scuola di Volo dell'Accademia Aeronautica, la cui presenza ha comportato la nascita dell'aeroporto di Capua e di diverse industrie attive nel settore aerospaziale.\nGeografia fisica.\nSituata nella pianura di Terra di Lavoro, di cui un tempo fu capitale (\"Principato di Capua\") e capoluogo (in epoca napoleonica e immediatamente dopo), il centro storico si adagia su un'ansa del fiume Volturno, in posizione storicamente strategica. Non \u00e8 lontana dal Monte Tifata, ai cui piedi sorge invece la frazione di Sant'Angelo in Formis.\nMonumenti e luoghi d'interesse.\nCaratteri generali.\nIl centro storico di Capua, sorto sull'ansa del fiume Volturno un tempo occupata dall'antica Casilinum (della quale \u00e8 rimasta la pianta urbanistica della citt\u00e0 odierna, almeno per quanto riguarda i principali assi viari), \u00e8 ricco di monumenti ed edifici storici principalmente di epoca medievale, nonch\u00e9 di numerosi reperti e materiali di recupero sia di epoca pre-romana che romana, rinvenuti sia in loco sia nei poco distanti resti di Capua antica. Questi sono generalmente generalmente conservati al Museo provinciale campano di Capua oppure all'interno delle varie chiese cittadine, anche se \u00e8 possibile imbattersi in materiali decorativi di antichissima fattura in giro per la citt\u00e0. Altro materiale archeologico \u00e8 stato rinvenuto anche nella frazione di Sant'Angelo in Formis, nei pressi dell'abbazia: sono visibili infatti i resti di un tempio dedicato alla dea Diana Tifatina.\nArchitetture religiose.\nLe chiese e altre istituzioni religiose hanno prevalentemente avuto origine negli anni compresi tra il IX secolo e il XV secolo; grandissima parte del patrimonio sacro cittadino \u00e8 stato per\u00f2 ristrutturato o ricostruito in seguito della Controriforma e dei nuove direttive stilistiche dettate dal Barocco napoletano, in particolare tra inizi del XVII secolo e la fine del Settecento. Una ripresa dell'attivit\u00e0 architettonica si ebbe alla met\u00e0 del XIX secolo sotto l'arcivescovo Giuseppe Cosenza con la fondazione della Chiesa di Santa Margherita nel 1853, l'ultima ristrutturazione del Duomo prima del secondo conflitto mondiale e lavori minori a diverse chiese, talune ad oggi non a noi pervenute. Le ristrutturazioni settecentesche in particolare hanno alterato in maniera sostanziale l'originaria conformazione architettonica di chiese di epoca longobarda, normanna e angioino-aragonese che in molti casi hanno lasciato visibili gli impianti e taluni elementi architettonici originali, mentre in altri sono serviti, in secoli pi\u00f9 recenti, dei lavori di ripristino architettonico per riportarli alla luce. Gran parte delle pregiate opere d'arte e degli arredi originali sono conservate nei musei cittadini.\nIl patrimonio capuano pertanto risulta fortemente stratificato, essendo la citt\u00e0 stata la citt\u00e0 chiusa dalle sue mura difensive per quasi un millennio. Proprio a causa dell'impossibilit\u00e0 di espansione, la pressione demografica e la necessit\u00e0 di nuove strutture pubbliche e private hanno comportato un notevole mutamento d'uso di numerosi edifici cittadini pre-esistenti. I molti monasteri presenti in citt\u00e0 sono stati quasi tutti riconvertiti: ad oggi solo due di questi svolgono l'originaria funzione, mentre gli altri sono stati riconvertiti in caserme o palazzi nobiliari gi\u00e0 a partire dal XVI secolo o pi\u00f9 recentemente in istituzioni civili quali scuole, universit\u00e0, uffici civici.\nA causa dei bombardamenti del 1943 sono andate perse diverse chiese e diversi monasteri, tra cui la Chiesa del Carmine, la Chiesa di Santa Maria del Suffragio detta del \"Purgatorio\", la Chiesa di San Pietro \"ad Pontem\" e il monastero annesso alla Chiesa di San Domenico. Nel XX secolo e nel XXI secolo sono sorte nei quartieri periferici diverse chiese e cappelle in stile moderno.\nCattedrale di Santa Maria Assunta.\nLa cattedrale di Santa Maria Assunta, gi\u00e0 dei Santi Stefano e Agata, venne fondata nell'856, ma ricostruita prima nel X secolo e poi, ad opera dell'arcivescovo Erveo (1072 - 1086), verso la fine dell'XI secolo. Quest'ultimo intervento vide la realizzazione dell'ampio porticato, edificato su un'area cimiteriale di epoca longobarda e ampliato nuovamente nel XV secolo, e l'ampliamento del palazzo vescovile. Nel XVIII secolo, invece, l'intero complesso venne ristrutturato nuovamente ed in maniera radicale; ancora tra il 1854 ed il 1857, sotto il vescovato di monsignor Gennaro Cosenza, l'architetto Federico Travaglini rinnov\u00f2 la Cattedrale, i cui sforzi furono vanificati dai bombardamenti del 1943 che distrussero gran parte del complesso. Ricostruito negli anni '50 in maniera semplificata, dal 1992 ospita il Museo diocesano di Capua all'interno della Cappella del Corpo di Cristo ove sono conservate opere pittoriche e scultoree provenienti da varie chiese cittadine. Attualmente \u00e8 dedicata a Santa Maria Assunta.\nDi notevole pregio artistico sono la statua del \"Cristo Morente\" di Matteo Bottiglieri, situata nella cripta, e la grande tela raffigurante l\"Assunta\" realizzata da Francesco Solimena.\nChiesa di San Salvatore maggiore a corte.\nLa chiesa di San Salvatore maggiore a corte \u00e8 quella di maggiori dimensioni tra le supersiti chiese di epoca longobarda. Esistente almeno dalla fine del IX secolo, conserva sculture e affreschi medioevali.\nAbbazia di Sant'Angelo in Formis.\nA Sant'Angelo in Formis vi \u00e8 l'omonima abbazia, dell'XI secolo e in stile bizantino-campano, \nChiesa ed ex-convento dell'Annunziata.\nEdificata alla fine del XIII secolo, il complesso venne ricostruito in maniera pi\u00f9 maestosa ed imponente nel 1538, utilizzando materiali provenienti dall'Anfiteatro campano e rispettando i canoni architettonici e stilistici del rinascimento napoletano. La chiesa venne poi arricchita dalla grande cupola di realizzata da Ambrogio Attendolo, forse disegnata da Domenico Fontana. Al suo interno vi sono opere di Filippo Vitale, Fabrizio Santafede, Sebastiano Conca, Antonio Sarnelli, Francesco De Mura, Fedele Fischetti, Domenico Mondo e del marcianisano Paolo De Maio, mentre \u00e8 documentata la realizzazione di due organi da parte di Giovanni Francesco Mormando, non a noi pervenuti. In epoca barocca, sono state inserite due statue raffiguranti Santa Lucia e San Rocco sulla facciata. La chiesa e il monastero furono dotati fin dalla loro prima fondazione di un passaggio coperto e sopraelevato ad arco per consentire l'attraversamento cittadino della Via Appia (oggi Corso Appio), tuttora esistente.\nUna porzione dell'ampio ex convento ha ospitato il presidio ospedaliero dedicato a Ferdinando Palasciano, chiuso nel 2008. Nella piazza antistante la chiesa vi \u00e8 la casa natale del compositore Giuseppe Martucci, mentre alle spalle del campanile, nella piazza oggi denominata Piazza Medaglie d'Oro, un tempo sorgeva la Chiesa del Purgatorio, demolita negli anni '60 a causa dei danni successivi al secondo conflitto mondiale.\nChiesa di Santa Caterina.\nLa chiesa di Santa Caterina e il suo convento furono costruiti nel 1383 in stile gotico, di cui conserva abside e crociera, ristrutturata nel 1510, con l'aggiunta delle navate laterali e di una statua interna della Santa, la facciata ed il campanile risalgono invece al XVIII secolo. Nel cinquecento le famiglie nobili capuane finanziarono la costruzione del chiostro, e in loro memoria vennero dedicate le cappelle laterali della chiesa e scolpiti i loro stemmi alla base delle colonne.\nChiesa di Sant'Eligio e San Gaetano ed ex convento Teatino.\nLa Chiesa di Sant'Eligio fu edificata in Piazza dei Giudici tra il 1284 e il 1296 in stile gotico su un preesistente edificio di culto dedicato a Sant'Erasmo di Formia, mentre il retrostante campanile in piperno risale al Cinquecento. Rifatta completamente in travertino nel settecento dall'architetto romano Giovanni Battista Landini in stile barocco, ospita una tela raffigurante la Madonna di Francesco Solimena mentre era qui presente una statua lignea di Pietro Alemanno, oggi conservata presso il Duomo. Il convento annesso dei Padri Teatini \u00e8 stato uno degli antichi ospedali di Capua, mentre oggi invece ospita il locale comando dei Carabinieri.\nChiesa di Montevergine ed ex Monastero.\nLa Chiesa di Montevergine con annesso monastero fu fondata al finire del duecento da Bartolomeo di Capua ed affidati ai monaci benedettini di Montevergine. Dal 1795 il monastero \u00e8 adibito a seminario e conserva tuttora un pozzo nel chiostro risalente al 1769 con lo stemma verginiano scolpito. Sotto il portico dell'ex monastero nel 1611 venne sepolto l'uomo d'armi capuano Giulio Cesare Falco.\nChiesa di Santa Maria delle Grazie o \"della Santella\".\nVenne costruita nel 1761, in ricordo del probabile miracolo della Madonna che avrebbe fermato la strage di abitanti del 1501 ordinata da Cesare Borgia. In precedenza sul luogo sorgeva una cappella dedicata alla Vergine, di cui si occupava una donna devota, tale Camilla Santella, dalla quale prese il nome.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2017 la popolazione straniera residente era di persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nTradizioni e folclore.\nIl carnevale di Capua \u00e8 uno tra i pi\u00f9 antichi di Italia, le cui prime edizioni organizzate in forma pubblica per\u00f2 risalgono alla seconda met\u00e0 del 1800. Le edizioni moderne, finanziate da enti quali la Regione Campania in virt\u00f9 del valore storico e culturale della manifestazione, sono caratterizzate dalla sfilata di carri e gruppi allegorici per tutta la citt\u00e0.\nNel quartiere San Giuseppe \u00e8 presente l'antica tradizione della festa della Madonna Addolorata.\nCultura.\nMuseo Campano.\nIl Museo provinciale campano di Capua, ospitato nel monumentale Palazzo Antignano (poi ampliatosi fino a comprendere l'attiguo monastero annesso alla Chiesa della Concezione\"),\" fu fondato nel 1870 e inaugurato al pubblico nel 1874 da Gabriele Iannelli. Hanno collaborato con esso Theodor Mommsen e Amedeo Maiuri. Da allora \u00e8 un punto di riferimento culturale per tutto il territorio e la Campania.\nMuseo diocesano.\nIl Museo diocesano di Capua, inaugurato nel 1992 dall'arcivescovo Luigi Diligenza, contiene reperti archeologici o opere provenienti da varie chiese cittadine, tra cui una \"Madonna con Ges\u00f9 Bambino tra santo Stefano e santa Lucia\" di Antoniazzo Romano e \"Santo Stefano e Sant'Agata\" di Bernardino Cesari, fratello del pi\u00f9 noto Cavalier d'Arpino.\nEsso si articola in tre spazi espositivi: nella Cappella del Corpo di Cristo e nella cripta di Santo Stefano presso il Duomo e nel convento annesso alla Chiesa di San Gabriele.\nUniversit\u00e0.\nIn citt\u00e0 \u00e8 presente Il \"Dipartimento di Economia\" della Universit\u00e0 degli Studi della Campania \"Luigi Vanvitelli\", situato nella ex Caserma Fieramosca ed ex convento della chiesa di S.Maria delle Dame Monache.\nBiblioteche.\nLa Biblioteca Arcivescovile di Capua ha sede presso la sede diocesana. La biblioteca comunale ha invece sede presso il Palazzo della Gran Guardia in Piazza dei Giudici ed \u00e8 attualmente gestita dalla locale Pro loco.\nGeografia antropica.\nLe principali frazioni e rioni del comune di Capua sono il centro storico fortificato e le sue frazioni sviluppatesi nei pressi di tre luoghi di culto extra moenia:\nSono presenti altri rioni minori:\nEconomia.\nGli stabilimenti industriali pi\u00f9 rilevanti sul territorio capuano sono quelli del Centro Italiano Ricerche Aerospaziali (CIRA), OMA SUD e Tecnam, quello dell'industria farmaceutica Pierrel, mentre fino al 1983 era attivo uno zuccherificio di propriet\u00e0 della Cirio. \nInfrastrutture e trasporti.\nCapua \u00e8 attraversata dalla Strada statale 7 Via Appia, nonch\u00e9 dalla ferrovia ferrovia Roma-Cassino-Napoli; \u00e8 stata inoltre il terminale dell'antica Via Casilina, oggi ricalcata in massima parte dall'odierna Strada statale 6 Via Casilina, che termina nel comune di Pastorano, nei pressi casello autostradale dell'Autostrada A1, aperto nel 1959 e distante 8\u00a0km dalla citt\u00e0. Nel 2008 \u00e8 stato invece inaugurato il casello autostradale di Santa Maria Capua Vetere, posto a pochi metri dalla frazione santangiolese e a beneficio quindi della zona ovest della cittadina capuana. Nel comune si trova l'Aeroporto di Capua, intitolato a Oreste Salomone.\nSimboli.\nLo stemma della citt\u00e0 di Capua \u00e8 il simbolo della storia trimillenaria della citt\u00e0: \u00e8 composto dall'acronimo romano SPQC, che la citt\u00e0 di Capua ha utilizzato sin dall'epoca romana come segno distintivo, e da due scudi aggiunti in epoca medievale. Esso rappresenta l'ininterrotta continuit\u00e0 storica e geografica con la Capua antica.\nL'acronimo S.P.Q.C. della frase latina \"Senatus PopulusQue Capuanus\", ovvero Il Senato e il Popolo Capuano, \u00e8 presente inoltre sulla facciata principale del municipio della citt\u00e0 di Capua.\nLo scudo sulla sinistra con la sua croce rappresenta la Capua di fondazione longobarda e di tradizione cristiana. Lo scudo sulla destra con le sue sette vipere rappresenta la Capua preromana, fondata dagli Osci, i quali prediligevano il serpente nella propria simbologia.\nSport.\nNel comune hanno sede le societ\u00e0 di calcio: Vis Capua Futura e SAIF Tifatina, che hanno disputato campionati dilettantistici regionali, mentre pi\u00f9 gloriosa \u00e8 la tradizione della citt\u00e0 nello sport della pallamano, avendo la squadra cittadina militato anche in Serie A2."}
{"id": "1426958", "revid": "1372005", "url": "https://it.wikipedia.org/wiki?curid=1426958", "title": "Ugo Canefri", "text": "Biografia.\nCanefri nacque probabilmente nel 1148 dalla famiglia alessandrina dei conti Canefri, signori di Gamondio - l'attuale Castellazzo Bormida -, Fresonara e Borgo Rovereto.\nPartecip\u00f2 alla terza crociata assieme a Corrado del Monferrato ed a Guala Bicchieri console di Vercelli.\nEntr\u00f2 nell'Ordine dei Cavalieri Gerosolimitani di San Giovanni, oggi Sovrano militare ordine di Malta, e, poco pi\u00f9 che ventenne, fu destinato all'Ospedale della Commenda di San Giovanni di Pr\u00e9 a Genova. Abbandon\u00f2 cos\u00ec l'armatura per vestire il camice di infermiere. Prest\u00f2 servizio per oltre cinquant'anni.\nLa tradizione gli attribuisce diversi miracoli legati all'acqua: far scaturire una sorgente da una roccia per permettere alle lavandaie di lavare gli indumenti degli ammalati poveri; tramutare l'acqua in vino; salvare una nave in pericolo di naufragio.\nPoco dopo la morte, avvenuta nel 1233 verso gli 85 anni - se lo si considera nato nel 1148 -, la causa di canonizzazione venne istruita dall'arcivescovo di Genova Ottone Ghilini, per incarico di papa Gregorio IX.\nCulto.\nIl suo culto \u00e8 particolarmente sentito ad Alessandria, Genova e presso l'Ordine di Malta.\nLa sua memoria liturgica ricorre l'8 ottobre per il Martirologio Romano e a Malta. Il 19 ottobre a Genova."}
{"id": "1426961", "revid": "767487", "url": "https://it.wikipedia.org/wiki?curid=1426961", "title": "Can't Live Without You", "text": "Can't Live Without You \u00e8 una canzone del gruppo Hard rock/Heavy metal Scorpions ed \u00e8 inserita nell'album Blackout pubblicato nel 1982.\nScritta dal chitarrista ritmico Rudolf Schenker e dal cantante Klaus Meine, \"Can't Live Without You\" ha un ritmo rapido ed \u00e8 la canzone pi\u00f9 rock 'n' roll dell'album. \nPrimo singolo estratto dall'album, "}
{"id": "1426962", "revid": "984922", "url": "https://it.wikipedia.org/wiki?curid=1426962", "title": "Cantone di Hondschoote", "text": "Il Cantone di Hondschoote era una divisione amministrativa dell'Arrondissement di Dunkerque.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "1426967", "revid": "1442080", "url": "https://it.wikipedia.org/wiki?curid=1426967", "title": "Metavandendriesscheite", "text": "La metavandendriesscheite \u00e8 un minerale. \u00e8 presente solitamente in prossimit\u00e0 di giacimenti di uranio, in particolar modo nell'Africa centrale."}
{"id": "1426968", "revid": "1305772", "url": "https://it.wikipedia.org/wiki?curid=1426968", "title": "Antonio Braga", "text": "Biografia.\nOriginario di San Bartolomeo in Galdo (Benevento), Antonio Braga nacque a Napoli da Liberato Braca imprenditore e proprietario terriero, e dalla professoressa di lettere classiche Teresa Rossi di origine veneta.\nFiglio unico e orfano di padre in tenera et\u00e0, si trasfer\u00ec con la madre a Napoli ove si diplom\u00f2 in Pianoforte e Composizione al Conservatorio San Pietro a Majella sotto la guida di insigni maestri quali Vitale, Savasta, Longo e Napoli, e successivamente si laure\u00f2 con lode in Lettere e Filosofia con una tesi intitolata \"Musica e i musicisti delle corti italiane del Rinascimento\", relatore Ernesto Pontieri, che fu data alle stampe dall'Accademia Pontaniana.\nNel 1953 si iscrisse all'Ordine dei Giornalisti ed inizi\u00f2 una lunga collaborazione durata fino alla morte con varie testate: fu infatti critico musicale dell'\u00abOsservatore Romano\u00bb, e scrisse inoltre per vari quotidiani nazionali tra cui \u00abIl Corriere di Napoli\u00bb, \u00abLa Tribuna\u00bb, \u00abIl Giornale\u00bb e \u00abIl Roma\u00bb\nTrasferitosi per un anno in Francia, a Parigi, si perfezion\u00f2 dal 1954 con maestri come River, Milhaud e Messiaen e qui, ove visse fino al 1959, si dedic\u00f2 alla traduzione di alcune commedie di Scarpetta e di Eduardo De Filippo in francese (\"Miseria e nobilt\u00e0, Questi fantasmi, Non ti pago!\") e ne scrisse le musiche per la loro rappresentazione in una lunga tourn\u00e9e con cinquecento repliche anche in Belgio, Scandinavia, Africa francofona e Canada.\nDalla fine degli anni Cinquanta visse per un anno a San Francisco ricevendone la cittadinanza onoraria (1961) e tenendovi corsi e conferenze anche su incarico del Ministero degli Esteri italiano. \nTornato in Italia fiss\u00f2 residenza a Napoli insegnando Storia ed Estetica della Musica presso il Conservatorio San Pietro a Majella ma anche all'Accademia di Santa Cecilia a Roma, dirigendo inoltre la biblioteca del Conservatorio di Bologna (1964) e di Bari (1965) e insegnando altres\u00ec presso le universit\u00e0 di Lecce e Cassino. \nNel 1966 fu chiamato alla direzione artistica del Teatro dell'Opera di Roma in veste di collaboratore e qui, tra l'altro, revision\u00f2 e trascrisse la partitura dell\"'Alzira\" di Giuseppe Verdi. \nVisse lungamente e periodicamente anche ad Haiti e Santo Domingo ove tra l'altro scrisse e rappresent\u00f2 lo spettacolo \"Musiche e colori di Napoli\" ed organizz\u00f2 inoltre il dipartimento di Composizione del locale Conservatorio.\nNegli Stati Uniti ricevette nel 1992 l'incarico di comporre l'opera \"1492 Epopea lirica d'America\" per il quinto centenario della scoperta del nuovo continente e che fu rappresentata in tutto il mondo con due cast, uno americano ed uno italiano.\nAltra sua notissima opera \u00e8 il San Domenico di Guzman realizzata con Giorgio Albertazzi e rappresentata con Orchestra e Coro del Teatro San Carlo di Napoli\nMedaglia d'oro della Siae (1992), fu pure membro della Societ\u00e0 Francese e della Societ\u00e0 Internazionale di Musicologia.\nRicevette vari riconoscimenti tra cui il Premio Internazionale Vita d'Artista, il Premio Napoletanit\u00e0 e inoltre le onorificenze di Cavaliere dell'Ordre des Arts et des Lettres in Francia, di Grand'ufficiale dell'Ordine di Cristoforo Colombo conferita dalla Presidenza della Repubblica Dominicana a marzo 2009, e quella di Cavaliere dell'Ordine al Merito della Repubblica Italiana conferita il 2 giugno 2002 dal presidente Carlo Azeglio Ciampi.\nAutore di numerosi componimenti musicali di vario genere, scrisse anche alcuni saggi tra cui: \"Antonio Salieri tra mito e storia,\" \"Un musicista dimenticato della Napoli ottocentesca: Vincenzo Fioravanti,\" \"Schemi aggiornati di storia della musica,\" \"Incontri tra musica e poesia, Il ritmo musicale: profilo storico, Dal pensiero alla musica, L'\"eccitata\" polemica tra Giulio Cesare Arresti e Maurizio Cazzati: Bologna 1659 (un documento inedito), Darius Milhaud.\"\nNegli ultimi mesi di vita inizi\u00f2 inoltre a scrivere un'autobiografia intitolata \"My four cities - Sinfonia biografica in quattro movimenti\" ma che lasci\u00f2 incompiuta per sole poche pagine e che venne pubblicata postuma nel dicembre 2009.\nColpito da un male incurabile, Antonio Braga mor\u00ec infatti a Napoli nella sua casa di Via Sant'Anna dei Lombardi nel pomeriggio del 26 maggio 2009 e per sua volont\u00e0 fu sepolto a San Bartolomeo in Galdo nella cappella di famiglia.\nAl nipote Emilio Galante, compositore e flautista, lasci\u00f2 in eredit\u00e0 la sua biblioteca di testi e partiture, poi divenuta fondo del Conservatorio Bonporti di Trento.\nNel 2014 il Consiglio Comunale di San Bartolomeo in Galdo ha deliberato l'intitolazione del Cinema Teatro Comunale ad Antonio Braga. Suo principale biografo \u00e8 il congiunto Andrea Jelardi, anch'egli giornalista e storico."}
{"id": "1426973", "revid": "1356188", "url": "https://it.wikipedia.org/wiki?curid=1426973", "title": "Christian Wirth", "text": "Partecip\u00f2 al programma eugenetico Aktion T4, responsabile dello sterminio di decine di migliaia di disabili fisici e mentali. Fu poi inserito nei quadri dell'Aktion Reinhardt diretta da Odilo Globo\u010dnik divenendo il primo comandante del campo di sterminio di Be\u0142\u017cec e corresponsabile dello sterminio di centinaia di migliaia di ebrei e zingari. Fu individuato e ucciso da partigiani jugoslavi.\nA disposizione del Reich.\nStudi\u00f2 carpenteria e divenne poi funzionario di polizia. Wirth combatt\u00e9 durante la Prima guerra mondiale sul fronte occidentale ottenendo una decorazione. Dopo la guerra trascorse diversi anni come imprenditore edile e rientr\u00f2 poi nella polizia come agente nella squadra omicidi a Stoccarda, guadagnandosi la reputazione per la sua brutale efficienza e la completa dedizione al lavoro. S'iscrisse al partito nazista nel 1931, alle SA (camicie brune) nel 1933. Entr\u00f2 nei ranghi dello\nSD nel 1937 e delle SS nel 1939. Nello stesso anno fu promosso Commissario (Kriminalkommissar) nell'ambito della Kripo, ovvero l'Amt V dell'Ufficio centrale per la sicurezza del Reich o RSHA, ma di fatto controllato dalla Gestapo (Amt IV della RSHA).\nIl programma eugenetico Aktion T4.\nNell'ottobre del 1939, Wirth ottenne il rango di \"SS-Obersturmf\u0171hrer\" e fu inviato alla clinica psichiatrica di Grafeneck dove prese parte al programma Aktion T4. Conobbe Josef Oberhauser che divenne poi il suo aiutante a Be\u0142\u017cec. Sempre a Grafeneck conobbe Kurt Franz, che divenne poi vicecomandante al campo di Treblinka. Alla fine del 1939, Wirth fu inviato alle carceri di Brandeburgo dov'era stato allestito un centro di \"eutanasia\". A capo dell'operazione, guid\u00f2 il primo esperimento di \"gassazione\" usando il monossido di carbonio.\nPhilipp Bouhler, cancelliere del F\u00fchrer, che faceva parte del gruppo, gli sugger\u00ec che le camere a gas avrebbero potuto essere camuffate da docce. A met\u00e0 1940, Wirth venne nominato capo del programma \"Aktion T4\" in Germania e Austria, capo dell'ufficio del registro a Hadamar, e capo del centro di eutanasia a Hartheim, dove conobbe Franz Stangl, il futuro comandante di Sobib\u00f3r e di Treblinka.\nIl campo di sterminio di Be\u0142\u017cec.\nNel mese di settembre del 1941, Wirth fu inviato a Lubiana per allestire un primo centro di eutanasia fuori dal Reich, ma il progetto fu poi abbandonato. Rimangono sconosciute le sue mosse nel periodo tra settembre e dicembre del 1941. Prima del Natale 1941, Wirth arriv\u00f2 a Be\u0142\u017cec, nel Governatorato Generale, e port\u00f2 con s\u00e9 un piccolo gruppo di uomini con i quali aveva lavorato al programma \"Aktion T4\". Primo comandante del campo di Be\u0142\u017cec, Wirth fu soprannominato dallo staff SS come \"Christian il barbaro\", tali erano le sue brutalit\u00e0. Istitu\u00ec i sonderkommandos, (un ordine gerarchico all'interno del campo dove ebrei avevano l'autorit\u00e0 di sorvegliare altri ebrei): selezion\u00f2 un centinaio di giovani uomini dai primi treni che arrivarono al campo, per costituire una prima forza lavoro che sottopose a un \"capo\" ebreo, assistito da due \"Oberkapos\", a loro volta controllati dai Kap\u00f2s.\nWirth parlava personalmente con ogni gruppo di ebrei che arrivavano al campo con i convogli. Era tale il tono di voce, che gli ebrei in attesa sulla piattaforma, occasionalmente gli applaudivano, credendo alla sua storia che fossero solo in un campo di passaggio. Un inviato delle SS, il luogotenente Kurt Gerstein, dichiar\u00f2 dopo la guerra, che vide Wirth frustare dei giovani ebrei nelle camere a gas a Be\u0142\u017cec ed anche frustare una guardia ucraina in viso per non avere avviato il motore collegato alle camere a gas. I sopravvissuti di Be\u0142\u017cec raccontarono che Wirth gettava giovani bambini ebrei in una fossa ed ordinava di seppellirli vivi. Un sopravvissuto lo descrisse cos\u00ec:\nUn volontario ucraino addestrato a Trawniki paragon\u00f2 Wirth ad uno \"Stuka\", il bombardiere da picchiata dell'esercito tedesco. Inculcava la disciplina alle guarnigioni, sia tedesche che ucraine, ordinando lunghe marce fuori dal campo, alle quali lui stesso partecipava.\nNel giugno del 1942, Wirth spar\u00ec da Be\u0142\u017cec e torn\u00f2 a Berlino. Non si sa con certezza la motivazione, ma \u00e8 possibile che fu convocato alla capitale per ricevere ulteriori istruzioni sulla eradicazione degli ebrei dalla Polonia (conosciuta come Aktion Reinhard). Gottlieb Hering, che conobbe Wirth per 20 anni, gli subentr\u00f2 a Be\u0142\u017cec nell'agosto del 1942.\nOperazione Reinhard.\nQuando Wirth riapparve era ispettore dell'Aktion Reinhard. Il suo primo compito fu quello di riorganizzare il campo di Treblinka mentre Franz Stangl fu inviato a Sobib\u00f3r ad organizzare lo staff SS. Prese il suo lavoro con entusiasmo, garant\u00ec l'ampliamento delle camere a gas ed il loro funzionamento in base alle previsioni di arrivo di nuovi prigionieri al campo. Quando fin\u00ec a Treblinka, Wirth pass\u00f2 a Sobibor con gli stessi compiti. A dicembre 1942 fu trasferito nel nord della Jugoslavia dove divenne responsabile del campo di lavoro slavo nella zona di Lubiana. Egli si stabil\u00ec al secondo piano di una villa in via Chelmska vicino all'aeroporto dove c'erano tre hangar usati da deposito per gli abiti ed altri oggetti personali appartenuti agli ebrei. Gli operai ebrei slavi lavoravano nelle vicine fabbriche e erano soggetti ai crudeli trattamenti di Wirth.\nLa risiera di San Sabba.\nIl 23 settembre 1943 venne costituita la Repubblica Sociale Italiana, stato fantoccio sotto il controllo delle truppe di occupazione tedesche: il Friuli-Venezia Giulia le province di Udine, Trieste, Gorizia, Pola, Fiume e Lubiana, diventarono territori direttamente amministrati dal Terzo Reich. Wirth fu promosso \"SS-Sturmbannf\u0171hrer\" e trasferito a Trieste a capo dell'Einsatzkommando Reinhard. A Trieste sorgeva uno stabilimento per la pilatura del riso, costruito nel 1913 nel quartiere periferico di San Sabba. Venne requisito e utilizzato in un primo tempo come campo di prigionia provvisorio per i militari italiani catturati dopo l'8 settembre 1943 con il nome di \"Stalag 339\", poi destinato allo smistamento dei deportati in Germania ed in Polonia, sia come deposito e smistamento dei beni razziati, il \"Polizeihaftlager\" (letteralmente campo di detenzione di polizia), successivamente fu utilizzato per la detenzione e l'eliminazione di partigiani, detenuti politici ed ebrei.\nFurono costituiti territorialmente diversi uffici contrassegnati dalla sigla R. Il gruppo che operava a Trieste fu siglato R1 (cifra impressa su documenti e sulle celle della risiera). Wirth torn\u00f2 poi per un breve periodo a Lubiana per distruggere tutti i campi di lavoro nella zona e altres\u00ec uccidere chi ci avesse lavorato. Il 26 maggio 1944 fu individuato ed ucciso da partigiani dell'Esercito Popolare di Liberazione della Jugoslavia ed \u00e8 sepolto al cimitero tedesco di Costermano in provincia di Verona con altri 21.916 militari caduti in terra italiana nel corso della Seconda guerra mondiale."}
{"id": "1426974", "revid": "71433", "url": "https://it.wikipedia.org/wiki?curid=1426974", "title": "Diario di una tata", "text": ""}
{"id": "1426975", "revid": "124123", "url": "https://it.wikipedia.org/wiki?curid=1426975", "title": "Morti nel 512", "text": ""}
{"id": "1426976", "revid": "597500", "url": "https://it.wikipedia.org/wiki?curid=1426976", "title": "Concetto Pozzati", "text": "Biografia.\nCugino dello psicologo Luigi Meschieri, ha studiato dapprima a Bologna, per poi continuare a Parigi, presso l'atelier dello zio Sepo, noto cartellonista di fama internazionale, e specializzarsi in grafica pubblicitaria.\nDopo un esordio come artista informale, si \u00e8 avvicinato alle tematiche pop.\n\u00c8 al surrealismo che \u00e8 associata l'arte fredda e metallica di Pozzati, semplice nelle soluzioni ma, allo stesso modo, magica e fantastica, come accade ad esempio nella sua opera \"Per una impossibile modificazione\" (1964), in cui un insieme di frutti si rapporta con il suo doppio pittorico in modo paradossale. Questa opera, tra le pi\u00f9 note dell'artista, \u00e8 stata esposta alla Biennale di Venezia del 1964. A questa prima partecipazione del Maestro alla Biennale, hanno fatto seguito altre quattro presenze: nel 1972, 1982, 2007 e 2009). Da non dimenticare la partecipazione del maestro alla documenta Kassel del 1964 .\nPozzati ha insegnato all'Accademia di belle arti di Urbino, di cui poi \u00e8 stato anche direttore fino al 1973; in seguito ha insegnato alle Accademie di Firenze e Venezia. Quando \u00e8 diventato ordinario della cattedra di pittura all'Accademia di belle arti di Bologna, gli \u00e8 subentrato l'amico Emilio Vedova. Ha avuto numerosi allievi fra i quali il pittore Guglielmo Mari. \n\u00c8 stato accademico di San Luca.\nDal 1993 al 1996 \u00e8 stato assessore alla cultura al comune di Bologna. Nel 1998 \u00e8 stato direttore artistico della Casa del Mantegna a Mantova.\nMolte le sue mostre personali di rilievo internazionale, tra cui:"}
{"id": "1426977", "revid": "599013", "url": "https://it.wikipedia.org/wiki?curid=1426977", "title": "Okr", "text": ""}
{"id": "1426982", "revid": "1776051", "url": "https://it.wikipedia.org/wiki?curid=1426982", "title": "Lurtigen", "text": "Lurtigen (toponimo tedesco; in francese \"Lourtens\", desueto) \u00e8 una frazione di 181 abitanti del comune svizzero di Morat, nel Canton Friburgo (distretto di Lac).\nStoria.\nGi\u00e0 comune autonomo che si estendeva per 2,30\u00a0km\u00b2, 2016 \u00e8 stato accorpato a Morat assieme agli altri comuni soppressi di Courlevon, Jeuss e Salvenach.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "1426984", "revid": "21880", "url": "https://it.wikipedia.org/wiki?curid=1426984", "title": "Rugosa", "text": "L'ordine dei Rugosa o dei tetracoralli \u00e8 un ordine estinto di coralli vissuto esclusivamente nell'era Paleozoica, abbondanti nell'Ordoviciano fino al tardo Permiano.\nFanno parte del phylum Cnidaria (o Coelentarata) e possono essere solitari o aggregati in colonie. La denominazione \"rugosa\" riferisce l'aspetto della teca esterna.\nCaratteristiche.\nQuesti celenterati presentavano un proprio scheletro con parete, detta \"muraglia\", da cui si dipartivano verso il centro delle lame raggiate, dette comunemente setti. Dallo studio degli esemplari fossili risulta che un individuo adulto presentava un setto cardinale che, con il setto opposto, formava il piano di simmetria e due setti laterali, detti anche \"metasetti\". L'insieme di questi quattro setti primari determinava la disposizione tetramerale, loro caratteristica peculiare.\nRiproduzione.\nIl tipo di riproduzione ipotizzato di questi animali era quello agamico, per gemmazione, ovvero asessualmente, per analogia con quanto avviene con gli esacoralli.\nDistribuzione.\nI primi fossili rinvenuti risalgono all'Ordoviciano inferiore ed ebbero il massimo sviluppo nel Siluriano superiore e nel Devoniano, quando costituiscono vere e proprie barriere coralline e contribuiscono significativamente all'espansione delle comunit\u00e0 di piattaforma carbonatica; dopo questo periodo, si avviarono ad una lenta scomparsa, avvenuta alla fine del Permiano. Una specie molto nota di tetracorallo, vissuta nel Devoniano medio, \u00e8 \"Calceola sandalina\", cos\u00ec chiamata per la sua forma a sandalo profondo; alla chiusura provvedeva un opercolo semicircolare, articolato mediante una cerniera."}
{"id": "1426988", "revid": "36426", "url": "https://it.wikipedia.org/wiki?curid=1426988", "title": "Loggia dei Tessitori", "text": "La Loggia dei Tessitori si trova in Via San Gallo 36 a Firenze.\nStoria e descrizione.\nSi tratta di una loggia a cinque arcate, alla maniera del Cronaca o di Giuliano da Sangallo (per quanto Augusto Garneri la riconduca a Bernardo Buontalenti), databile a circa il 1503-1504 ed eretta sul luogo di tre pi\u00f9 antiche case, di cui due demolite e la terza riadattata.\nFu voluta dalla compagnia dei Tessitori di Drappi (della quale resta memoria anche nella toponomastica della vicina via degli Arazzieri) come porzione di un antico ospizio della stessa compagnia, detta della Santa Croce, esistente almeno dal 1455. \nCon la crisi della prudozione serifera, la Compagnia si trov\u00f2 in difficolt\u00e0 economiche, dovendo vendere la loro loggia nel 1538 a Ottaviano de' Medici, figlio di Bernardetto, per trecento fiorini d'oro. \nNel 1610 fu costruita la parte mediana (Limburger), finanziata da Antonio de' Medici (che abitava nell'adiacente Casino mediceo), come riporta l'iscrizione sul portale. Successivamente, seguendo le sorti del Casino, fu annessa alla Caserma delle Reali Guardie del Corpo e quindi alla Dogana.\nAi primi del Novecento i locali adiacenti risultavano occupati da vari Uffici del Genio Civile e la loggia tamponata, fino a che, nel 1902, lo stesso Genio Civile present\u00f2 un progetto per il restauro del complesso e la riapertura dello spazio. Ai tempi di Garneri vi erano dislocati vari uffici governativi e municipali.\nNel 1933 il complesso sub\u00ec lavori di adattamento ad uso degli uffici dell'Ufficio metrico, ed altri ancora nel 1950. \u00c8 documentato un intervento dei vigili del Fuoco su parti del cornicione pericolanti nel 1964 quindi, nel 1973, la sostituzione delle colonne a cura del Genio Civile (due dei fusti sostituiti sono esposti all'interno del loggiato). \"Vedasi ad un pilastro l'aquila imperiale, timbro di propriet\u00e0 demaniale sotto il regime napoleonico\" (Garneri). Attualmente la loggia funge da ingresso monumentale agli uffici tecnici del Genio Civile, Coordinamento regionale prevenzione sismica.\nLa fabbrica appare nell'elenco redatto nel 1901 dalla Direzione Generale delle Antichit\u00e0 e Belle Arti, quale edificio monumentale da considerare patrimonio artistico nazionale."}
{"id": "1426989", "revid": "1272592", "url": "https://it.wikipedia.org/wiki?curid=1426989", "title": "Societatea de Transport Bucure\u0219ti", "text": "La Societatea de Transport Bucure\u0219ti (in italiano: \"Societ\u00e0 di Trasporto di Bucarest\"; STB) \u00e8 l'azienda che gestisce il trasporto pubblico di superficie nella citt\u00e0 di Bucarest, capitale della Romania. Prima del 13 settembre 2018, la societ\u00e0 era conosciuta come Regia Autonom\u0103 de Transport Bucure\u0219ti (\"Direzione dei Trasporti Autonomi di Bucarest\"; RATB).\nL'azienda aderisce all\"'Uniunea Romana de Transport Public\", organismo nazionale che riunisce gli operatori rumeni di trasporto pubblico.\nLinee gestite.\nLinee tranviarie (26).\nLe linee tranviarie gestite da STB sono 26.\nLinee autobus.\nLe linee autobus che l'azienda gestisce sono circa 155.\nParco mezzi.\nBucarest possiede una fitta rete di mezzi pubblici, costituita da circa 1 150 autobus, 491 tram e 297 filobus (2016).\nLa citt\u00e0 possiede anche un'estesa rete sotterranea di metropolitana (5 linee, 78,5\u00a0km, 78 stazioni) che \u00e8 gestita da un'altra societ\u00e0: Metrorex."}
{"id": "1426990", "revid": "287204", "url": "https://it.wikipedia.org/wiki?curid=1426990", "title": "Adam Opel", "text": "Biografia.\nNato nel circondario di Francoforte sul Meno, era il figlio maggiore del mastro fabbro Philipp Wilhelm Opel; inizi\u00f2 a lavorare come apprendista, cos\u00ec come i suoi fratelli Georg e Wilhelm, nell'officina del padre. Gli anni di apprendistato lo vedono nel 1857 presente in Belgio e Inghilterra, successivamente Parigi, dove lavor\u00f2 in due fabbriche di macchine da cucire. Rest\u00f2 affascinato dalle macchine da cucire tanto che, tornato a R\u00fcsselsheim sua citt\u00e0 natale, vi install\u00f2 nel 1862 una azienda dedita alla loro costruzione.\nIngrandita velocemente l'impresa e dopo aver sposato nel 1868 Sophie Marie Scheller, figlia di un locandiere, dal 1886 allarg\u00f2 la produzione al settore delle biciclette diventando anche in questo settore uno dei pi\u00f9 grossi costruttori tedeschi, oltre ad essere diventato il maggiore costruttore europeo di macchine per cucire.\nNel 1884 la fabbrica produsse 18.000 macchine all'anno. Fond\u00f2 cos\u00ec l'azienda che porta il suo nome.\nFu per\u00f2 solo tre anni dopo la sua morte, avvenuta nel 1895 per febbre tifoide, che l'azienda, ora gestita dalla vedova Sophie Opel e dai suoi cinque figli, Carl, Wilhelm, Heinrich, Fritz e Ludwig Opel inizi\u00f2 la fabbricazione di autovetture.\nWilhelm e Heinrich diventarono nel 1917 nobili del \"Gro\u00dfherzogtum Hessen\", Carl nel 1918. Fritz e Ludwig rimasero cittadini.\nPoco prima della sua morte, pare che Adam Opel alla vista di un'auto abbia esclamato:\nRiconoscimenti.\nNel 2012 la Opel gli ha dedicato una superutilitaria in suo nome, la Opel Adam."}
{"id": "1426992", "revid": "92723", "url": "https://it.wikipedia.org/wiki?curid=1426992", "title": "Diocesi di Arauca", "text": "La diocesi di Arauca (in latino: \"Dioecesis Araucensis\") \u00e8 una sede della Chiesa cattolica in Colombia suffraganea dell'arcidiocesi di Nueva Pamplona. Nel 2020 contava 327.500 battezzati su 256.400 abitanti. \u00c8 retta dal vescovo Jaime Crist\u00f3bal Abril Gonz\u00e1lez.\nTerritorio.\nLa diocesi comprende l'intero dipartimento colombiano di Arauca, nel nord-est del Paese, comprensivo di 7 comuni: Arauca, Arauquita, Cravo Norte, Fortul, Puerto Rond\u00f3n, Saravena e Tame. Fanno parte della diocesi anche i comuni di Chita e Cubar\u00e1 nel dipartimento di Boyac\u00e1, il comune di La Salina nel dipartimento di Casanare, e il distretto di Gibraltar nel comune di Toledo nel dipartimento di Norte de Santander.\nSede vescovile \u00e8 la citt\u00e0 di Arauca, dove si trova la cattedrale di Santa Barbara.\nIl territorio si estende su una superficie di 23.505\u00a0km\u00b2 ed \u00e8 suddiviso in 28 parrocchie, raggruppate in 6 arcipresbiterati: Beato Jesus Emilio Jaramillo, Rafael Arcadio Bernal Supelano, Jos\u00e9 Mar\u00eda Pottier, San Juan Pablo II, Miguel Angel Builes e Luis Eduardo Garc\u00eda.\nStoria.\nLa prefettura apostolica di Arauca fu eretta il 26 maggio 1915 con decreto della Sacra Congregazione Concistoriale, ricavandone il territorio dal vicariato apostolico di Casanare.\nIl 15 giugno 1945 ha ceduto una porzione di territorio a vantaggio dell'erezione della prefettura apostolica di Labateca, che nel 1956 \u00e8 stata reintegrata nel suo territorio per la contemporanea soppressione della prefettura di Labateca.\nL'11 novembre 1970 la prefettura apostolica fu elevata a vicariato apostolico con la bolla \"Quoniam praecipuas\" di papa Paolo VI.\nIl 19 luglio 1984 il vicariato apostolico \u00e8 stato elevato a diocesi con la bolla \"Accuratissima Summis\" di papa Giovanni Paolo II.\nNel 1989 Jes\u00fas Emilio Jaramillo Monsalve, il primo vescovo della diocesi, fu assassinato dai guerriglieri dell'ELN. \u00c8 stato beatificato l'8 settembre 2017 da papa Francesco, durante il suo viaggio apostolico in Colombia.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 327.500 persone contava 256.400 battezzati, corrispondenti al 78,3% del totale."}
{"id": "1426996", "revid": "124015099", "url": "https://it.wikipedia.org/wiki?curid=1426996", "title": "To Love-Ru", "text": " \u00e8 un manga scritto da Saki Hasemi e illustrato da Kentar\u014d Yabuki. La serie \u00e8 stata pubblicata da Sh\u016beisha nel settimanale \"Weekly Sh\u014dnen Jump\" e si \u00e8 conclusa il 24 agosto 2009. In Italia, i diritti del manga sono stati acquistati dalla Star Comics, che ha iniziato la pubblicazione a partire dal 15 febbraio 2011 su \"Techno\" a cadenza mensile.\nIl 29 febbraio 2008 \u00e8 uscito un drama CD con una storia riguardante la serie, mentre il 3 aprile 2008 \u00e8 iniziata la trasmissione giapponese della serie sulla TBS, grazie alla collaborazione tra Sh\u016beisha, Xebec e Geneon Entertainment, terminata il 25 settembre 2008 dopo 26 episodi trasmessi. Tra l'aprile 2009 e l'aprile 2010 sono stati prodotti e pubblicati 6 episodi in formato OAV. Una seconda serie anime intitolata \"Motto To Love-Ru -Trouble-\" \u00e8 andata in onda da ottobre a dicembre 2010 per 12 episodi.\nNell'ottobre 2010 \u00e8 iniziata la pubblicazione in Giappone su \"Jump Square\" del sequel della serie chiamato , adattato dal 2012 in una serie di OAD e in una serie televisiva anime di 12 episodi.\nTrama.\nLa storia ruota attorno a Rito Y\u016bki, uno studente delle superiori che non riesce a confessare il suo amore per la ragazza dei suoi sogni, Haruna Sairenji. Un giorno, appena tornato a casa, mentre si faceva il bagno, gli appare all'improvviso una misteriosa ragazza tutta nuda comparsa dal nulla.\nIl suo nome \u00e8 Lala e proviene dal pianeta Deviluke, dove lei \u00e8 l'erede al trono. Suo padre vuole che torni sul suo pianeta cos\u00ec che possa sposare uno degli spasimanti, ma lei decide che vuole, al contrario, sposarsi con Rito e rimanere cos\u00ec sulla Terra. Al capitano Zastin \u00e8 stato ordinato di riportare Lala e di combattere contro Rito. Egli riporta all'imperatore che Rito avrebbe l'intenzione di sposare Lala, dopo aver udito Rito dire che il matrimonio \u00e8 un qualcosa di impossibile a meno che non lo si faccia con la persona amata (Rito in quel momento cercava di difendersi dai loro attacchi, ma Zastin e Lala hanno pensato che stesse al contrario cercando di difendere Lala).\nCon questa frase, Lala si innamora follemente di Rito e decide di doverlo assolutamente sposare. Suo padre decide che, se Rito \u00e8 in grado di proteggere Lala e di tenerla al suo fianco, allora pu\u00f2 rimanere con lei, ma se Rito non \u00e8 in grado di proteggerla, il padre di Lala uccider\u00e0 Rito e distrugger\u00e0 la Terra.\nPersonaggi.\n\"To Love-Ru -Trouble-\" vede come protagonisti delle sue vicende Rito Y\u016bki e le due ragazze Lala Satalin Deviluke e Haruna Sairenji.\n \u00e8 un liceale quindicenne innamorato della sua compagna di classe Haruna Sairenji e che ha sempre fallito nel dichiararle i propri sentimenti. Rito \u00e8 un ragazzo molto gentile e altruista, caratteristica per la quale diverse ragazze, nonostante le imbarazzanti situazioni in cui si trovano insieme a lui, provano qualcosa per lui o comunque nutrono simpatia nei suoi confronti. Vive con la sorella minore Mikan, la quale nonostante frequenti solamente il quinto anno delle elementari \u00e8 una bambina matura per la sua et\u00e0 e molto abile nelle faccende di casa, anche a causa del fatto che i genitori restano spesso lontani da casa per lavoro. Un giorno la vita di Rito cambia nel momento in cui la giovane aliena Lala appare nuda all'improvviso nel suo bagno mentre si trova in doccia.\n \u00e8 la principessa del pianeta Deviluke ed \u00e8 scappata via da casa perch\u00e9 non aveva alcuna intenzione di sposarsi. Ha una forma fisica invidiata da tante donne e possiede una mente geniale, tramite la quale sviluppa oggetti e invenzioni incredibili, che per\u00f2 spesso finiscono con avere difetti e causano tanti guai a coloro che la circondano, in particolare a Rito. Tra tutte le invenzioni solamente una \u00e8 riuscita senza difetti e si tratta di Peke, che genera i vestiti indossati da Lala ogni giorno e le da consigli. All'inizio dichiara di amare Rito per evitare di ritornare su Deviluke e sposarsi con persone per lei del tutto estranee e si trasferisce in casa di Rito, oltre ad iniziare a frequentare il suo stesso liceo. Tuttavia, con il passare del tempo, si innamora profondamente di lui, tanto da proporgli pi\u00f9 volte un vero matrimonio. Lala ha due sorelle minori, Momo Belia Deviluke e Nana Asta Deviluke, le quali anche loro in seguito decidono di fuggire da casa per non continuare gli studi e di raggiungere la loro sorella maggiore sulla Terra. Ad affiancare la principessa Lala sulla Terra \u00e8 rimasto il capo della guardia reale di Deviluke, Zastin, il quale dopo aver fallito nel far tornare la figlia del sovrano a casa rimane per proteggerla da eventuali pericoli che avrebbe dovuto affrontare sulla Terra.\n \u00e8 una coetanea di Rito e sua compagna di classe nell'istituto da loro frequentato. Molto diligente e gentile, anche lei \u00e8 innamorata di Rito, ma tuttavia lei non ha mai trovato il coraggio di dichiararsi, sia per il rapporto speciale che si \u00e8 instaurato tra loro e sia e anche a causa dell'amicizia nata tra lei e Lala nel corso delle vicende. Vive con sua sorella maggiore Akiho ed il loro Boston Terrier Maron in un piccolo appartamento e nutre una profonda paura dei fantasmi e di tutto ci\u00f2 che riguarda il sovrannaturale.\nCon l'arrivo di Lala sulla Terra diversi alieni arrivano sulla Terra con intenzioni pi\u00f9 o meno ostili nei confronti di Rito, tra i quali anche spasimanti che cercano di ottenere la mano di Lala. \u00e8 uno degli spasimanti di Lala e inizia a frequentare lo stesso liceo di Rito con l'intento di batterlo e sposare Lala. Ha la strana abilit\u00e0 che gli consente di cambiare sesso e personalit\u00e0 e di diventare la sua controparte , la quale per un malinteso s'innamora di Rito e inizia una carriera che la porta a diventare un'idol di successo. \u2014 poi pi\u00f9 conosciuta come \"Yami\", soprannome datole da Lala \u2014 \u00e8 un'aliena con l'abilit\u00e0 di trasformare ogni parte del suo corpo in armi che tenta di uccidere Rito su ordine di uno degli spasimanti di Lala. Nonostante poi l'incarico si riveler\u00e0 poi nullo, Yami continuer\u00e0 a considerare Rito suo obiettivo da eliminare e per questo lo protegger\u00e0 da coloro che lo vogliono uccidere per il semplice fatto che tale azione dev'essere da lei eseguita nel momento che riterr\u00e0 pi\u00f9 opportuno.\nNella serie fanno la loro apparizione anche diversi compagni di classe dei protagonisti e tra loro i pi\u00f9 ricorrenti sono Yui Kotegawa e Saki Tenjoin. \u00e8 una compagna di classe di Rito a partire dal secondo anno di liceo e presidente del comitato disciplinare degli studenti che non sopporta i gesti da lei considerati immorali, mentre \u00e8 una studentessa di un anno pi\u00f9 grande di Rito considerata da tutti gli studenti la regina dell'istituto Sainan e che ritiene Lala sua rivale per tale titolo.\nManga.\nIl manga \"To Love-Ru\" \u00e8 stato scritto dallo sceneggiatore Saki Hasemi, mentre i disegni sono a cura di Kentar\u014d Yabuki. La serie \u00e8 stata serializzata sulla rivista per manga sh\u014dnen \"Weekly Sh\u014dnen Jump\", edita da Sh\u016beisha, tra il numero pubblicato il 24 aprile 2006 e il numero 40 del 2009, uscito il 31 agosto 2009. Negli oltre tre anni di serializzazione sono stati pubblicati 162 capitoli, i quali sono stati raccolti in diciotto volumi in formato tank\u014dbon pubblicati in Giappone da Shueisha a cadenza variabile tra la bimestrale e trimestrale: il primo volume \u00e8 stato pubblicato il 16 novembre 2006, mentre il diciottesimo ed ultimo volume \u00e8 uscito il 2 aprile 2010. La versione pubblicata su \"Shonen Jump\" \u00e8 stata soggetta a modifiche volte a nascondere le nudit\u00e0 dei personaggi femminili, mentre sui tank\u014dbon \u00e8 stata pubblicata una versione integrale dei capitoli.\nEdizione italiana.\nDurante l'edizione del 2010 del Lucca Comics &amp; Games, la casa editrice Star Comics ha annunciato l'acquisizione dei diritti per la pubblicazione del manga sul mercato italiano. Oltre all'annuncio sono stati rivelati dettagli riguardo alla distribuzione dell'opera, la quale sarebbe avvenuta a cadenza mensile e a partire dal 15 febbraio 2011 e disponibile sia in edicola che in fumetteria. Il primo volume \u00e8 stato inoltre messo in vendita attraverso una promozione della durata di un mese, che ha permesso ai lettori di acquistare l'albo ad un prezzo speciale inferiore a quello completo. La pubblicazione, avvenuta nella collana \"Techno\" dal numero 201 al numero 218, si \u00e8 conclusa il 18 luglio 2012 con la pubblicazione del diciottesimo ed ultimo volume.\nLa serie \u00e8 stata pubblicata seguendo l'edizione tank\u014dbon e pertanto senza censure. Nel primo volume sono presenti alcuni errori di traduzione, il pi\u00f9 evidente dei quali riguarda il personaggio di Mikan Yuki, che viene presentata erroneamente come sua sorella maggiore.\nAltre edizioni.\nOltre che in Giappone e in Italia, \"To Love-Ru\" \u00e8 stato pubblicato in altri paesi del mondo. Data la particolarit\u00e0 della serie, ci sono stati diversi adattamenti, contrastanti tra loro e con la versione originale.\nIn Taiwan la serie \u00e8 stata pubblicata da Tong Li Publishing dal 6 agosto 2007 al 28 maggio 2010. In questa edizione del manga sono state apportate varie censure volte a ridurre il livello di fanservice presente: infatti \u00e8 stata adottata l'edizione pubblicata in Giappone su rivista invece che la versione pubblicata in formato tankobon.\nLa serie \u00e8 giunta anche a Hong Kong, dove la casa editrice che cura la serie ha optato per l'innalzamento della fascia d'et\u00e0 per cui la serie viene pubblicata e ha reso \"To Love-Ru\" una serie vietata ai minori di 18 anni, onde evitare censure e pubblicare la stessa edizione presente nei tank\u014dbon originali.\nIn Francia la serie \u00e8 stata pubblicata da Editions Tonkam, mentre l'edizione pubblicata in Germania \u00e8 a cura di Tokyopop Germany.\nSomiglianze e richiami a \"Black Cat\".\nIl maestro Yabuki, in \"To Love-Ru\", non ha potuto fare a meno di citare, pi\u00f9 o meno esplicitamente, la sua precedente e famosa opera \"Black Cat\". Il richiamo pi\u00f9 evidente \u00e8 il personaggio di Oscurit\u00e0 d'Oro, sostanzialmente un doppio di Eve. I personaggi, oltre ad assomigliarsi fisicamente, condividono abilit\u00e0 (le \"nanomacchine\" per Eve, la \"trans-abilit\u00e0\" per Yami), carattere e passione per i libri. Altre citazioni sono:\nAnime.\nA partire dal 2008 lo studio d'animazione Xebec si \u00e8 occupato della produzione di vari adattamenti ad anime dedicati a \"To Love-Ru\": una serie televisiva di 26 episodi, sei OAV e una seconda serie di 12 episodi. Tutti e tre gli adattamenti restano inediti in Italia.\n\"To LOVE-Ru: Trouble\" (2008).\nLa produzione di una prima serie televisiva anime dedicata a \"To Love-Ru\" \u00e8 stata annunciata nel mese di dicembre 2007 e tramite una fascetta promozionale allegata al settimo volume del manga, pubblicato nel gennaio 2008. Un primo video promozionale \u00e8 stato postato sul sito ufficiale della serie nella prima met\u00e0 di gennaio 2008, succeduto da un secondo, confermante la data di inizio delle trasmissioni fissata per il 3 aprile 2008. Le animazioni sono state curate dallo studio Xebec, la regia \u00e8 a cura di Takao Kato e Yuichi \u014cka, che si \u00e8 occupato anche del character design, e le musiche sono a cura di Takeshi Watanabe.\nLa messa in onda \u00e8 iniziata il 3 aprile 2008 sulla rete giapponese TBS alle 26.00 di notte (JST), equivalenti alle 02.00 del giorno successivo. Tra gli anime derivati dalle serie di \"Sh\u014dnen Jump\", \u00e8 uno dei programmi trasmessi ad orario pi\u00f9 tardo, successivo anche a \"Death Note\", trasmesso subito dopo la mezzanotte. TBS, insieme a Xebec, Shueisha, Geneon e Avex si \u00e8 occupata della produzione e detiene i diritti della trasmissione televisiva in anteprima per la regione di Kanto. Nelle settimane successive la serie \u00e8 andata in onda anche nelle altre regioni giapponesi e a partire dal 24 aprile anche in prima visione nazionale. La messa in onda si \u00e8 conclusa nel mese di settembre 2008, per un totale di 26 episodi trasmessi. La trasmissione \u00e8 avvenuta come da seguente ordine di messa in onda sulle reti nipponiche:\nIn Giappone la serie \u00e8 stata pubblicata da Geneon Entertainment per il mercato home video in DVD, con all'interno scene inedite e senza censure. Il primo DVD contiene due episodi, mentre i successivi contengono invece 3 episodi ciascuno.\nLa sigla di apertura utilizzata \u00e8 \"forever we can make it!\" dei THYME, mentre come sigle di chiusura sono stati usati due brani, entrambi di Anna Santos dei Bon-Bon Blanco: per i primi tredici episodi e per i successivi. I brani sono stati pubblicati da Avex Entertainment in singoli maxi.\n\"To LOVE-Ru -Trouble-\" (OAV, 2009).\nNel 2009 in allegato a diversi volumi del manga sono stati pubblicati sei DVD contenenti episodi anime inediti. Lo staff e il cast sono i medesimi della serie televisiva e sono parzialmente tratti dal manga. Il primo DVD \u00e8 stato annunciato sul secondo numero del 2009 di \"Weekly Shonen Jump\" ed \u00e8 stato pubblicato in allegato al tredicesimo volume del manga il 3 aprile 2009. Gli OAV successivi sono stati annunciati tramite il sito ufficiale dell'anime e il secondo OAV \u00e8 stato pubblicato il 4 giugno 2009 in allegato al quattordicesimo volume, mentre il 4 agosto insieme al quindicesimo \u00e8 stato pubblicato il terzo DVD.\n\"Motto To LOVE-Ru: Trouble\" (2010).\nSul trentunesimo numero di \"Weekly Shonen Jump\" del 2010, pubblicato a fine giugno di quell'anno, \u00e8 stata annunciata la produzione di una nuova serie animata, prodotta e animata sempre a cura dello studio Xebec e diretta da Atsushi Ostuki. Sul trentatreesimo numero di \"Shonen Jump\" del 2010 viene rivelato che la nuova serie \u00e8 intitolata \"Motto To LOVE-Ru -Trouble-\" e che il debutto \u00e8 previsto per l'autunno di quell'anno. La trasmissione \u00e8 poi iniziata il 5 ottobre 2010 su Tokyo MX e successivamente ha debuttato a livello nazionale su AT-X.\nCensura.\n\"To Love-Ru: Trouble\" durante la trasmissione televisiva ha subito delle censure nel video: \u00e8 stato aggiunto infatti del vapore digitale in pi\u00f9 a quello gi\u00e0 presente in tutte le scene nelle quali Lala appariva nuda. Tale censura variava da emittente a emittente. Inoltre la prima sigla di chiusura \u00e8 stata trasmessa censurata per non mostrare Lala in costume applicando un filtro colorato in movimento che lascia dei buchi per vedere parzialmente il video originale. Anche la sigla di apertura ha subito una censura nel finale, quando Lala appare su un manifesto pubblicitario. Tutte queste censure non sono invece presenti nell'edizione home video. I sei OAV pubblicati in allegato al manga non hanno subito alcuna censura, ma si mantengono comunque su un livello pi\u00f9 leggero di erotismo rispetto al manga. La seconda serie ha avuto invece censure ben pi\u00f9 evidenti della prima, tra cui dei fasci di luce applicati per coprire le nudit\u00e0 delle ragazze. Tale censura non \u00e8 presente sia nell'edizione trasmessa da AT-X che nell'edizione home video.\nAltri media.\nDrama CD.\nUn drama CD dedicato a \"To Love-Ru\" \u00e8 stato pubblicato il 29 febbraio 2008 e racconta una storia originale rispetto agli eventi presenti nel manga. Il cast di doppiatori \u00e8 lo stesso della serie televisiva anime.\nVideogiochi.\nDue videogiochi dedicati alla serie sono stati pubblicati. Il primo \u00e8 una visual novel in grafica 2D e 3D intitolato ed \u00e8 stato pubblicato per Nintendo DS il 28 agosto 2008. Il secondo \u00e8 una visual novel d'avventura per PSP intitolato ed \u00e8 stato pubblicato il 2 ottobre 2008.\nRadio web.\nA partire dal 28 marzo 2008 \u00e8 iniziata via internet una trasmissione radio dal titolo . La diretta \u00e8 stata affidata ad Akeno Watanabe, voce di Rito Y\u016bki nella serie anime, e a Sayuri Yahagi, voce di Haruna Sairenji. La distribuzione \u00e8 stata curata da \"Animate TV\". Nei giorni successivi alla trasmissione del primo episodio dell'anime, sono stati resi disponibili online cinque episodi della trasmissione radio:\nGli episodi sono stati successivamente raccolti in due CD album: il primo CD \u00e8 stato pubblicato da Geneon Universal il 25 giugno 2008, mentre il secondo il 22 agosto 2008.\nSpin-off/sequel.\nA partire dal 4 ottobre 2010 \u00e8 iniziata la serializzazione, su \"Jump Square\", di una nuova serie intitolata \"To Love-Ru Darkness\", disegnata sempre da Kentar\u014d Yabuki e scritta da Saki Hasemi. Gli autori l'hanno definita uno spin-off della serie \"To Love-Ru\" per il cambio di rilevanza dato ad alcuni personaggi femminili: Lala e Haruna diventano personaggi secondari, mentre acquisiscono maggiore importanza Momo e Nana. Tuttavia la serie pu\u00f2 essere anche considerata a tutti gli effetti un \"sequel\" di \"To Love-Ru\", in quanto riprende e prosegue la narrazione degli eventi proprio da dove si \u00e8 interrotta la prima serie.\nAccoglienza.\nVendite.\nIn Giappone il quarto volume di \"To Love-Ru\" si \u00e8 posizionato al quarto posto tra i titoli pi\u00f9 venduti nella settimana dal 5 all'11 giugno 2007. Il settimo volume del manga in Giappone si \u00e8 posizionato al primo posto nella classifica dei manga pi\u00f9 venduti nella settimana dal 1\u00b0 al 7 gennaio 2008 e al quarto posto nella settimana successiva. L'ottavo volume si \u00e8 classificato quinto nella settimana dal 4 al 10 marzo 2008 e ottavo nella settimana successiva. Il nono volume del manga si \u00e8 classificato settimo nella settimana dal 29 aprile al 5 maggio 2008 e quarto la settimana seguente. Il decimo volume si posizionato al terzo posto nella classifica dei manga pi\u00f9 venduti nella settimana dal 5 all'11 agosto 2008. L'undicesimo volume si \u00e8 classificato quarto nella settimana dal 30 settembre al 6 ottobre 2008 e quinto nella settimana seguente. Il dodicesimo volume si \u00e8 posizionato al terzo posto nella settimana dal 6 al 12 gennaio 2008. e quindicesimo la settimana seguente. Il tredicesimo volume si \u00e8 posizionato al settimo posto con copie vendute nella settimana dal 31 marzo al 6 aprile 2009 e al nono posto con copie vendute la settimana seguente, per un totale di copie vendute nelle prime due settimane di vendita.\nIl quattordicesimo volume si \u00e8 classificato settimo con copie vendute nella settimana dal 1\u00b0 al 7 giugno 2009 e tredicesimo la settimana seguente con copie vendute, per un totale di 148.855 vendute nelle prime due settimane di vendita. Il quindicesimo volume si \u00e8 posizionato settimo nella settimana dal 3 al 9 agosto 2009 con copie vendute e sedicesimo la settimana seguente con copie vendute, per un totale di copie vendute nelle prime due settimane di vendita. Il sedicesimo volume \u00e8 arrivato al sesto posto nella settimana dal 2 all'8 novembre 2009 con copie vendute e diciottesimo la settimana seguente con copie vendute, per un totale di copie vendute nelle prime due settimane di vendita. Il diciassettesimo volume si \u00e8 posizionato quarto nella settimana dal 1\u00b0 al 7 febbraio 2010 con copie vendute e sedicesimo la settimana seguente con copie vendute, per un totale di 125.726 in due settimane. Il diciottesimo ed ultimo volume si \u00e8 posizionato al nono posto nella settimana dal 29 marzo al 4 aprile 2010 con copie vendute e decimo la settimana seguente con copie vendute, per un totale di 126.490 nelle prime due settimane di vendita.\nIl primo DVD dell'edizione home video di \"To LOVE-Ru: Trouble\" si \u00e8 classificato al nono posto tra gli anime pi\u00f9 venduti nella settimana dal 24 al 30 luglio 2008 e decimo la settimana seguente.\nIn un sondaggio condotto nel 2018 dal sito web Goo Ranking, gli utenti giapponesi hanno votato i loro anime preferiti usciti nel 2008 e \"To Love-Ru\" \u00e8 arrivato all'undicesimo posto con 100 voti.\nSondaggio su \"Sh\u014dnen Jump\".\nUn sondaggio indetto da Sh\u014dnen Jump ha valutato il gradimento dei fans nei confronti dei vari personaggi della serie con i seguenti risultati (da questo elenco sono esclusi personaggi come Nana e Momo apparsi solo successivamente nel manga mentre a Celine non era ancora stato dato un nome)."}
{"id": "1426997", "revid": "14641", "url": "https://it.wikipedia.org/wiki?curid=1426997", "title": "Alu prova", "text": ""}
{"id": "1426999", "revid": "547034", "url": "https://it.wikipedia.org/wiki?curid=1426999", "title": "Alu (mitologia)", "text": "Alu \u00e8 un demone della mitologia assira. Fa parte degli Utukku vendicativi e malvagi. \nIl suo nome \u00e8 la traduzione del sumero \"Gallu\" (\"tempesta\") e deriva il suo appellativo dalla tempesta portata dal vento del Sud.\nPamela Allardice riporta come tali demoni fossero pi\u00f9 temuti della morte stessa e li descrive come orribili spettri con le sembianze di uomini lebbrosi, talvolta privi di un arto. Secondo Stephen Hubert Langdon sono creature notturne e androgine che, in maniera affine agli incubi disturbano i sogni delle loro vittime e ne possono provocare la morte mozzando loro il respiro.\nLo scrittore Siegmund Hurwitz ricollega la sua figura a quella di Lilith in quanto Alu sarebbe stato in origine un demone asessuato, che prese poi attributi femminili per diventare infine un demone maschile. Era descritto come per met\u00e0 umano e per met\u00e0 diavolo e riconducibile all'ebraico Ailo che, a seconda delle tradizioni, sarebbe una figlia di Lilith o Lilith stessa con uno dei suoi segreti nomi. Anche dal nome \"Gallu\" (in qualche modo corrispondente sumero di Alu) deriverebbe inoltre, passando attraverso l'ebraico, uno dei nomi segreti di Lilith: \"Gilu\".\nAltre fonti parlano degli Alu come di esseri per met\u00e0 umani e per met\u00e0 animali che circolavano per le strade nascondendosi negli angoli bui o deserti.\nAlu era anche il nome del toro celestiale creato dal dio Anu per vendicare sua figlia Ishtar, che si offri in sposa a Gilgamesh ed offesa dal suo rifiuto chiese al padre di punirlo; ma Gilgamesh uccise la bestia con l'aiuto di Eabani."}
{"id": "1427000", "revid": "767487", "url": "https://it.wikipedia.org/wiki?curid=1427000", "title": "Johnbaumite", "text": "La johnbaumite \u00e8 un minerale appartenente al gruppo dell'apatite.\nIl nome \u00e8 stato attribuito in onore di John Leach Baum (1916-2011).\nVariet\u00e0.\nLa johnbaumite-\"M\" \u00e8 il politipo monoclino della johnbaumite."}
{"id": "1427002", "revid": "767487", "url": "https://it.wikipedia.org/wiki?curid=1427002", "title": "Alexi Laiho", "text": "Biografia.\nHa iniziato a suonare il violino all'et\u00e0 di sette anni. Influenzato dal heavy metal, musica che ascoltava la sorella, all'et\u00e0 di 11 anni abbandona il violino per la chitarra elettrica. Ha studiato chitarra e piano al conservatorio. Il suo modo di suonare \u00e8 stato fortemente influenzato da Roope Latvala che ha in seguito suonato con lui nei Sinergy e dopo ancora nei Children of Bodom. Il suo modo di cantare invece \u00e8 ispirato principalmente da Phil Anselmo dei Pantera e da Mille Petrozza dei Kreator.\nDopo aver preso parte a un esperimento musicale chiamato T.O.L.K. con alcuni amici del conservatorio, Alexi fond\u00f2 nel 1993 una band death metal chiamata IneartheD (che in seguito divent\u00f2 Children of Bodom) assieme al batterista Jaska W. Raatikainen.\nIl 31 ottobre 1997, i Children of Bodom suonarono il loro primo spettacolo a Helsinki, come opening act per i Dimmu Borgir.\nSilenoz, chitarrista dei Dimmu Borgir, sulla prima esibizione di Laiho: \"Potevamo sentire la band di apertura suonare dal backstage. Sembrava che sul palco ci fosse Yngwie Malmsteen in anfetamina. Siamo corsi fuori a guardare lo spettacolo e siamo rimasti l\u00ec a bocca aperta\".\nDopo aver registrato all'et\u00e0 di 18 anni il primo album con i Children of Bodom, \"Something Wild\", la band ha suonato un concerto in Russia assieme agli Impaled Nazarene e Alexi fu invitato a far parte della band come chitarrista. \u00c8 stato con gli Impaled Nazarene fino al 2001, ma ha sempre dato a questa band un'importanza di secondo piano.\nAlexi \u00e8 stato ospite nella canzone dei To/Die/For \"In the Heat of the Night\" e in alcune canzoni dei Norther. Ha inoltre co-prodotto l'album di debutto dei Griffin.\nNel 2000 ha fondato un progetto punk rock chiamato Kyl\u00e4hullut, assieme a Tonmi Lillman (ex Sinergy) e Vesa Jokinen dei Klamydia. La band \u00e8 stata creata pi\u00f9 per divertimento dei musicisti che per una vera carriera.\nNel febbraio del 2002, Alexi sposa Kimberly Goss, cantante dei Sinergy, con una cerimonia privata in Finlandia. Il loro matrimonio \u00e8 finito con il divorzio nel 2004.\nNel dicembre del 2017 Alexi sposa Kelli Wright, una manager di pubbliche relazioni australiana.\nAlexi aveva le lettere \"COBHC\" (\"Children of Bodom Hate Crew\") tatuate sulla mano. Il soprannome \"Wildchild\" deriva da una canzone degli W.A.S.P..\nLa morte.\nIl 4 gennaio 2021 la pagina ufficiale del chitarrista sui social e i membri della sua band Bodom After Midnight annunciano la morte del musicista, avvenuta il 29 dicembre 2020 a causa di problemi di salute che si protraevano da qualche anno. Il 5 marzo viene pubblicato il certificato di morte, in cui viene identificata la causa della morte in una degenerazione steatosica del fegato e del pancreas causata dal consumo di alcol.\nIl 16 aprile 2021 viene pubblicato postumo l'EP \"Paint the Sky with Blood\", realizzato con la sua ultima band Bodom After Midnight.\nStile.\nLo stile chitarristico di Alexi era incentrato sulle capacit\u00e0 tecniche e sulla velocit\u00e0 degli assoli. Era noto per i suoi duelli solistici chitarra-tastiere con Janne Wirman, il tastierista del suo gruppo Children of Bodom. La sua vena stilistica \u00e8 stata fortemente influenzata dal chitarrista finlandese Roope Latvala, ed indirizzata alla musica classica, soprattutto Johann Sebastian Bach. Successivamente ha integrato nuove strutture nelle sue composizioni, simili a quelle utilizzate da Zakk Wylde dei Black Label Society.\nLa rivista inglese Guitar World lo ha inserito al 49\u00ba posto tra i 50 chitarristi migliori di tutti i tempi."}
{"id": "1427004", "revid": "156992", "url": "https://it.wikipedia.org/wiki?curid=1427004", "title": "Monti Albani", "text": ""}
{"id": "1427006", "revid": "2124998", "url": "https://it.wikipedia.org/wiki?curid=1427006", "title": "Arthur Golden", "text": "Biografia.\nGolden fu istruito alla Scuola Baylor (una scuola privata coeducazionale per studenti sia giornalieri sia collegiali), un membro della famiglia Sulzberger, proprietari del \"New York Times\". Frequent\u00f2 l'Universit\u00e0 di Harvard e si laure\u00f2 in storia dell'arte, specializzandosi nell'arte giapponese. Nel 1980 ottenne un master di arte in storia giapponese alla Columbia University ed impar\u00f2 anche il cinese. Dopo un'estate all'universit\u00e0 di Pechino, lavor\u00f2 a Tokyo. Quando torn\u00f2 negli Stati Uniti, prese un M.A. in inglese all'universit\u00e0 di Boston. Vive ora a Brookline (Massachusetts), con la moglie Trudy Legee che ha sposato nel 1982 e i suoi due figli.\nL'esordio letterario.\n\"Memorie di una geisha\" \u00e8 largamente e liberamente basato sulla vita di Mineko Iwasaki, anche se Golden si prese qualche libert\u00e0 letteraria con la sua storia, perpetuando il mito comune che le geisha sono prostitute d'\u00e9lite. Nella realt\u00e0 le geisha sono simili ad artiste altamente allenate, come ballerine o cantanti d'opera. Non sono in nessun modo obbligate ad allacciare relazioni sessuali con i loro clienti. Iwasaki, comunque, fu forse la miglior geisha della sua generazione e non si dedic\u00f2 a nessuna forma di prostituzione.\nLa denuncia.\nDopo che il romanzo fu pubblicato, Arthur Golden fu denunciato da Mineko Iwasaki per diffamazione e violazione di contratto, il quale diceva che non si sarebbe fatto riferimento a lei nel libro, ma Golden cit\u00f2 il suo nome anche nei ringraziamenti. La conseguenza per Iwasaki fu quella di diventare bersaglio delle critiche per aver divulgato informazioni private e segrete sul mondo della geisha e vari personaggi che ne avevano fatto parte o lo avevano frequentato, finanche a vedersi minacciare di morte. Il caso si chiuse con un accordo extragiudiziale: la casa editrice di Golden pag\u00f2 una grande somma di denaro a Iwasaki. In seguito Iwasaki pubblic\u00f2 un suo libro di memorie, \"Geisha of Gion\"."}
{"id": "1427007", "revid": "46291", "url": "https://it.wikipedia.org/wiki?curid=1427007", "title": "Buphthalmum salicifolium", "text": "L'Asteroide salicina (nome scientifico Buphthalmum salicifolium L.) \u00e8 una pianta erbacea, perenne, coperta di morbidi peli, non molto alta (massimo 50\u00a0cm), a portamento cespuglioso, appartenente alla famiglia delle Asteraceae.\nEtimologia.\nIl nome del genere (\"Buphthalmum\") deriva (dal greco) dalla forma tonda del capolino: \"occhio di bue\".\nIl nome della specie (\"salicifolium\") indica che le foglie sono molto simili a quelle del salice.\nMorfologia.\nLa forma biologica e definita come emicriptofita scaposa (H scap): ossia pianta perennante per mezzo di gemme poste sul suolo e con asse fiorale lungo, semplice e con poche foglie.\nRadici.\nTipo fittone.\nFusto.\nIl fusto epigeo (quello ipogeo \u00e8 assente) \u00e8 eretto, cilindrico e peloso. In genere \u00e8 poco ramificato.\nFoglie.\nLe foglie sono alterne, lanceolate (dimensioni: 10-15 x 40\u201370\u00a0mm) a forma acuta e con il margine appena dentato e lievemente pubescente. Quelle inferiori hanno un breve picciolo e una base arrotondata semi - abbracciante; mentre quelle cauline sono sessili.\nInfiorescenza.\nI capolini sono peduncolati in posizione terminale grandi da 3 a 6\u00a0cm. L'involucro bratteale \u00e8 emisferico composto da numerose squame triangolari, lineari e acute, ricoperte da peli sericei.\nFiori.\nI fiori del capolino sono di due tipi: quelli esterni, giallo chiaro lievemente aranciato, sono ligulati, zigomorfi in disposizione raggiante ad una serie, lunghi 15\u201320\u00a0mm e sono tri-dentati all'apice con due striature longitudinali; quelli centrali, giallo un po' pi\u00f9 scuro, sono tubulosi, attinomorfi.\nI fiori esterni sono fertili; inoltre tra i fiori tubulosi si possono trovare delle caratteristiche pagliette molto allungate.\nFioritura: giugno - settembre.\nFrutti.\nI frutti sono acheni, dimorfi: quelli esterni sono trigoni e alati; quelli pi\u00f9 interni cilindrici. Il pappo presenta alla sommit\u00e0 una piccola corona dentata.\nI semi contenuti nei frutti sono del diametro di 2\u00a0mm.\nDistribuzione e habitat.\nTipo corologico: areale centrato in modo particolare sui Balcani e Alpi Orientali (Orof. SE-Europ) e quindi assente al Nord Europa e Pirenei. Preferenza per le zone montane.\nIn Italia (molto comune al Nord) si trova su terreni soleggiati, erbosi ma aridi e asciutti. Preferisce il suolo calcareo (\u00e8 debolmente calciofila) e si pu\u00f2 trovare anche ai margine dei boschi a querceti, o boschi mesofili.\nAltitudine: 200 - 2100 .\nSistematica.\nNelle classificazioni pi\u00f9 vecchie la famiglia delle Asteraceae viene chiamata Compositae. Linneo inoltre le assegn\u00f2 alla trib\u00f9 delle Inuleae.\nLe famiglia delle Asteraceae \u00e8 la famiglia vegetale pi\u00f9 numerosa, organizzata in quasi 1000 generi per un totale di circa 20.000 specie. Al genere Buphthalmum sono assegnate 5-7 specie (secondo gli autori).\nSottospecie:\nA volte possono essere confuse con specie simili (di altri generi) quali \"Inula salicina\" (i fiori tubulosi non hanno le pagliette come il nostro fiore) o \"Arnica montana\" (che ha i fiori ligulati pi\u00f9 stretti).\nUsi.\nGiardinaggio.\nL'interesse per questa pianta \u00e8 soprattutto ornamentale per la ricchezza delle foglie e i suoi vistosi capolini gialli. Infatti la troviamo gi\u00e0 citata nella prima edizione italiana de \"Il bun giardiniere\" curata da Carlo Maupoil (Venezia 1826)."}
