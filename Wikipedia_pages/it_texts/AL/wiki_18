{"id": "1444415", "revid": "124142347", "url": "https://it.wikipedia.org/wiki?curid=1444415", "title": "Horacio Altuna", "text": "Biografia.\nEsord\u00ec da autodidatta nel 1965 pubblicando storie a fumetti di vari generi editi dalla Editorial Columba di Buenos Aires come ad esempio la serie \"Titan\", un emulo di \"Superman\"; negli anni settanta inizia a collaborare alla serie \"Kabul de Bengala\" scritte anche da H\u00e9ctor Oesterheld e Armando Fern\u00e1ndez, proseguendo poi con Big Norman scritta da Robin Wood oltre a numerose storie di genere sportivo. In questo periodo collabora anche con editori stranieri come la Fleetway, Charlton Comics, \"Playboy\" e Humano\u00efdes Associ\u00e9s collaborando a diverse testate umoristiche e satiriche argentini come \"Patoruzito\" e \"Satiric\u00f3n\". Per le Ediciones Record disegna invece alcuni episodi di \"Serie Negra\", un poliziesco scritto da Guillermo Saccomanno. Sul giornale \"El Clar\u00edn\" pubblica dal 1975 la serie Loco Ch\u00e1vez scritta da Carlos Trillo, che diventer\u00e0 una delle serie a striscia di maggiore successo in Argentina e che lo render\u00e0 famoso nel mondo; avr\u00e0 anche una trasposizione televisiva. La collaborazione con Trillo porta alla pubblicazione della serie \"Charlie Moon\" e \"Uscita di sicurezza\", quest'ultima vinse in Italia il premio Yellow Kid nel 1979.\nSi trasfer\u00ec nel 1982 a Sitges in Spagna dove vive un periodo di forte crescita professionale, pubblicando su varie come \"Zona 84, Comix Internacional, Cimoc\" e \"Play Boy\" storie come \"Shitychesky\" e \"Slot-Machine\" sempre scritte da Trillo e, scritte da solo, \"El ultimo recreo, El ficcionario, Chico Montana, Chances, Imaginaire, Time Out e Tragaperras\" oltre a storie brevi per \"Playboy\" e che verranno pubblicate su varie testate in tutta Europa\".\"\nNel 1986 ha disegnato la serie \"Chances\" che venne pubblicata in Francia su \"Pilote\" e \"Charlie.\"\nNel 1987 disegna lo storyboard del film di Luis Puenzo \"Old gringo\", interpretato da Jane Fonda e Gregory Peck. In Italia, dagli anni ottanta agli anni novanta, molte sue serie verranno pubblicate su riviste specializzate nel fumetto di produzione sudamericana come \"L'Eternauta\" e quelle della Eura Editoriale come \"Skorpio\" e \"Lanciostory\"; sulla rivista L'Eternauta sar\u00e0 uno degli autori pi\u00f9 presenti nei primi anni ottanta con serie come \"Dopo il grande splendore\", \"Slot-Machine\" e \"Time Out\"; l'Eura Editoriale dedicher\u00e0 anche numerosi volumi antologici alla sua produzione.\nNel 1990 realizza la serie \"Hot LA\" per il mensile per adulti \"CO &amp; Co\".; si specializza nel realizzare storie brevi di genere erotico che verranno pubblicate in varie edizioni europee della rivista Playboy.\"\" Nel 1993 realizza la serie \"Chico Montana\" per il quotidiano \"El Clar\u00edn\" e in Italia sulla rivista Skorpio dal 1994. Oltre ad essere presidente dell'Associazione professionale degli illustratori della Catalogna, tra il 2007 e il 2010 d\u00e0 vita alla striscia \"Familia tipo\".\"\" Subito dopo riprende gli stessi personaggi in \"Es lo que hay (Reality)\", una nuova striscia pubblicata sul quotidiano \"El Clar\u00edn\"."}
{"id": "1444420", "revid": "57342", "url": "https://it.wikipedia.org/wiki?curid=1444420", "title": "Hector G. Oesterheld", "text": ""}
{"id": "1444422", "revid": "2025934", "url": "https://it.wikipedia.org/wiki?curid=1444422", "title": "Deportivo Toluca F\u00fatbol Club", "text": "Il Deportivo Toluca F\u00fatbol Club, abbreviato in Deportivo Toluca o solo Toluca, \u00e8 una societ\u00e0 calcistica messicana di Toluca. Attualmente milita nella massima divisione del campionato messicano di calcio. Gioca le partite interne nello Stadio Nemesio D\u00edez di Toluca (22.000 posti).\nFondato il 12 febbraio 1917, \u00e8 uno dei club calcistici pi\u00f9 titolati del paese, avendo vinto 10 campionati messicani, 2 Coppe del Messico e 4 Supercoppe del Messico e, a livello internazionale, 2 CONCACAF Champions' Cup. \u00c8 la terza squadra messicana per titoli di Primera Divisi\u00f3n vinti, nonch\u00e9 la pi\u00f9 titolata dal 1996, anno della ristrutturazione dei campionati.\nStoria.\nIl Deportivo Toluca F\u00fatbol Club fu fondato il 12 febbraio 1917 dai fratelli Rom\u00e1n Alday e Gerardo Ferrat insieme con Filiberto Navas e Manuel Henkel. Nel 1950 il club si un\u00ec al neonato campionato di Segunda Divisi\u00f3n, per poi ottenere la promozione nella Primera Divisi\u00f3n nel 1953 con una giornata di anticipo rispetto alla fine del campionato, grazie ad un pari contro l'Irapuato (3-3, con doppietta di Rub\u00e9n Pichardo e gol del capocannoniere del torneo, Mateo de la Tijera).\nEsord\u00ec in massima serie contro l', vincendo per 2-1.\nNel 1959, su suggerimento di Fernando Garc\u00eda Lorenzo, allenatore dei \"Diablos Rojos\", il club spagnolo Pared\u00f3n Vista Alegre in omaggio ai messicani assunse la denominazione \"Club Deportivo Toluca\".\nDal 1966 al 1967 vinse tre campionati messicani di fila con il tecnico Ignacio Trelles. Nel 1975 vinse un altro campionato sotto la guida dell'uruguaiano Ricardo de Le\u00f3n. Il Toluca pratic\u00f2 un calcio ultradifensivo, ma batt\u00e9 il per 1-0 nel minitorneo tra le quattro migliori squadre della stagione (gol dell'ecuadoriano \u00cdtalo Estupi\u00f1an). Per la prima volta il club campione del Messico fu deciso da un minitorneo con partite di andata e ritorno ad eliminazione diretta.\nNel 1997 Enrique Meza, che aveva raggiunto le finali del campionato messicano con il , divenne l'allenatore del Toluca, che port\u00f2 alla risurrezione, grazie ad un calcio offensivo che produsse risultati con molti gol. A beneficiare del calcio propositivo fu il paraguaiano Jos\u00e9 Cardozo, laureatosi capocannoniere del campionato messicano con il Toluca per ben quattro volte. La squadra vinse il campionato nel 1998, il primo titolo dopo vent'anni, nel 1999 e nel 2000.\nNel torneo di Invierno 2001 la guida della squadra pass\u00f2 a Ricardo La Volpe, che con Cardozo e Vicente S\u00e1nchez compose una squadra di valore. Pur senza La Volpe, che si dimise a poche giornate dalla fine del campionato, quell'anno il Toluca vinse il suo settimo titolo nazionale aggiudicandosi il torneo di Apertura 2002\nVinse poi il torneo di Apertura 2005, battendo per 6-3 (risultato complessivo di due partite) il , dopo l'arbitraggio controverso di Marco Rodriguez, che espulse tre calciatori del Monterrey. Nel torneo di Apertura 2006 perse il campionato contro il , mentre nel Clausura 2007 ebbe una delle peggiori stagioni della propria storia, finendo ultimo in campionato, pur raggiungendo gli ottavi di finale della Coppa Libertadores 2007.\nIl 30 maggio 2007 arriv\u00f2 sulla panchina del tolica l'argentino Jos\u00e9 Pekerman, in sostituzione di Gallego. Nell'Apertura 2007 il nuovo allenatore guid\u00f2 i suoi al secondo posto finale dietro il . Il club fu eliminato dal campionato dal , poi arrivato secondo nel torneo, ai quarti di finale dei play-off dell'Apertura 2007.\nIl Toluca si aggiudic\u00f2 quindi il torneo di Apertura 2008. Malgrado l'inizio opaco sotto la guida dell'allenatore Jos\u00e9 Manuel De La Torre, grazie a 13 punti ottenuti nelle ultime 5 giornate riusc\u00ec a issarsi al secondo posto finale, qualificandosi per i play-off, dove il portiere Hern\u00e1n Cristante rimase imbattuto per 773 minuti (nuovo record nazionale), e poi trionfando in finale.\nLa squadra vinse il Torneo Bicentenario 2010 (Clausura 2010) battendo ai tiri di rigore il Santos Laguna. Fu il decimo titolo, che consent\u00ec al Toluca di raggiungere all'epoca l'Am\u00e9rica nella classifica dei titoli messicani vinti. Primo nel torneo di Apertura 2012, il Toluca si qualific\u00f2 per la Coppa Libertadores, ma dopo essere giunto in finale di play-off perse per 4-1 (risultato complessivo) contro il Tijuana. Nel Clausura 2013 arriv\u00f2 tredicesimo, non riuscendo ad accedere alla cosiddetta Ligullia (i play-off). Enrique Meza lasci\u00f2 il suo posto.\nAd allenare il club fu chiamato l'ex bandiera della squadra Jos\u00e9 Cardozo, con il quale il Toluca espresse un gioco offensivo, realizzando 33 reti e subendone 17 nell'Apertura 2013, torneo in cui Pablo Vel\u00e1zquez si laure\u00f2 capocannoniere con 12 gol. Il cammino in campionato si ferm\u00f2 in semifinale contro l' per via della regola dei gol fuori casa. Nel Clausura 2014 la squadra fu la miglior difesa (14 gol subiti a fronte di 25 segnati) e si piazz\u00f2 secondo, per poi perdere la semifinale dei play-off contro il .\nRosa 2018.\nAggiornata al 22 settembre 2018."}
{"id": "1444424", "revid": "14691", "url": "https://it.wikipedia.org/wiki?curid=1444424", "title": "Western Cape Province", "text": ""}
{"id": "1444425", "revid": "1543377", "url": "https://it.wikipedia.org/wiki?curid=1444425", "title": "Astrantia major", "text": " Astranzia maggiore (nome scientifico Astrantia major L.) \u00e8 una pianta erbacea, perenne, eretta, alta fino a 1 metro, glabra e dai piccolissimi fiori a forma di ombrella, appartenente alla famiglia delle Apiaceae.\nSistematica.\nL\"'Astrantia\" \u00e8 un piccolo genere di circa mezza dozzina di specie, del quale (tra le altre) due sono spontanee in Italia :\" A. major\" e \"A. minor\". La famiglia delle Apiaceae invece \u00e8 molto numerosa: comprende circa 400 generi per un totale di 3000 specie.\nNelle classificazioni pi\u00f9 vecchie la famiglia del genere \"Astrantia\" \u00e8 chiamata Umbelliferae e/o Ombrelliferae.\nSpecie simili:\nSottospecie:\nVarianti:\nEtimologia.\nIl nome del genere (\"astrantia\") deriva dal latino \"aster\" che significa stella, in riferimento all'involucro con le brattee aperte a forma di stella. Il nome della specie (\"major\") serve per distinguere l'altra specie (\"minor\") di dimensioni pi\u00f9 piccole e per la diversa forma dei lobi del calice dei fiori (acuminati in \"major\" e ottusi e brevi in \"minor\").\nMorfologia.\nForma biologica: emicriptofita scaposa (H scap), ossia \u00e8 una pianta perenne che si riproduce annualmente per mezzo di gemme al livello del suolo (\"emicriptofita\"); mentre la forma prevede un asse fiorale allungato, poco ramoso e con poche foglie (\"scaposa\").\nRadici.\nRadice secondaria da rizoma, scura e aromatica.\nInfiorescenza.\nCapolini non molto grandi a gruppi di 2 - 3 in semplici ombrelle (ombrella di ombrelle). Le brattee dell'involucro del capolino sono numerose (10 - 20), grandi, di colore rossastro (a volte bianche) con apice acuminato; hanno una funzione vessillare. Inoltre le brattee, che nella parte inferiore presentano da 3 a 5 nervature longitudinali (striature di tipo fogliare di colore verde ma anche rosato) collegate da nervi trasversali anastomosati a rete (rami di comunicazione tra tronchi nervosi principali), sono lunghe fino al doppio dell'ombrella (dimensione delle brattee: larghezza 2 \u2013 5\u00a0mm; lunghezza 10 \u2013 18\u00a0mm). Quest'ultima ha le dimensioni di qualche centimetro (1\u20133\u00a0cm).\nFiori.\nI fiori sono attinomorfi, pentameri (composti a 5 parti), piccoli e molto densi dal colore bianco-verdognolo con sfumature rossastre. Dimensione: 1\u00a0mm. Hanno un peduncolo pi\u00f9 corto dell'involucro (lunghezza del peduncolo 5 \u2013 8\u00a0mm). Quelli centrali sono ermafroditi, mentre quelli esterni sono maschili. \nI petali sono cinque, bianchi (o lievemente arrossati), ricurvi all'interno, mentre gli stami sono cinque anch'essi e sono molto pi\u00f9 lunghi. Il calice presenta 5 denti acuminati, pi\u00f9 lunghi dei petali.\nOvario infero, bicarpellare (biloculare).\nFioritura: da giugno a settembre.\nImpollinazione: tramite coleotteri e altri insetti.\nFrutti.\nFrutto di tipo diachenio (composto da due mericarpi), abbastanza sviluppato, ovato e oblungo (sub-cilindrico), rugoso, screziato e carenato.\nDistribuzione e habitat.\nIl tipo corologico \u00e8: Orof. S-Europ.-Caucas. : ossia un tipo di pianta montana ed alpina dell'Europa meridionale (Pirenei, Carpazi e Balcani), ma presente anche nel Caucaso fino in Anatolia.\nIn Italia \u00e8 comune sulle Alpi nei prati grassi montani o margini dei boschi o presso i rivi; generalmente su calcare. Meno frequente sugli Appennini centro-meridionali.\nAltitudine di preferenza: dai 600 a 2300 .\nUsi.\nFarmacia.\nAnticamente era molto usata come pianta medicinale; ora non pi\u00f9 e viene usata prevalentemente per la decorazione dei giardini.\nLa pianta si raccoglie in settembre e si utilizzano soprattutto le radici essiccate che contengono sali, tannino, sostanze purganti. L'infusione della pianta ha propriet\u00e0 diuretiche, mentre i decotti sono purgativi\nIndustria.\n\u00c8 usata come materiale colorante e per resine particolari.\nNote.\n\u00c8 una specie protetta."}
{"id": "1444426", "revid": "36426", "url": "https://it.wikipedia.org/wiki?curid=1444426", "title": "Oratorio di Santa Caterina (Siena)", "text": ""}
{"id": "1444427", "revid": "158286", "url": "https://it.wikipedia.org/wiki?curid=1444427", "title": "Pieve di San Salvatore a Istia d'Ombrone", "text": ""}
{"id": "1444433", "revid": "6923", "url": "https://it.wikipedia.org/wiki?curid=1444433", "title": "Tambutennis", "text": "Il tambutennis \u00e8 una specialit\u00e0 sferistica del tamburello.\nRegolamento.\nIl tambutennis si pratica con tamburello (attrezzo) e palla in spugna su un campo lungo 20\u00a0m e largo 10\u00a0m diviso da una rete alta 60\u00a0cm, in posizione centrale, sulla quale i giocatori devono far passare la palla in modo simile al tennis. La forma di gioco \u00e8 in doppio ossia i giocatori disputano partite in 2 contro 2. La partita \u00e8 divisa in giochi: per vincere un gioco si devono totalizzare quattro punti. Consegue la vittoria chi vince dieci giochi senza un limite di tempo."}
{"id": "1444436", "revid": "339392", "url": "https://it.wikipedia.org/wiki?curid=1444436", "title": "Distretto della Singine", "text": ""}
{"id": "1444440", "revid": "287204", "url": "https://it.wikipedia.org/wiki?curid=1444440", "title": "Ipixuna", "text": "Ipixuna \u00e8 un comune del Brasile nello Stato dell'Amazonas, parte della mesoregione di Sudoeste Amazonense e della microregione di Juru\u00e1."}
{"id": "1444444", "revid": "1318658", "url": "https://it.wikipedia.org/wiki?curid=1444444", "title": "Ferrovia Bari-Taranto", "text": "La ferrovia Bari-Taranto \u00e8 una linea ferroviaria italiana di propriet\u00e0 statale, posta interamente nel territorio della regione Puglia. Essa collega il capoluogo di Bari con quello di Taranto, unendo la sponda Adriatica a quella Ionica.\nL'infrastruttura e gli impianti ferroviari sono gestiti da Rete Ferroviaria Italiana che la qualifica come linea complementare\nStoria.\nLa linea ferroviaria nacque come derivazione della ferrovia Adriatica dovendo collegare la citt\u00e0 di Bari a quella di Taranto con il suo porto. La concessione costruzione e l'esercizio fu rilasciata alla Societ\u00e0 Italiana per le strade ferrate meridionali con la . La societ\u00e0 ferroviaria, istituita dal conte Bastogi e da altri parlamentari italiani, avrebbe avuto la propriet\u00e0 dell'infrastruttura fino al 1967.\nIl primo tronco, fra la stazione di Bari e Gioia del Colle, fu aperto il 1\u00ba giugno 1865, mentre Taranto fu raggiunta il 15 settembre 1868.\nA seguito della Legge 15 luglio 1906, n. 324, che approvava \"le Convenzioni pel riscatto delle strade ferrate Meridionali\", la linea fu riscattata dallo Stato italiano ed entr\u00f2 a far parte della rete delle Ferrovie dello Stato.\nLa trazione elettrica, in corrente continua alla tensione di 3 kV, venne attivata il 4 giugno 1980.\nInterventi di raddoppio.\nIl 31 maggio 1994 venne attivato il raddoppio in variante di tracciato fra Bitetto e Acquaviva delle Fonti, comprendente la stazione di Sannicandro di Bari e la fermata di Grumo Appula.\nIl 14 settembre 1997 venne attivato il raddoppio in variante di tracciato fra la stazione di Gioia del Colle e la progressiva chilometrica 83+892, comprendente la fermata di Castellaneta e il Posto di Movimento di Grottalupara; sul vecchio tracciato vennero abbandonate le stazioni di Castellaneta, Coratini e San Basilio, e la fermata di Castellaneta Citt\u00e0.\nIl 20 dicembre 2004 venne attivato il raddoppio fra Acquaviva delle Fonti e Gioia del Colle.\nIl 27 maggio 2007 venne attivato il raddoppio fra Palagiano e Bellavista.\nIl 22 giugno 2008 venne attivato il raddoppio in variante di tracciato fra la progressiva chilometrica 83+892 e la stazione di Palagiano, comprendente la nuova stazione di Palagianello.\nIl 31 maggio 2009 venne attivato il raddoppio in variante di tracciato fra le stazioni di Bari Centrale e Bari Sant'Andrea, con il conseguente abbandono della fermata di Bari Policlinico.\nIl 26 luglio 2020 \u00e8 stato attivato il raddoppio in variante fra l'ex stazione di Bari Sant'Andrea e quella di Bitetto, comprendente le nuove fermate di Bari Villaggio del Lavoratore e di Modugno.\nAl 2021, tutta la linea ferroviaria \u00e8 a doppio binario, eccetto per i primi due chilometri in partenza da Bari. Questo tratto \u00e8 attualmente in corso di raddoppio.\nCaratteristiche.\nLa linea \u00e8 una ferrovia a doppio binario, interamente elettrificata a 3000 volt in corrente continua. Vi circolano quasi tutte le tipologie di treni, dai regionali agli Intercity e Frecciarossa, oltre a treni merci. La velocit\u00e0 di linea \u00e8 tra i 110 e i 150\u00a0km/h in piena linea, con la maggior parte del tracciato percorsa ai 140 o 150\u00a0km/h grazie ai vari raddoppi del tracciato.\nI principali nodi di interscambio sono nelle stazioni di Bari, Gioia del Colle e Taranto."}
{"id": "1444445", "revid": "767487", "url": "https://it.wikipedia.org/wiki?curid=1444445", "title": "Iranduba", "text": "Iranduba \u00e8 un comune del Brasile nello Stato dell'Amazonas, parte della mesoregione di Centro Amazonense e della microregione di Manaus."}
{"id": "1444447", "revid": "36426", "url": "https://it.wikipedia.org/wiki?curid=1444447", "title": "Porta di Belgrado a Costantinopoli", "text": ""}
{"id": "1444449", "revid": "36426", "url": "https://it.wikipedia.org/wiki?curid=1444449", "title": "Porta di San Romano a Costantinopoli", "text": ""}
{"id": "1444451", "revid": "110157", "url": "https://it.wikipedia.org/wiki?curid=1444451", "title": "Max Shachtman", "text": "Svilupp\u00f2 un pensiero marxista chiamato \"shachtmanito\" e influenz\u00f2 il neoconservatorismo. Shachtman fu leninista e trotskista. Fond\u00f2 con James P. Cannon e Martin Abern la Communist League of America. La sua posizione divenne in seguito sempre pi\u00f9 liberale e socialdemocratica."}
{"id": "1444455", "revid": "110157", "url": "https://it.wikipedia.org/wiki?curid=1444455", "title": "Itacoatiara", "text": "Itacoatiara \u00e8 un comune del Brasile nello Stato dell'Amazonas, parte della mesoregione di Centro Amazonense e della microregione di Itacoatiara."}
{"id": "1444457", "revid": "1543377", "url": "https://it.wikipedia.org/wiki?curid=1444457", "title": "Andrea Fogli", "text": "Biografia.\nDopo gli studi classici, si \u00e8 laureato in Filosofia all'Universit\u00e0 di Roma nel 1983.\nHa cominciato ad esporre in Italia e all'estero nel 1985.\nOpere e partecipazioni.\nTra le opere di Fogli si segnalano quelle conservate nei seguenti musei:\nFogli ha partecipato a numerose mostre, tra le quali:\nCollegamenti esterni.\nSito personale dell'artista"}
{"id": "1444458", "revid": "289247", "url": "https://it.wikipedia.org/wiki?curid=1444458", "title": "Sequestro alieno", "text": ""}
{"id": "1444459", "revid": "123586886", "url": "https://it.wikipedia.org/wiki?curid=1444459", "title": "Settimana Santa in Sardegna", "text": "I riti della Settimana Santa sono l'insieme delle manifestazioni religiose organizzate in diversi luoghi della Sardegna ad opera delle locali confraternite in occasione della Pasqua.\nQuesti antichi riti, di grande richiamo turistico, vogliono rappresentare i momenti pi\u00f9 significativi della vita di Ges\u00f9 Cristo, descritti nei Vangeli, dal suo arresto da parte dei romani alla Resurrezione, affiancandosi alle celebrazioni ufficiali della Settimana Santa.\nRiti principali.\nTra i riti della Settimana Santa (\"Chida Santa\" o \"Xida Santa\" in sardo o \"Chenabura Santa\" logudorese o \"Chedda Santa\" dialetto sorsense) organizzati dalle varie confraternite, ve ne sono alcuni che si svolgono senza molte differenze nelle diverse localit\u00e0. Tra queste vi sono la processione delle Palme (\"sas Prammas\") (Domenica delle Palme), l'allestimento dei cosiddetti \"Sepolcri\" (\"sos Sepurcros\") all'interno delle chiese, addobbati con \"su\" \"nennere\" (per l'adorazione del Gioved\u00ec Santo, dopo la messa \"in Coena Domini\"), la processione del Cristo morto (Venerd\u00ec Santo) e la processione de \"s'Incontru\", la mattina di Pasqua.\nAltri riti si svolgono in giorni diversi a seconda della citt\u00e0 in cui hanno luogo o della confraternita che li organizza; tra queste la processione dei Misteri (statue o simboli che richiamano la passione di Cristo) e il tradizionale \"Iscravamentu\" (letteralmente schiodamento, si tratta della rappresentazione della deposizione di Cristo dalla croce, attuata con un crocifisso dagli arti mobili che viene realmente tolto dalla croce e deposto su una lettiga per essere portato in processione o esposto all'adorazione dei fedeli) che a seconda del luogo pu\u00f2 tenersi il gioved\u00ec, il venerd\u00ec o il sabato.\nLa Settimana Santa nelle varie localit\u00e0.\nLa Settimana Santa viene commemorata in tutte le localit\u00e0 della Sardegna, ma le celebrazioni pi\u00f9 ricche e spettacolari, oltre che pi\u00f9 pubblicizzate, sono a Cagliari, Alghero, Iglesias, Castelsardo e Cuglieri. Degne di nota sono anche i riti e le processioni che si svolgono a Bolotana, Oristano, Villacidro, Bosa, Bortigali, Sassari, Mamoiada, Oliena, Orosei, Ossi, Ottana, Desulo, Sarule, Bortigali, Santulussurgiu, Aidomaggiore, Scano di Montiferro, Domusnovas, Sorso, Aggius e nei dintorni del goceano.\nAggius.\nIn Gallura, solo Aggius ha conservato uno degli eventi pi\u00f9 partecipati e sentiti dai suoi abitanti: le secolari tradizioni dei riti della Settimana Santa.\nLa Settimana Santa \u00e8 un susseguirsi di cerimonie liturgiche al chiuso delle chiese o all\u2019aperto sui sagrati, e di processioni nella suggestiva oscurit\u00e0 della sera per le viuzze del paese. Le processioni e i riti, sono accompagnati dal canto salmodiante delle Confraternite e dei cori tradizionali pi\u00f9 preparati del momento.\nDomenica delle Palme.\nBenedizione delle palme e degli ulivi sul sagrato della chiesa del SS. Rosario organizzata dalle Confraternite con la partecipazione dei tradizionali cori aggesi, processione con palme e rami di ulivo, Messa Solenne cantata nella tradizione aggese all\u2019interno della parrocchiale di Santa Vittoria. Canti: Sul sagrato, Osanna filium David - Pueri ebreorum - Gloria Laus et Onor; Messa: Credo - Sanctus - Agnus Dei.\nMercoled\u00ec Santo.\nTradizionale Via Crucis con fiaccolata per le vie del centro storico, ed esecuzione degli antichi canti a Tasgia risalenti alla tradizione bizantino orientale del \u201cIII\u00b0- IV\u00b0 secolo\u201d nelle \u201cstazioni\u201d allestite presso le chiesette del paese. Canti alternati nelle stazioni: Miserere Solenne - Stabat Mater - Miserere Processionale.\nGioved\u00ec Santo.\nMessa in Coena Domini e lavanda dei piedi, presso la Chiesa Parrocchiale di Santa Vittoria.\nVenerd\u00ec Santo.\nRiti antichi del Venerd\u00ec Santo, processione e visita ai sepolcri per le vie del centro storico con i simulacri della Vergine Addolorata e del Cristo Crocifisso, di tradizione spagnola, con la partecipazione delle Confraternite e dei penitenti incappucciati nel tipico saio bianco, accompagnate da arcaiche e struggenti melodie dei cori aggesi, \u201cSgraamentu\u201d (deposizione del Cristo dalla croce) e sepoltura. Canti: Epistola - Passio - Ecce lignum Crucis - Vexilla Regis - o Crux - Popule meo - Stabat Mater - Miserere Solenne - Tibi soli peccavi.\nSabato Santo.\nVeglia Pasquale, con benedizione del fuoco nuovo e accensione del cero pasquale, nel sagrato della chiesa Parrocchiale di Santa Vittoria.\nDomenica di Pasqua.\nPasqua, \u201cIntoppu\u201d (incontro del Cristo Risorto e della Madonna) nella piazzetta del paese, a cura delle Confraternite, dei cori e della Banda musicale. Canto del Regina Coeli. Messa Solenne cantata dai Cori di Aggius. Kyrie - Gloria - Credo - Sanctus - Agnus Dei.\nDomenica in Albis.\nSanta Messa, e accompagnamento processionale, nei rispettivi oratori, dei simulacri del Cristo Risorto e della Vergine del Rosario. Canto del Regina Coeli.\nAlghero.\nLa Settimana Santa ad Alghero \u00e8 curata dalla confraternita della Misericordia, custode nella sua chiesa del prezioso \"Sancristus\", la statua Lignea del Cristo, snodabile, che si dice essere giunta in condizioni miracolose e anticamente utilizzata nel venerd\u00ec Santo.\nOggi \u00e8 sostituita da una copia per il divieto del Ministero dei Beni Culturali di esporre per i riti l'originale.\nRiti precedenti la Settimana Santa.\nUna settimana prima della settimana di Pasqua vengono compiuti una serie di riti religiosi che culminano con la \"Process\u00f2 de Nostra Senyora de le set dolors\" , organizzata dalla chiesa di S.Francesco. \u00c8 detta \"Process\u00f2 de les dames\" perch\u00e9 pare fosse organizzata dalle nobildonne algheresi. Al termine della processione che la vede in giro per le vie del centro storico vengono ricordati i sette dolori della Madonna: Profezia di Simeone, Ges\u00f9 Prigioniero, Fuga dall'Egitto, Ges\u00f9 che porta la croce, Ges\u00f9 in Agonia, Ges\u00f9 trafitto, Ges\u00f9 sepolto.\nDomenica delle Palme.\nLa domenica delle Palme segue in tutte le parrocchie la normale liturgia. Nella chiesa della Misericordia, sede dell'omonima confraternita, si celebra il pomeriggio anche una piccola processione dei confratelli al termine del quale viene preparato il Sancristus e sistemato sulla croce.\nQuesta operazione \u00e8 effettuata da cinque confratelli aiutati da quattro Varons: due di questi rappresenteranno, il venerd\u00ec Santo, vestiti con antichi costumi spagnoleggianti, Giuseppe di Arimatea e Nicodemo.\nMarted\u00ec Santo.\nI Misteri delle Settimana Santa algherese sono custoditi nella Chiesa di San Francesco e furono portati qui dalla estinta confraternita dell'Orazione e Morte.\nLa sequenza \u00e8 quella classica, cambiano soltanto composizione, fattura e nomenclatura.\nLa prima statua \u00e8 Ges\u00f9 inginocchiato nell'orto (\"Jesus engenollat\"), segue Ges\u00f9 flagellato (\"Jesus lligat a una colonna\"), Ges\u00f9 incoronato di spine (\"Jesucrist burlat\") e Ges\u00f9 che sale sul Golgota (\"Jesus amb la creu\").\nLa Confraternita cura la processione e lista le proprie divise a lutto per l'occasione.\nMercoled\u00ec Santo.\nNon vi sono particolari avvenimenti: \u00e8 vestito segretamente a lutto il piccolo simulacro della Madonna che verr\u00e0 portata in giro per i sepolcri, e inoltre si addobba l'altare di San Pasquale come luogo di adorazione del Santissimo Sacramento.\nGioved\u00ec Santo.\nLa mattina vengono benedetti i 3 oli (infermi, crismale e battesimale) mentre la sera viene celebrata la messa in Coena Domini dove vengono lavati i piedi degli Apostoli.\nSuccessivamente viene inscenata la processione delle Celcas, dove le donne della confraternita si recano ai sepolcri allestiti nelle varie chiese della citt\u00e0, sempre in numero dispari.\nViene portato in cattedrale il Sancristus in croce e dopo il suo inalberamento gli viene deposto in testa la corona di spine.\nVenerd\u00ec Santo.\nIl giorno pi\u00f9 sentito dagli algheresi nel corso dell'anno. Sin dal mattino fervono i preparativi per la grande processione. Le consorelle della Misericordia smontano i sepolcri e vestono San Giovanni e L'Addolorata che sfileranno in processione. Viene inoltre allestito il \"Bressol\", il feretro in cui verr\u00e0 collocato il Cristo deposto dalla Croce.\nLa sera, la cerimonia inizia nella cattedrale gremita di gente alla presenza delle autorit\u00e0 civili e militari. Ivi giungono dalla chiesa della Misericordia: Maria e San Giovanni, la confraternita e quelle ospiti. Inoltre vi sono 9 bambini che tengono un vassoio a testa, ove si trovano tre martelli, tre tenaglie e due fasce. Il nono vassoio \u00e8 vuoto e servir\u00e0 a contenere i chiodi.\nMartelli e tenaglie servono per togliere i chiodi da mani e piedi del Cristo, le fasce servono per sorreggerlo.\nDopo un'ora di predica, l'oratore guida le operazioni di discendimento (\"Desclavament\") che verranno effettuate dai Varons. Il loro ruolo termina con la deposizione del Cristo nel bressol che verr\u00e0 poi consegnato alla Misericordia.\nDa questo momento inizia il ricco corteo che si snoder\u00e0 per le vie della citt\u00e0 fino a ritornare verso la mezzanotte in cattedrale dove il Cristo sar\u00e0 deposto nel suo sepolcro in un feretro di legno.\nVista la natura terziaria di Alghero, il rito richiama molti turisti specialmente stranieri.\nSabato Santo.\nIl sabato mattina, in forma privata, la statua della Madonna \u00e8 portata nella chiesa di San Francesco da dove partir\u00e0 per l'incontro della domenica.\nA mezzanotte, dopo la benedizione dell'acqua e del fuoco, si celebra la messa di resurrezione e vengono sciolte le campane.\nDomenica di Pasqua.\nPrima della messa solenne celebrata in dialetto algherese in centro storico si celebra l'incontro tra la Madonna che parte da San Francesco con un corteo femminile e il Cristo Risorto che parte con un corteo maschile dalla cattedrale.\nBolotana.\nLa Settimana Santa\nAncor prima dei riti pasquali propriamente detti, ogni venerd\u00ec, a\npartire da quello successivo del giorno delle Sacre Ceneri e fino a quello\nprecedente della Domenica delle Palme, viene svolta, lungo le vie del centro\nstorico su un percorso di circa 1,5\u00a0km, la Via Crucis con la statua lignea del\nCristo accompagnata in preghiera dai confratelli e da numerosi fedeli che si\nraccolgono in preghiera nelle 14 postazioni simboleggianti il cammino del\nCristo.\nDurante la settimana che precede la Domenica delle Palme vengono\npreparate le palme intrecciate e mazzetti di ulivo che vengono poi benedette\ndurante apposita funzione religiosa e\nportate in breve e suggestiva processione attorno alla parrocchia dedicata a S.\nPietro con la commossa partecipazione dei fedeli ed accompagnata dai\nconfratelli e successiva messa cantata.\nI riti della Settimana Santa di Bolotana, organizzati dal sacerdote\ne dai confratelli della Santa Croce, delle Anime, del Rosario e dell'Addolorata,\nproseguono con il triduo pasquale, ossia la passione, la morte e la\nrisurrezione di Cristo, e si conclude il periodo penitenziale, nel quale i\ncristiani si preparano a celebrare il pi\u00f9 grande mistero del patto della nuova\nalleanza di Dio con la comunit\u00e0.\nIl Gioved\u00ec Santo il sacerdote, durante la santa\nmessa, impersona Ges\u00f9 che lav\u00f2 i piedi (lavanda dei piedi) ai dodici discepoli\ninterpretati dai priori e sotto priori delle quattro confraternite.\nIl venerd\u00ec mattina viene eseguita, a passo spedito, la\ncaratteristica e silenziosa processione detta \u201cSas Chircas\u201d, all'interno del\ncentro storico, con i simulacri di Maddalena, Veronica e Maria e portate in\nspalla dai confratelli con la partecipazione di numerosi fedeli.\nQuesta precessione sta a significare la ricerca del Cristo. Verso\nle 12 si prosegue con il cerimoniale detto \u201cS'Incravamentu\u201d(la crocefissione)\ndel Cristo; si continua nel pomeriggio con l'Adorazione del Cristo in Croce.\nNel tardo pomeriggio il rito detto \u201cS'Iscravamentu\u201d (deposizione\ndel Cristo dalla Croce); questo rituale \u00e8 un susseguirsi di gesti ed atti tramandati\nda epoca remota, in pratica sia i\nconfratelli che lo stesso parroco hanno\nprecisi compiti durante tutta la cerimonia.\nLa Croce \u00e8 issata al centro del Presbiterio, alla destra della\nCroce la statua della Madonna Addolorata con il viso rivolto verso il Cristo,\nin attesa della sua deposizione.\nLa deposizione desta \neffettiva commozione soprattutto quando i due confratelli, vestititi da\ntradizionali costumi ed impersonando Nicodemo e Giuseppe d'Arimatea, si\naccingono a salire le scale per la deposizione.\nRimane particolarmente toccante lo scandire dei colpi di martello\nnel momento della rimozioni dei chiodi. La croce \u00e8 al centro dello spazio\nantistante l'altare maggiore, nei pressi i priori a cui vengono assegnati\nspecifici compiti, le prioresse preparano e addobbano la lettiga lignea sulla\nquale viene poi adagiato il Cristo per essere poi portato in precessione con la\npartecipazione di numerosi confratelli oltre a quelli stabiliti per le\nmanifestazioni della settimana santa e accompagnata da canti religiosi eseguiti\ndal coro con il sottofondo del suono delle \u201ctracculas\u201d che sostituiscono, da\nquesto momento, il suono delle campane fino al giorno della Risurrezione.\nAl rientro, a tutti i partecipanti, vengono distribuite le candele\nbenedette per proseguire, subito dopo, con l'adorazione del Cristo nel Santo\nSepolcro, adornato da numerosi \u201cNennere\u201d, fino a tarda notte.\nDomenica di Pasqua Nella mattinata della viene\nrappresentato \u201cS'Incontru\u201d, cio\u00e8 l'incontro fra i simulacri de Cristo Risorto e la Madre Maria. Il cerimoniale viene effettuato nella principale piazza del paese a pochi metri dalla parrocchia; da questa parte una prima processione, lungo un breve percorso all'interno del paese, con il Cristo accompagnato da diversi fedeli e dalle Confraternite della Santa Croce e delle Anime; giunti in prossimit\u00e0 della\npiazza dalla parrocchia parte una seconda processione con il simulacro della Madonna con il capo coperto da un velo nero e accompagnata anch'essa dalle Confraternite del Rosario e dell'Addolorata; ambedue le processioni si incontrano nel mezzo della piazza fra ali di fedeli e curiosi, le statue vengono portate e avvicinate frontalmente, a quel punto viene sollevato il copricapo nero della Madonna, con i simulacri in spalla vengono eseguiti tre inchini, contemporaneamente si spara a slave in segno di gloria , le campane vengono suonate a festa mentre i confratelli lanciano caramelle e monete in segno di festosit\u00e0 per la gioia de bambini. La cerimonia si conclude in chiesa ove viene celebrata la solenne santa messa.\nBortigali.\nIl susseguirsi delle cerimonie della Settimana Santa \u00e8 in parte quello di tanti altri paesi della Sardegna, ed anche a Bortigali la presenza viva e partecipe delle Confraternite (\"Cunfrarias\") d\u00e0 a questo periodo i connotati di autenticit\u00e0 e di continuit\u00e0 nella tradizione. Ci\u00f2 che colpisce maggiormente, infatti, oltre alla suggestione di cerimonie quali 'S'Iscravamentu' o 'S'Incontru', sono quei momenti, meno appariscenti perch\u00e9 avvengono quasi in privato, in cui si svolgono gli atti preparatori e quelli \u201csecondari\u201d, molto sentiti, e che si tramandano pi\u00f9 o meno allo stesso modo fin da quando, nel periodo spagnolo, sono iniziati in Sardegna i riti della Settimana Santa. Da qualche anno poi, grazie all'impegno dell'Associazione Culturale 'Sas Enas', sono state riprese alcune di quelle tradizioni legate ai canti che in qualche modo si erano dimenticate.\nRiti precedenti la Settimana Santa.\nQualche settimana precedente la Domenica delle Palme, i confratelli dell'Oratorio di turno effettuano la raccolta delle stesse, che vengono depositate in un luogo buio al fine di conservarle fresche e poi lavorate da mani esperte per essere distribuite ai fedeli. Nello stesso periodo si preparano dei \"medaglioni\" di cera del colore della relativa Confraternita, con le figure del cuore, della croce, ecc. Gli stampi, molto antichi, usati per la preparazione dei medaglioni, sono di ardesia. Nel frattempo, a casa di Priori e Prioresse, si preparano le \"tilicche\", dolci tipici che si distribuiscono il Mercoled\u00ec Santo a parenti ed amici.\nDomenica delle Palme.\nLa Domenica, sempre nell'Oratorio di turno, si procede alla benedizione e alla distribuzione di palme e medaglioni a tutti i fedeli, poi si va in processione alla Parrocchia, dove in pratica, con la Messa solenne, iniziano le cerimonie della Settimana Santa.\nGioved\u00ec Santo.\nIl Gioved\u00ec, nel pomeriggio, le Confraternite si recano alla Messa \"in coena domini\" con le \"insegne di gloria\", cio\u00e8 con tutti i simboli rappresentativi: due bastoni sormontati da una croce (\"sos b\u00e0culos\" o \"rughittas\"), un crocifisso ricoperto da un drappo (\"su Cristos\"), due lanterne (\"sos lampiones\"), i ceri (\"sas azzas\"). Durante la messa si fa la lavanda dei piedi, alla quale partecipano quattro confratelli di ogni Oratorio, su invito del Priore. Per la funzione si usano un catino, un asciugamano di lino, una brocca e un ramo di \"issopo\"; quest'ultimo viene raccolto dai confratelli nelle campagne circostanti il paese (una leggenda vorrebbe la pianta benedetta ancor prima di essere colta, poich\u00e9 un Angelo la saluta sette volte al giorno). Il Parroco passa il mazzetto d'issopo sul piede destro del confratello, l'asciuga e lo bacia. Alla fine della funzione il Santissimo \u00e8 portato in processione al cosiddetto \"Sepolcro\" (in realt\u00e0 un altare per l'esposizione dell'ostensorio), preparato la mattina dalla Prioressa della Parrocchia nella cappella del Crocifisso: tra gli altri addobbi spiccano i piatti con \"su n\u00ecnniri \" (germogli di grano fatti crescere al buio su cotone e acqua) e \"sas l\u00e0mpadas\" (calici riempiti d'olio, con uno stoppino sorretto da una \"mariposa\" di sughero). Le campane, legate in segno di lutto, per essere sciolte solo il sabato al canto del Gloria, sono nel frattempo sostituite dalla \"matr\u00e0ccula\".\nVenerd\u00ec Santo.\n- Sas Chircas.\nIl Venerd\u00ec, di solito alle 8 del mattino, i confratelli effettuano il rito di \"Sas Chircas\", una intima e suggestiva processione che fa il giro dei tre Oratori. Vanno col fazzoletto in testa in segno di lutto (usanza che si ripete solamente per le cerimonie del Venerd\u00ec Santo e in occasione della morte di un confratello o del Parroco). La Confraternita delle Anime porta l'effigie della Maddalena (con la veste marrone) la croce nera e i ceri; quella del Rosario la Madonna Addolorata (con la veste nera), la croce nera e i ceri; quella di Santa Croce il cosiddetto \"Ziomo\" (traduzione di \"Ecce Homo\"; in realt\u00e0 un Cristo con la croce sulle spalle), la croce nera e i ceri. Partono dal Sepolcro e vanno, recitando di solito il \"Miserere\", prima alla chiesa di Santa Croce, poi al Rosario, infine a S. Palmerio. \"Sas Chircas\" si concludono nella Chiesa Parrocchiale.\n- S'Incravamentu.\nIn mattinata la Confraternita di S. Croce si prepara per \"S'Incravamentu\", sistemando al centro del presbiterio, in Parrocchia, la croce grande e le scale. Questa funzione inizia, di solito, alle 16.00: le confraternite degli Oratori delle Anime e del Rosario si recano in Parrocchia portando due ceri, vestite a lutto. La Confraternita di S. Croce porta il crocifisso (sorretto da tre confratelli, in posizione orizzontale e coperto con un manto viola), la croce nera e \"sas azzas\". Durante la funzione il Parroco scopre il crocifisso e i confratelli procedono a \"sa laudadura\", che consiste nel baciare la croce e la \"reliquia della vera croce\". Dopodich\u00e9 la croce con Ges\u00f9 crocifisso viene posizionata sulla croce grande preparata la mattina.\n- S'Iscravamentu.\nAll'imbrunire inizia la cerimonia di \"S'Iscravamentu\". Arrivano per primi i confratelli delle Anime (recitando il \"Miserere\", che viene anche cantato dal \"cuncordu\" sia all'uscita dall'Oratorio, che in chiesa prima della celebrazione; questo si ripete per ogni Confraternita), vestiti a lutto, con l'effigie della Maddalena e con i ceri. Arriva poi la Confraternita del Rosario, con l'effigie della Madonna Addolorata e due bambini vestiti da angioletti. Per ultima la Confraternita di S. Croce (che si sistema sull'altare in quanto svolge in prima persona il rito della deposizione), con la lettiga (\"sa lett\u00e8ra\") e due confratelli vestiti da giudei che impersonano Giuseppe d'Arimatea e Nicodemo (si dice che un tempo fossero i nobili ad avere l'onore di deporre Ges\u00f9 dalla croce). Durante \"S'Iscravamentu\" gli angioletti sono fatti sedere su un tavolo ai piedi della croce; dopo che i confratelli (in uno dei momenti di maggior suggestione, che prevede tre colpi di martello sulla croce nel silenzio totale della chiesa) estraggono ciascun chiodo, lo baciano e lo mostrano ai fedeli, poi un angioletto viene sollevato per fare in modo che il chiodo possa essere depositato nel piatto (\"s'affuente\") che tiene in mano; i chiodi si portano ai piedi dell'Addolorata, mentre la corona di spine viene posata sul suo capo. Dopo la deposizione, Ges\u00f9 \u00e8 mostrato ai fedeli e messo nella lettiga, ornata da piccole luci e da fresie bianche, mentre un \"cuncordu\" intona lo \"Stabat Mater\". All'uscita dalla chiesa per la fiaccolata si canta invece \"S'Ottava Trista\".\n- La fiaccolata.\nNelle strade dove passa la processione (accompagnata anche dallo strepito di \"matracculas\" e \"ranas\" portate dai chierichetti), porte e finestre sono addobbate con tappeti, coperte, fiori e lumicini. Si effettuano delle soste di preghiera negli angoli caratteristici del centro storico (i tre simulacri vengono poggiati su altarini improvvisati), durante le quali \"sos cuncordos\" intonano i tre canti. La processione si conclude nella chiesa di Santa Croce, dove tutti i fedeli possono \"laudare\" il Cristo. \nSabato Santo.\nLa Confraternita delle Anime \u00e8 incaricata di preparare l'occorrente per la funzione del Sabato Santo, con un procedimento forse unico in Sardegna: anzitutto a suo tempo prepara \"s'iscaccu\" (l'innesco per l'accensione del fuoco), con la carbonella della \"ferula\"; il fuoco viene acceso, davanti al portone della Parrocchia, con la pietra focaia, un pezzo di acciaio e il carbone suddetto (\u00e8 chiamato perci\u00f2 \"su fogu virgine\", il fuoco vergine). La funzione inizia, di solito alle 20.30, partendo dalla sagrestia. Si esce dalla chiesa al buio completo e, all'ingresso, il Parroco benedice il fuoco, mentre un confratello delle Anime riempie il turibolo di brace e accende dal fuoco una candela, che viene a sua volta utilizzata per accendere il cero pasquale; dopodich\u00e9 si rientra in Parrocchia, dove i preti, le Prioresse e i confratelli accendono le proprie candele dal cero pasquale; si accendono per ultime le candele dei fedeli. Si incensa il cero, poi inizia la funzione religiosa e al Gloria si suonano le campane. Infine c'\u00e8 la benedizione dell'acqua santa, che \u00e8 poi rimessa nelle acquasantiere (svuotate dal Gioved\u00ec Santo).\nDomenica di Pasqua.\nLa domenica di Pasqua \u00e8 il giorno della processione de \"S'Incontru\". Le Confraternite delle Anime (con la Maddalena, vestita \"di gloria\" con l'abito rosso e coperta dal velo nero) e del Rosario (che porta la statua della Madonna - alla quale \u00e8 stata nel frattempo sistemata una nuova testa con l'espressione gioiosa - vestita di celeste, col velo nero e accompagnata dagli angioletti) si recano nel piazzale della Parrocchia, con le loro insegne; il Parroco si unisce in processione e insieme vanno verso il punto dove avverr\u00e0 l'incontro con la Confraternita di S. Croce (che reca la statua del Cristo Risorto). Si arriva all'incrocio del Corso con la Via Mazzini, dove avviene \"S'Incontru\": vengono tolti i veli alle statue e si benedicono e incensano la croce, le statue stesse e tutti i fedeli presenti. Si torna quindi in chiesa per la messa solenne (un tempo la predica era tenuta da un \u201cpredicatore\u201d esterno). Dopo la messa, Priori e Prioresse ricevono, attualmente nel proprio Oratorio, amici e parenti per \"su cumbidu\" (a base di dolci e bevande), degna conclusione \"in gloria\" di tutte le celebrazioni.\nBosa.\nA Bosa la Settimana Santa, (in sardo Chida Santa) \u00e8 densa di Riti e Celebrazioni.\nVenerd\u00ec di Passione.\nIl venerd\u00ec che precede la Settimana Santa \u00e8 ormai un appuntamento annuale quello con la Sacra Rappresentazione vivente della Via Crucis. Attori e figuranti dopo mesi di prove mettono in scena un grande momento di preghiera, ripercorrendo nel centro storico le tappe delle ultime ore del Signore. In lingua sarda, la rappresentazione fa riflettere, emozionare e pregare dall'ultima cena fino alla deposizione dalla croce.\nDomenica delle Palme.\nLa mattina della domenica che precede la Pasqua, la citt\u00e0 di Bosa si riunisce nella chiesa Cattedrale dell'Immacolata dove vengono benedetti i rami di ulivo e le palme distribuiti in precedenza ai fedeli dai membri della Confraternita di Santa Croce. Dopo la benedizione si snoda la processione per tutta la citt\u00e0 fino ad arrivare alla Piazza della Chiesa del Sacro Cuore dove viene celebrata la Santa Messa alla presenza dei fedeli tutti. Radicata nella citt\u00e0 di Bosa \u00e8 la tradizione dell'intreccio delle palme.\nMarted\u00ec Santo.\nLa sera del Marted\u00ec santo la citt\u00e0 si prepara per la celebrazione dei Sacri Misteri. Dopo la Santa Messa nella chiesa del SS.Crocifisso vengono portati in processione i simulacri seicenteschi in cartapesta che raffigurano: Ges\u00f9 nell'orto, Ges\u00f9 alla colonna, Ecce Homo, Ges\u00f9 Carico della croce. Vengono poi portate in processione le immagini dell'addolorata velata di nero e dell'antico crocifisso cinquecentesco. La processione fa tappa in ordine in piazza Costituzione, alla chiesa del Rosario, alla chiesa del Carmine, in piazza Gioberti, In Piazza Angelico Zanetti, in piazza IV Novembre, in Cattedrale e fa poi ritorno nella chiesa del SS. Crocifisso. In ogni sosta il coro di Bosa intona le strofe del Miserere e dello Stabat Mater.\nMercoled\u00ec Santo.\nIl Mercoled\u00ec santo \u00e8 una delle diverse giornate dedicate alle confessioni nelle parrocchia della citt\u00e0. Si iniziano a preparare gli altari della reposizione in varie chiese della citt\u00e0 e nella chiesa Cattedrale viene celebrato il penitenziale prima delle donne e poi dei giovani e degli uomini. La notte, nella Chiesa del Carmelo, a cura della confraternita Santa Croce ha luogo lo \"Stabat Mater\", un momento di preghiera con diverse letture e canti della passione eseguiti da diversi cori presenti.\nGioved\u00ec Santo.\nUn altro dei giorni dedicati alle confessioni\nSantu Lussurgiu.\nLe paraliturgie della Settimana Santa di Santu Lussurgiu sono organizzate dalle quattro confraternite del paese: la confraternita del Rosario (su Rosariu), la confraternita di Santa Croce (Santa Rughe), la confraternita del Carmine (Su Carmene) e la confraternita dell\u2019Addolorata (Sette Dolores). Si tratta di complesse cerimonie rituali in pi\u00f9 giorni e luoghi che sono scandite dal canto a cuncordu, pratica di canto trasmessa oralmente a quattro parti realizzate da quattro esecutori specializzati all\u2019interno dell\u2019ambiente confraternale.\nDomenica Delle Palme.\nCon la Domenica delle Palme iniziano i riti della Settimana Santa con la benedizione e distribuzione al popolo delle palme lavorate e dei rametti di ulivo. Il rito \u00e8 celebrato nella chiesa parrocchiale e prevede un percorso processionale all'esterno. La Santa Messa \u00e8 accompagnata dal canto affidato a Su Cuncordu \u2018e Santa Rughe.\nMarted\u00ec Santo.\nNella chiesa di Santa Croce l\u2019omonima confraternita organizza la rappresentazione de Su Nazarenu (il Cristo alla colonna), una via Crucis per le vie del centro storico di Santu Lussurgiu. L\u2019intero rituale \u00e8 scandito dal canto del Miserere e de sa Novena che vengono eseguiti da Su Cuncordu \u2018e Santa Rughe.\nGioved\u00ec Santo - S'Incravamentu.\nNel pomeriggio si celebra, nella chiesa di San Pietro, la Messa in Coena Domine (detta sa Missa \u2018e Gloria) che prevede la rievocazione dell\u2019Ultima Cena di Cristo e della \u201clavanda dei piedi\u201d. Viene imbandita sa tavula con dei cibi cui si associano significati simbolici (arance, pesci, carciofi, pane e vino): ad essa siedono i dodici confratelli scelti fra i membri delle quattro confraternite per rappresentare gli apostoli. In serata, dalla chiesa di Santa Maria degli Angeli (Su Cunventu), si avvia la processione con il Cristo crocefisso preparato la sera prima, portato dai confratelli de su Rosariu, il simulacro della Madonna Addolorata, trasportato dalla Confraternita del Carmine, i membri di tutte e quattro le confraternite ed il clero. Il corteo \u00e8 segnato dal canto de Su Cuncordu \u2018e su Rosariu che intona vari versetti del Miserere fermando la marcia in punti prestabiliti del tracciato. Arrivati nella chiesa parrocchiale, i confratelli del Rosario innalzano ritualmente il crocefisso al centro dell\u2019altare. Le intonazioni del Miserere si alternano a quelle della Novena, lasciando spazio ad interventi di un frate predicatore che spiega la simbologia dell\u2019evento rituale nella prospettiva del dogma cattolico.\nVenerd\u00ec Santo - S'Iscravamentu.\nIl Venerd\u00ec Santo \u00e8 il giorno principale de sa Chida Santa (e per molti aspetti dell\u2019intero ciclo festivo dell\u2019anno lussurgese), imperniato sulla cerimonia de s\u2019iscravamentu (lo schiodamento, cio\u00e8 la rievocazione della deposizione) e sulla simbolica alternanza fra canto del Miserere e de Sa Novena proposta da su Cuncordu \u2018e su Rosariu. Al pomeriggio, in su cunventu, i confratelli de su Rosariu designati preparano la lettiga dove verr\u00e0 deposto il Cristo per essere portato in processione e gli altri elementi simbolici necessari per il rito (tra cui la lunga fascia bianca che verr\u00e0 utilizzata per far discendere la statua dalla croce che necessita di una particolare piegatura). Quindi, sul far della sera, i membri delle quattro confraternite, nell\u2019abito rituale, si ritrovano nella stessa chiesa da dove si avvia una processione, sonorizzata da versi del Miserere realizzati da su Cuncordu \u2018e su Rosariu, che trasporta la lettiga e gli altri elementi verso la chiesa parrocchiale. Entrato in chiesa il corteo, su Cuncordu si dispone ai piedi del Cristo crocefisso e intona una strofa della Novena (A pes de s\u2019agonizzante) simbolicamente rivolgendosi all\u2019Addolorata, la cui statua \u00e8 rimasta dalla cerimonia del giorno precedente, a destra ai piedi della Croce. Quattro confratelli de su Rosariu incaricati di compiere la cerimonia salgono su delle scale per procedere materialmente alla deposizione della statua. Uno di loro resta sotto la croce e ha il compito di \u201cpresentare\u201d alla Madonna Addolorata i chiodi che vengono levati dalla statua del Cristo. Alternando ancora Miserere e Novena, secondo una sequenza rigorosamente prevista, il canto de su Cuncordu \u2018e su Rosariu si alterna con una nuova omelia del frate predicatore. Al termine, posta la statua del Cristo nella lettiga, si d\u00e0 avvio ad una nuova processione verso la chiesa di Santa Maria degli Angeli, con il Cristo Morto, l\u2019Addolorata e tutti i simboli della Passione, le quattro confraternite ed il canto dei vari versetti del Miserere de Su Cuncordu \u2018e su Rosariu. Giunti in chiesa il Cristo Morto e la Madonna restano esposti per l\u2019adorazione dei fedeli. Nella notte tutti i cantori del paese, confratelli e non, si ritrovano nella sagrestia de su cunventu per intonare i brani del repertorio tradizionale del paese: fino a mezzanotte vengono intonati i brani sacri, poi si intercalano anche quelli profani.\nSabato Santo.\nVengono preparati i simulacri della Madonna e del Cristo Risorto: la prima ha un vestito azzurro e sul capo una coroncina d\u2019argento, con un velo nero che sul capo. Il Cristo Risorto ha sul capo una ghirlanda di fiori con un velo bianco. Entrambi i veli verranno tolti l\u2019indomani, al momento della cerimonia de S\u2019Incontru. Poi a mezzanotte si fa la benedizione dell'acqua e del fuoco e si celebra la Messa Solenne di Resurrezione.\nDomenica di Pasqua.\nLa cerimonia de S\u2019Incontru propone il tema dell'incontro di Cristo Risorto con la Madonna non previsto dalle sacre scritture, ma ricorrente nella paraliturgie della Sardegna e di altre regioni. La confraternita de Santa Rughe \u2013 trasportando la statua della Madonna \u2013 seguita da su Rosariu e su Carmene, d\u00e0 vita ad una processione fino alla piazza davanti alla chiesa parrocchiale mentre sa cunfraria de Sette Dolores con la statua del Cristo risorto, esce dalla chiesa. Le statue vengono fatte incontrare al centro della piazza, e dopo che vengono levati i veli, sono portate trionfalmente dentro la chiesa, il tutto al suono incessante delle campane (alligrizios de Pasca). Segue la celebrazione della Messa Solenne accompagnata da su Cuncordu \u2018e su Rosariu.\nCagliari.\nA Cagliari i vari riti sono curati dalle Confraternite della Solitudine, del Santissimo Crocifisso (entrambe di Villanova) e dalla Confraternita del Gonfalone (di Stampace). Ciascun rito \u00e8 accompagnato dalle voci dei cantori e dei confratelli, con esecuzioni in falso bordone. I canti, tramandati oralmente, hanno per tema la passione di Cristo e si basano su antichi testi attribuiti a diversi autori, tra cui il Metastasio e sant'Alfonso Maria de Liguori. Alcuni di questi testi si trovano nel \"Manuale di Filotea\" di Giuseppe Riva. \nVenerd\u00ec di Passione.\nL'ultimo venerd\u00ec di Quaresima, quello che precede la domenica delle Palme, si svolge la Processione dei Misteri (\"Is Misterius\") organizzata dalla confraternita del Santissimo Crocifisso; \"is Misterius\" sono sette simulacri lignei, opera dello scultore Giuseppe Antonio Lonis (XVIII secolo), che rappresentano \"Ges\u00f9 in preghiera al Getsemani, Ges\u00f9 preso in arresto, Ges\u00f9 alla colonna della flagellazione, Ges\u00f9 schernito, Ges\u00f9 caricato della croce, Ges\u00f9 sotto la croce, Ges\u00f9 crocifisso\" e la \"Madonna addolorata\". La processione, annunciata dal suono dei tamburi, esce intorno alle 16 dall'Oratorio del Santissimo Crocifisso, in piazza San Giacomo, e si snoda per le strade del centro storico, facendo tappa in sette chiese. In ciascuna chiesa entra uno dei sei simulacri di Ges\u00f9, insieme all'Addolorata, e si svolge una breve predica sul momento della passione che la statua rappresenta. Le chiese toccate dalla processione sono San Giovanni, Sant'Anna, Sant'Efisio, San Sepolcro, Sant'Antonio, San Domenico e San Giacomo (tuttavia, di anno in anno, il percorso pu\u00f2 variare leggermente e interessare anche altre chiese).\nDomenica delle Palme.\nA mezzogiorno nella chiesa di San Giovanni, oratorio della Confraternita della Solitudine, si svolge la rimozione del grande Crocifisso ligneo seicentesco (detto \"su monumentu\" per la sua imponenza) dal suo altare laterale, per essere preparato alla processione del venerd\u00ec Santo. L'imponente statua, di foggia spagnola, ha le braccia snodabili per poter essere utilizzata nei riti de \"s'Incravamentu\" e de \"s'Iscravamentu\".\nMarted\u00ec Santo.\nSi svolge la seconda processione dei Misteri, questa organizzata ad opera della Congregazione Mariana degli Artieri di San Michele. Altri sette simulacri, anch'essi opera del Lonis, vengono portati in spalla dai confratelli. Le modalit\u00e0 di svolgimento della processione sono identiche a quella del venerd\u00ec precedente, cambia solo il percorso e alcune tappe: intorno alle 15 la processione parte dalla chiesa barocca di San Michele, dove sono custoditi i simulacri, tocca le chiese di Sant'Anna, della Vergine della Piet\u00e0, la Cattedrale, San Giacomo, Sant'Agostino, Sant'Efisio per tornare infine a San Michele (come per i \"Misteri\" del venerd\u00ec precedente, il percorso della processione non \u00e8 del tutto identico ogni anno). La processione dei Misteri di San Michele \u00e8 stata ripristinata nel 2005 (non si era pi\u00f9 svolta nei precedenti 42 anni).\nMercoled\u00ec Santo.\nNell'Oratorio del Santissimo Crocifisso, ad opera delle consorelle della Confraternita del Santissimo Crocifisso, si svolge la vestizione in abiti di lutto del simulacro dell'Addolorata.\nGioved\u00ec Santo.\nLe due confraternite di Villanova mettono in atto nei rispettivi oratori il rito de \"s'incravamentu\": i confratelli inchiodano alla croce i due simulacri del Crocifisso (\"su monumentu\" per la Confraternita della Solitudine) e li predispongono per l'adorazione, circondandoli di fiori e di vasetti con \"su nenniri\" (germogli di grano fatti crescere al buio, dal caratteristico colore giallo verdino, che vengono utilizzati in tutte le chiese della Sardegna per adornare gli altari della reposizione la sera del gioved\u00ec Santo).\nLa sera, dopo la \"messa in Coena Domini\", si svolge la tradizionale processione della Visita alle sette chiese, a cura della Confraternita del Gonfalone: partendo dalla chiesa stampacina di Sant'Efisio (oratorio della confraternita), la statua del santo, col pennacchio nero sull'elmo in segno di lutto, viene portata processionalmente in sette chiese, in cui ci si sofferma per la visita ai \"sepolcri\" (gli altari della reposizione, dove viene custodito il Santissimo dalla fine della messa del gioved\u00ec sera sino all'Azione liturgica del venerd\u00ec).\nVenerd\u00ec Santo.\nSi svolgono tre processioni del Cristo morto, curate una dalla Confraternita della Solitudine, una dalla Confraternita Santissimo Crocifisso e l'ultima dalla Confraternita del Gonfalone, in cui viene rappresentato il funerale di Ges\u00f9. La prima parte intorno alle 13 dall'Oratorio della Solitudine per condurre \"su monumentu\" a la statua dell'Addolorata in Cattedrale, dove giunge intorno alle 15. Poco dopo dalla Cattedrale parte una processione che riporta l'Addolorata in San Giovanni. Intorno alle 16 inizia la processione curata dalla Confraternita del Santissimo Crocifisso; dall'omonimo oratorio i confratelli e le consorelle portano il Crocifisso e l'Addolorata verso la chiesa di San Lucifero. L'ultima processione, alla luce delle fiaccole, parte dalla chiesa di Sant'Efisio intorno alle 20 e trenta per ritornarvi dopo un breve percorso per le strade di Stampace; a differenza delle prime due processioni, che recano il simulacro di Cristo ancora inchiodato alla croce, la processione serale porta una statua del Cristo morto gi\u00e0 adagiato su di una lettiga (\"lettera\" in sardo).\nSabato Santo.\nLa mattina si svolgono i riti de \"su scravamentu\" che rappresentano la deposizione di Cristo dalla croce, alle 8 e trenta in San Lucifero, in Cattedrale alle 10. Nel pomeriggio partono dagli oratori di Villanova le due processioni con la statua dell'Addolorata che si recano a riprendere le statue di Cristo morto, deposto sulla lettiga, per ricondurli nei rispettivi oratori.\nDomenica di Pasqua.\nLa mattina di Pasqua anche a Cagliari si svolge il tradizionale rito de \"s'Incontru\". A Villanova le due processioni recanti la statua del Risorto e della Madonna, arrivando da opposte direzioni, si congiungono nella via Garibaldi per poi recarsi verso la vicina Collegiata di San Giacomo, dove a mezzogiorno viene celebrata la messa solenne. Analogo rito si svolge a Stampace, curato dalla Confraternita del Gonfalone; in questo caso \"s'Incontru\" avviene nel corso Vittorio Emanuele.\nCastelsardo.\nRiti precedenti la Settimana Santa.\nA Castelsardo i riti della Settimana Santa iniziano il sabato precedente la domenica delle palme.\nSi organizza una processione che trasporta un crocifisso dalla cattedrale alla chiesa di Santa Maria con i cori della confraternita che eseguono Miserere e salmi responsoriali.\nArrivato in chiesa, il Cristo \u00e8 poggiato in terra mentre viene eseguito lo Stabba seguito dalla folla in silenzio prima di riprendere la funzione.\nDomenica delle Palme.\nA Castelsardo \u00e8 importante anche in vista Lunissanti. Innanzitutto vi \u00e8 il confronto tra le varie famiglie degli intrecci delle palme e in seguito i confratelli provano i tre cori (\"Stabba, Jesu e Miserere\") da eseguire nel giorno dei misteri e vengono scelti i loro componenti che sono quattro per ogni coro: \"bassu, contra, bogi e falzittu\".\nLunissanti.\nIl luned\u00ec Santo detto \"Lunissanti\" \u00e8 il giorno pi\u00f9 importante della Settimana Santa castellanese. \nContrariamente alla maggior parte dei riti pasquali della Sardegna \u00e8 questo il giorno dei misteri.\nI confratelli si ritrovano tutti alle sette del mattino a Santa Maria per indossare le proprie divise.\nScelti i portatori, divisi in tre gruppi che sfileranno a capo coperto, e coloro che effettueranno il coro stesso pi\u00f9 un altro elemento a capo scoperto che aprir\u00e0 il gruppo iniziano le processioni: prima da Santa Maria alla Cattedrale, poi dalla Cattedrale al piccolo paese di Tergu e infine dopo il ritorno a Castelsardo, i vari gruppi girano per la citt\u00e0 fino a mezzanotte.\nPer la messa del Lunissanti i confratelli si siedono nei primi posti della chiesa, l'ordine che prendono verr\u00e0 rispettato per tutto il giorno. Prima della distribuzione dei misteri, viene eseguito in onore della Vergine patrona il Salve Regina.\nDistribuiti i Misteri inizia la processione aperta dal primo confratello a capo scoperto che porta un teschio umano in un vassoio (\"Lu cabbu di lu moltu\"), simbolo del passaggio di una cerimonia funebre, e dal coro del Miserere. A questi seguono i primi confratelli incappucciati portatori dei misteri: il calice dell'ultima cena (\"lu caligiu\"), il guanto (\"la guanta\") segno dello schiaffo ricevuto da Cristo, una collana (\"l'acciotti\") segno della corda e dell'incatenamento di Ges\u00f9, la colonna (\"la culunna\") del flagellamento, il flagello (\"lu disciplini\") che viene fatto sbattere su una gamba per produrre rumore e a chiudere la corona (\"la curona\") del re dei Giudei.\nDopo la corona \u00e8 il momento del coro pi\u00f9 prestigioso: quello dello Stabba. Anche questo gruppo \u00e8 aperto da un confratello a volto scoperto che porta l'Ecce Homo (\"la pieddai\") e il coro \u00e8 seguito da altri quattro misteri: la croce (\"la Crogi\") non troppo grande portata in spalla da un confratello, la scala (\"la Scala\") anch'essa portata in spalla, martello incrociato a una tenaglia (\"Malteddu e Tinaglia\") e chiude il confratello che porta la spugna e la lancia (\"Spugna e Lancia\") usate per abbeverare Cristo.\nL'ultimo coro, quello dello Jesu, \u00e8 contraddistinto da un unico mistero: un confratello che porta una croce.\nPrima della sosta per il pranzo a Tergu, quando i misteri vengono consegnati e mostrati alla Vergine Maria, viene effettuato un particolare canto denominato \"Attittu\", un lamento funebre, eseguito dai 3 cori insieme. La sera, in una Castelsardo illuminata solo dal fuoco di alcune fiaccole, termina con la messa la processione. In quest'ultima messa i confratelli intonano il \"De profundis\" per i confratelli morti.\nGioved\u00ec Santo.\nViene effettuata La Prucissioni, un imponente processione con un crocifisso e la Madonna Addolorata. Vengono eseguiti da confratelli diversi rispetto a quelli del luned\u00ec, lo Stabba e il Miserere e le soste sono decisamente inferiori a quelle del Lunissanti.\nLa Vergine reca un pugnale che le trafigge il cuore e viene portata nella chiesa per l'adorazione dei sepolcri.\nVenerd\u00ec Santo.\nDopo il trasporto Mattutino e in forma privata del Cristo, la sera viene effettuata la processione con i cori che cantano dei Miserere con registri diversi e con degli andamenti rapidi (\"fugghi fugghiendi\") cos\u00ec come la celebrazione della Passione del Signore, molto veloce e senza la celebrazione eucaristica.\nSabato Santo.\nSi benedice l'acqua, il cero e il fuoco e si proclama alla mezzanotte il Cristo risorto con l'ausilio dei cori della confraternita\nDomenica di Pasqua.\nSi celebra l'incontro tra il Cristo risorto e la Madonna accompagnato naturalmente dai cori della confraternita.\nCuglieri.\nDurante i venerd\u00ec di quaresima le confraternite escono a turno in via crucis.\nIl venerd\u00ec prima della Domenica delle palme l'arciconfraternita del Convento esce con l'Addolorata. La domenica delle Palme si svolge una processione e una messa nella basilica, gestita dalla confraternita del Santo Rosario. Il gioved\u00ec santo i riti iniziano con la celebrazione della messa in Coena Domini, seguita dalla processione de Sas Chilcas, ovvero la ricerca di Ges\u00f9 per le vie del paese e nelle chiese dove sono stati allestiti i sepolcri. I cantori di Cuglieri cantano lo Stabat Mater \"semplice\". Il venerd\u00ec santo si svolge S'Incravamentu nella chiesa di Convento, seguita dalla processione del penitente con la contrarughe, e una processione dalla chiesa di Convento del Cristo Crocifisso. La sera si svolge un'altra processione con l'Addolorata e il trasporto delle lettiga nella basilica con la predica de S'Iscravamentu. I cantori di Cuglieri eseguono il Miserere e lo Stabat Mater \"sequentia\". Il sabato santo, di mattina, si tiene la visita ai sepolcri (via crucis) delle confraternite: \"Sas Chilcas\". La domenica di Pasqua si tiene una processione con la statua del Cristo Risorto e della Madonna dalla chiesa di Santa Croce alla basilica; nella basilica si celebra la messa e avviene S'incontru. Finita la messa benedizione della violette e processione dalla basilica alla chiesa di Santa Croce.\nDesulo.\nLa domenica delle Palme a Desulo si svolge la caratteristica processione de \"sas prammas\" (delle palme), con le donne che indossano i coloratissimi costumi tradizionali e recano in mano \npalme intrecciate.\nIl venerd\u00ec santo si effettua, presso la parrocchiale di Sant'Antonio Abate, il rito de \"s'iscravamentu \"con relativa processione del Cristo morto. La processione, una lunga fiaccolata notturna, parte dalla parrocchiale e va verso la chiesa di Santa Croce, dove il Cristo morto viene deposto col suo letto sotto i piedi dell?altare.I fedeli poi passano a turno per salutare il Cristo e tutti, (caso mai osservato in altra parte) depongono all'interno del letto del Cristo un'offerta in denaro.\nDomusnovas.\nA Domusnovas i Riti della Settimana Santa sono organizzati dalla Confraternita della Madonna Addolorata. \nGioved\u00ec antecedente la Settimana Santa.\nLe funzioni iniziano la sera del gioved\u00ec che antecede la domenica delle Palme con la vestizione a lutto della Vergine Addolorata. \nVenerd\u00ec antecedente la Settimana Santa.\nIl venerd\u00ec che antecede la domenica delle Palme intorno alle 18.00 si svolge la processione \"sa mamma chi circara su fillu\". In questa processione la Vergine Addolorata, scortata dalla Confraternita e dai \"Babballottis\" (fedeli vesti con una tunica bianca e cappuccio), percorre le strade alla ricerca del Figlio. \nVenerd\u00ec Santo.\nIl venerd\u00ec Santo alle 9.00 del mattino dalla chiesa della Beata Vergine Assunta il simulcro dell'Ecce Homo accompagnato dalle guardie romane, dalla Veronica e dalla Confraternita si avvia verso la chiesa di Santa Barbara. Da qui parte la processione del \"Crocifero\", il monumentale Cristo caricato della Croce seguito dall'Addolorata, portato in spalla da 16 uomini. \nLa sera del venerd\u00ec Santo alle 21.00 nella chiesa dell'Assunta si svolge il Rito de \"Su Scravamentu\" seguito da una fiaccolata per le vie del centro. \nDomenica di Pasqua.\nLa domenica di Pasqua alle 11.00 nella piazza Matteotti avviene \"S'Incontru\". Quando la Vergine incontra il proprio Figlio Risorto le viene tolto il velo del lutto e fatto indossare il velo azzurro, mentre il suono delle campane a feste e i colpi a salve dei fucili annunciano la Pasqua.\nIglesias.\nLa Settimana Santa ad Iglesias \u00e8 curata dall'Arciconfraternita del Santo MontePagina di Benvenuto - Arciconfraternita Santo Monte Iglesias, nata intorno alla met\u00e0 del Cinquecento e che ha fra le sue attivit\u00e0 l'assistenza ai poveri in varie forme: assistenza fisica (fino al 1500 con l'Ospedale di San Michele), assistenza morale (i condannati a morte fino al 1850) e assistenza materiale (ancora oggi, nei limiti delle possibilit\u00e0 della confraternita).\nDal 1600 in poi le attivit\u00e0 di culto sono i Riti della Settimana Santa ad Iglesias.\nDomenica delle Palme.\nLa domenica delle Palme segue in tutte le parrocchie la normale liturgia.\nTradizionalmente, il Vescovo di Iglesias si reca a met\u00e0 mattina nella Chiesa di San Francesco per la benedizione delle Palme, e da qui ci si reca in processione nella vicina Cattedrale di Santa Chiara per la solenne Celebrazione Liturgica.\nMarted\u00ec Santo.\nNella sera del marted\u00ec Santo si tiene la Processione dei Misteri. Dalla Chiesa di San Michele (sede dell'Arciconfraternita e punto di partenza e di arrivo di molti dei riti della Settimana Santa Iglesiente) esce la Croce della confraternita, l'Associazione del Santissimo Sacramento (unica associazione femminile che partecipa ai riti), seguita dai 7 simulacri (portati a spalla dagli iglesienti con l'abito da Baballottis) che rappresentano la passione di Ges\u00f9: L'orto degli ulivi, La Cattura, La Flagellazione, L'Ecce Homo, La salita al Calvario, La Crocifissione, e infine los Hermanos, i Germani, ossia i componenti dell'Arciconfraternita precedono il simulacro dell'Addolorata. \nLa processione si snoda nelle vie di Iglesias, facendo due soste: poco dopo la partenza, nella Cattedrale di Santa Chiara per la predica della Passione, e al rientro in San Francesco, per la predica per l'Addolorata.\nMercoled\u00ec Santo.\nNella Chiesa di San Michele viene celebrata una messa molto sentita e attesa dalla popolazione, al termine della quale vengono distribuiti ai fedeli i ramoscelli di ulivo e i fiori che componevano il simulacro di Ges\u00f9 nell'Orto degli Ulivi.\nGioved\u00ec Santo.\nDopo il tramonto, dalla Chiesa di San Michele ha inizio la Processione dell'Addolorata. \nLa Processione, il cui arrivo \u00e8 annunciato dal suono dei Matracconis suonati da giovani iglesienti, vede all'inizio il Tamburo, suonato con un particolare ritmo tradizionale, la cui origine si perde negli anni, seguito dalla Croce dell'Arciconfraternita. Subito dopo la Croce \u00e8 la volta dei bambini, di entrambi i sessi, fino ai 12-13 anni di et\u00e0, vestiti con l'abito tradizionale dei Baballottis, e dell'Associazione del Santissimo Sacramento. Poi \u00e8 la volta della Banda Musicale G.Verdi di Iglesias, che accompagna il rito con antiche marce funebri, seguiti dai giovani iglesienti con l'abito dei Babbalottis. Infine il simulacro dell'Addolorata, accompagnata e preceduta come sempre dai confratelli del Santo Monte.\nQuesta processione si snoda per le vie del centro storico, e ad ogni Chiesa in cui \u00e8 allestito un Altare della Deposizione addobbato con i tradizionali Nenniris (vasi di germogli di grano cresciuti al buio) si ferma per permettere l'ingresso nella Chiesa della Croce della confraternita, della croce dell'Associazione del Santissimo Sacramento e del simulacro dell'Addolorata con i Germani.\nAnche gli iglesienti in questa serata compiono la visita alle Chiese del centro storico.\nNegli anni passati, fino agli anni settanta, vi erano diverse processioni in questa giornata, ognuna organizzata dalle varie Confraternite di Iglesias, che effettuavano la tradizionale visita alle Chiese. Con la scomparsa di dette Confraternite, tale tradizione purtroppo \u00e8 andata persa.\nVenerd\u00ec Santo.\nIl venerd\u00ec mattina, dalla Chiesa di San Michele, ha inizio la Processione del Monte, che ricorda la salita di Ges\u00f9 al Calvario. \n\u00c8 la processione dei bambini, presenti in gran numero con l'abito tradizionale dei Babalottis, che in questa processione portano in spalla delle piccole croci nere ad imitare Ges\u00f9 che porta la Croce. La processione \u00e8 molto simile a quella del gioved\u00ec Santo: i Matracconis in testa, seguiti dal tamburo e dalla Croce dell'Arciconfraternita. Poi, come detto, i piccoli Babbalottis Iglesienti, seguiti dall'Associazione del Santissimo Sacramento. Dopo vi sono i simulacri di Ges\u00f9 che sale al Calvario e quello dell'Addolorata, come sempre accompagnata dai Confratelli del Santo Monte. \nAnche in questa processione si compie la visita alle Chiese del centro storico, ma il percorso \u00e8 un po' diverso rispetto a quello delle altre processioni, perch\u00e9 in parte si snoda nella parte \"alta\" del centro storico.\nIl venerd\u00ec sera \u00e8 la volta della processione pi\u00f9 antica e pi\u00f9 attesa da tutti gli iglesienti:la Processione del Descenso. \nDopo il tramonto, l'inizio della processione \u00e8 come gli altri giorni: In testa i Matracconis, poi il tamburo e la Croce dell'Arciconfraternita, i piccoli Babbalottis, l'Associazione del Santissimo Sacramento e la Banda Musicale G.Verdi di Iglesias. Comincia poi la parte \"storica\" della processione: is Vexillas, due grandi drappi dipinti che raccontano i momenti salienti della passione di Ges\u00f9, seguiti da \"Is Varonis\" Giuseppe D'Arimatea e Nicodemo, che portano tra le mani il martello e le pinze serviti per deporre Ges\u00f9 morto dalla Croce. Dietro di loro due servi, anonimi, che portano in spalla le scale per la deposizione, seguiti dalla Maddalena e San Giovanni, entrambi impersonati da due bambini maschi. Infine la Lettiga nel quale \u00e8 deposto un bellissimo simulacro ligneo del Ges\u00f9 morto, seguita dalla Addolorata preceduta dai Germani come in tutte le processioni, che porta stretta nel petto la corona di spine del Figlio. Ancora dietro, la grande Croce nera portata dai penitenti.\nSabato Santo.\nLa Chiesa di San Michele rimane aperta ai fedeli per l'Adorazione al Ges\u00f9 morto.\nIn tarda serata, nella piazza del Municipio viene acceso un braciere, che dar\u00e0 inizio alle celebrazioni della Pasqua. Il Vescovo di Iglesias benedir\u00e0 il fuoco col quale verr\u00e0 acceso il Cero Pasquale, che verr\u00e0 poi portato nella Cattedrale di Santa Chiara per la celebrazione della Veglia Pasquale. Durante la Veglia il simulacro del Cristo Risorto, portato in forma privata dalla Chiesa di San Giuseppe in Cattedrale, far\u00e0 il suo solenne ingresso al canto del Gloria.\nDomenica di Pasqua.\nLa mattina di Pasqua, dalla Chiesa di San Giuseppe e dalla Cattedrale di Santa Chiara partono due processioni, la prima con la Madonna, accompagnata dalla Banda G.Verdi di Iglesias, la seconda con Ges\u00f9 Risorto. Le due processioni seguiranno percorsi diversi per poi arrivare nella piazza Sella, all'incrocio con corso Matteotti. Qui avverr\u00e0 S'Incontru: le antiche Croci della Confraternita di San Giuseppe (oramai non pi\u00f9 esistente) prima, e i due simulacri poi, si saluteranno per tre volte al segnale dato da una bandierina al centro del percorso. \nDopo il terzo saluto, l'applauso della folla e le musiche festanti della Banda accompagneranno i due simulacri nella Cattedrale di Santa Chiara con un'unica processione.\nMamoiada.\nMamoiada nel periodo di \"Hida Santa\" (Settimana Santa) rivive ogni anno il dramma della Croce con una tipica rappresentazione, altri tempi ancora pi\u00f9 partecipata e con un\u2019organizzazione imponente curata dalla confraternita detta \u201c\"sos Crofarios\"\u201d. L\u2019inizio delle celebrazioni \u00e8 la domenica delle Palme ma \u00e8 col Gioved\u00ec Santo che si entra nel vivo della Passione di Ges\u00f9 Cristo. Durante la processione che seguiva alla funzione del \u201clavabis\u201d, \"Sa irha\" (la ricerca), la confraternita de \"sos crofarios\" era solita cantare \u201c\"Sos Uffissios\"\u201d. La processione partiva da un punto determinato e andava a toccare tutte le chiese di Mamoiada. Il giorno seguente veniva fatto il percorso inverso. Al ritorno nella chiesa parrocchiale dedicata alla B.V. Assunta (dove da sempre viene eseguito il rito) gli stessi componenti della confraternita ponevano Ges\u00f9 Cristo sulla croce. A Mamoiada \u00e8 una grande statua lignea del 1600 circa, con le braccia snodate, da poco restaurata e ritornata all\u2019antico splendore. Questo rito veniva eseguito il Gioved\u00ec Santo e non il Venerd\u00ec come accade oggi, e nessuno vi poteva assistere; il crocefisso veniva coperto in modo tale che nessuno potesse vederlo fino al giorno de \u201c\"S\u2019iscravamentu\"\u201d (la deposizione di Ges\u00f9 dalla croce). In segno di lutto venivano coperte anche tutte le statue dei santi e la chiesa veniva chiusa fino alla ripresa delle attivit\u00e0 religiose dell\u2019indomani. La funzione pi\u00f9 toccante di tutta la Settimana Santa \u00e8 senz\u2019altro quella de \u201c\"s\u2019iscravamentu\"\u201d, il Venerd\u00ec Santo: una ricostruzione della morte del Nazzareno dove i partecipanti indossano abiti d\u2019epoca, ma di teatrale non ha niente, la numerosa folla partecipa affascinata e commossa a questo rito suggestivo e drammatico. Ancora oggi \u00e8 un motivo di profondo orgoglio in una famiglia se alcuni membri vengono chiamati per rappresentare i personaggi come \"sa Madalena\", \"sas tres Marias, sos Zudeos, sos sordados,\" \"Santu Juvanne\" ecc. Il giorno de \u201c\"S\u2019iscravamentu\"\u201d le tre Marie sono vestite completamente a lutto e stanno ad un lato della enorme croce con Ges\u00f9 crocifisso; in piedi davanti a lui; ai lati \"sos Zudeos\", i soldati, \"Santu Juavanne\" (San Giovanni) e gli angioletti, rappresentati da bambini piccoli. Una volta tolti i chiodi alle mani, ai piedi e la corona di spine il Cristo viene deposto dalla croce avvolto in un lenzuolo bianco e viene portato al cospetto delle \u201ctre Marie\u201d che intonano un canto straziante e commovente in sardo. Terminato il canto il Cristo viene pietosamente adagiato su una lettiga in legno cosparsa di erbe endemiche odorosissime e portato in processione verso il luogo della sepoltura (Chiesa di Santa Croce). Nei due giorni successivi le campane sono tacitate in segno di lutto. Per annunciare le celebrazioni fino a poco tempo fa venivano utilizzate \u201csas matraculas\u201d, dei congegni fonici suonati per il paese dai chierichetti o dallo stesso sagrestano.\nLe campane riprendono a suonare la domenica di Pasqua, normalmente alle undici; quel tocco di campane \u00e8 detto \"\u201cSu tohu \u2018e gloria\u201d,\" che annunzia la resurrezione di Cristo, e con la cerimonia particolare de \u201c\"S\u2019incontru\"\u201d si assiste, appunto, all\u2019incontro del Cristo risorto con la Madonna, in piazza Santa Croce (episodio non riportato nei vangeli ma caro alla tradizione popolare). Le due statue lignee utilizzate ancora oggi per questo rito vengono portate in processione seguendo percorsi differenti: la statua della Madonna, parte dalla Chiesa di N.S. Di Loreto, dove \u00e8 custodita tutto l\u2019anno; quella del Cristo risorto esce dalla parrocchia B.V. Assunta. Al momento de \u201c\"S\u2019incontru\"\u201d in piazza \"sos accantzadores\" in costume (ossia coloro che portano le statue) fanno fare loro tre inchini. Questi gesti simbolici sono salutati da centinaia di colpi a salve sparati dalla terrazze del paese in segno di gioia. Le \u201ctre Marie\u201d in questa occasione sono vestite completamente di bianco. Da questo momento in poi le due processioni, alle quali da qualche anno partecipano numerose donne e uomini in costume tradizionale, si uniscono per proseguire insieme verso la chiesa parrocchiale dove verr\u00e0 celebrata la funzione religiosa.\nNonostante le profonde trasformazioni avvenute negli ultimi 50 anni, questa tradizione de \"sa Pasha Manna\" continua a rimanere viva.\nOliena.\nLa mattina di Pasqua si svolge la processione de \"S'incontru\" (l'incontro); due simulacri lignei rappresentanti il Cristo risorto e la Madonna vestita a festa, vengono fatti uscire, rispettivamente dalla chiesa di San Francesco e dalla chiesa di Santa Maria, in due distinte processioni che finiscono con l'incontrarsi, rappresentando appunto l'incontro del Risorto con la madre (episodio non riportato nei vangeli ma caro alla tradizione popolare).\nOristano.\nIl luned\u00ec santo dalla chiesa medievale di San Martino, ad opera della confraternita del Santissimo Nome di Ges\u00f9, parte la processione de \"is Misterios\" (i Misteri); sette simulacri lignei della passione di Cristo fanno sosta in altrettante chiese cittadine.\nSassari.\nDomenica delle Palme.\nAd eccezione di alcuni particolari intrecci, a Sassari il cerimoniale rientra completamente nel cerimoniale tradizionale, con la rievocazione dell'entrata di Ges\u00f9 a Gerusalemme, e dunque con la processione all'esterno della chiesa con i ramoscelli di ulivo e le palme in mano e la loro benedizione.\nLuned\u00ec Santo.\nAnche il luned\u00ec Santo segue la liturgia canonica e cos\u00ec viene letto durante la messa un brano del profeta Isaia che annuncia la scelta di colui che dovr\u00e0 salvare l'umanit\u00e0.\nMarted\u00ec Santo.\nLa processione dei Misteri \u00e8 una delle cerimonie per cui Sassari si distingue maggiormente. \n\u00c8 organizzata dalla confraternita omonima (sino al 1847 dalla gesuiti). Il rito ebbe origine nel 1685 grazie al lascito della nobile Maddalena Salva\u00f1olo che offr\u00ec una cospicua somma per far eseguire alcune statue rappresentanti le principali Stazioni della \"Via Crucis\" \n(destinate ai gesuiti del locale Seminario \"Canopoleno\") a cui poi furono subito aggiunti la Madonna Addolorata e il Crocefisso. \nNonostante le varie vicissitudini legate alla cacciata dei gesuiti nel 1848 e a successive questioni di propriet\u00e0 affrontate dalle statue, oggi tranne il \"Ges\u00f9 nell'orto\", la \"Cattura di Ges\u00f9\" e la \"Veronica\" sono portati in processione i simulacri originali.\nLa processione parte oggi dalla chiesa della Sacra Famiglia dove i simulacri sono preparati. Apre il corteo un confratello col tamburo al seguito ci sono i confratelli adibiti a regolarizzare l'andamento del corteo anche per far riposare i portantini (\"li andadori\") il cui simbolo \u00e8 un bastone di due metri (\"lu rocciu\") con una croce argentea nella sommit\u00e0 (ovvero una classica mazza da cerimonia peculiare di tutte le congregazioni di questo tipo) che muovono per dare il via o fermare il corteo. Prima dei simulacri veri e propri, un confratello con il capo e il volto coperto (\"lu pabarrottu\") porta una croce con una stola bianca al quale sono attaccati i simboli della deposizione e Ultima Cena. \u00c8 affiancato con 2 bambini con delle candele e un confratello con tamburo e, dietro di lui, vi \u00e8 lo stendardo della Confraternita.\nAllo stendardo segue il primo simulacro: Ges\u00f9 nell'Orto, con il Cristo inginocchiato a pregare e lo sguardo rivolto verso il cielo.\nSegue la cattura di Ges\u00f9 e successivamente \u00e8 rappresentato il Cristo flagellato sofferente e con le mani legate. Arriva dunque il momento del suggestivo Ecce Homo con la corona di spine, un bastone di canna come di scettro e un manto rosso.\nSeguono poi le consorelle del Santissimo sacramento che si differenziano per un nastro rosso da quelle dei misteri.\nDietro di loro gli ultimi due misteri: la gi\u00e0 citata Veronica e il baldacchino del Cristo in Croce.\nSeguono i rappresentanti delle 3 confraternite cittadine e si odono lo Stabat Mater e il Miserere.\nA chiudere l'Addolorata vestita a lutto e trafitta da sette pungali rappresentanti i Dolori.\nIl corteo si chiude nella chiesa della Santissima Trinit\u00e0. \u00c8 presente la banda musicale (introduzione recente che altera lo spirito di silenzio e devozione di queste pratiche).\nMercoled\u00ec Santo.\nDestinato alla seconda processione dei Misteri e, in particolare, a quella dell'Addolorata, organizzata dalla confraternita del Santissimo Sacramento. Parte dalla chiesa di San Domenico, e il simulacro non ha pi\u00f9 i pugnali.\nSono presenti, come per i Misteri, la banda e tutte le confraternite che reggono stendardi rappresentanti l'Ecce Homo e Cristo nell'orto pi\u00f9 un Ges\u00f9 in Croce retto orizzontalmente da 3 confratelli. Dal 1993 i simulacri della Madonna e del Ges\u00f9 crocifisso fanno tappa all'ospedale civile per essere omaggiati dai fedeli degenti.\nGioved\u00ec Santo.\nA Sassari \u00e8 abbastanza tradizionale, vengono benedetti gli oli e si effettua nella chiesa della Santissima Trinit\u00e0 la lavanda dei piedi a dei confratelli scelti. Durante la messa, dopo la comunione, le ostie consacrate e non utilizzate sono portate in un tabernacolo provvisorio adornato, dovrebbe simboleggiare la partenza di Ges\u00f9 verso il monte degli ulivi.\nVenerd\u00ec Santo.\nIl cerimoniale parte con la messa \"fuggi fuggi\" che ricorda il rapido processo e condanna di Ges\u00f9, le confraternite (il venerd\u00ec Santo \u00e8 affidato all'Arciconfraternita dei Servi di Maria) lavorano sin dal mattino per preparare i simulacri per la processione della sera.\nLa prima processione mattutina \u00e8 guidata dal Crocifero (\"Pabarrottu\") che porta una croce dal quale pende una stola bianca a ricordo della deposizione; segue un confratello con tamburo e rappresentanti delle confraternite. Al termine vi \u00e8 il simulacro dell'Addolorata trafitta dai pugnali che cerca il sepolcro del Cristo con le pie donne.\nIl cerimoniale di Discendimento \u00e8 invece molto classico con l'adorazione della Croce e la deposizione del Cristo da parte di alcuni confratelli e la Via crucis per il centro storico dove il Cristo \u00e8 seguito dall'Addolorata.\nSabato Santo.\nRientra nella liturgia canonica con la benedizione dell'acqua, del fuoco e del cero e si aspetta la mezzanotte suggellata da un liberatorio Gloria in Excelsis Deo.\nDomenica di Pasqua.\nSi celebra \"S'incontru\" (l'incontro) di Ges\u00f9 con Maria con la confraternita dei Servi di Maria e la confraternita della Santa Croce."}
{"id": "1444461", "revid": "110157", "url": "https://it.wikipedia.org/wiki?curid=1444461", "title": "Itamarati", "text": "Itamarati \u00e8 un comune del Brasile nello Stato dell'Amazonas, parte della mesoregione di Sudoeste Amazonense e della microregione di Juru\u00e1."}
{"id": "1444468", "revid": "93556", "url": "https://it.wikipedia.org/wiki?curid=1444468", "title": "Itapiranga (Amazonas)", "text": "Itapiranga \u00e8 un comune del Brasile nello Stato dell'Amazonas, parte della mesoregione di Centro Amazonense e della microregione di Itacoatiara."}
{"id": "1444470", "revid": "1543377", "url": "https://it.wikipedia.org/wiki?curid=1444470", "title": "Sindrome retrovirale acuta", "text": " \nPer sindrome retrovirale acuta, o sindrome acuta da HIV, conosciuta anche con il nome di sindrome similmononucleosica, si intende una risposta transitoria, che ricorda uno stato simile alla mononucleosi o simile a uno stato influenzale, corrispondente alla cosiddetta infezione acuta primaria da HIV, che rappresenta la prima fase dell'infezione da HIV-1, verificabile dopo un periodo che va da 1 a 6 settimane dal contagio da HIV-1. Questa sindrome colpisce pi\u00f9 della met\u00e0 delle persone dopo il contagio da HIV. Gi\u00e0 chiamata LAS (Lymphadenopathy syndrome, in italiano sindrome da linfoadenopatia), fu a lungo considerata una patologia separata dall'Aids vero e proprio, solo gradualmente riconosciuta come pre-Aids (ARC, AIDS Related Complex).\nSintomatologia.\nLa sindrome acuta da HIV si manifesta con dei sintomi che ricordano quella di una mononucleosi infettiva, accompagnata con viremia e risposta immune verso il virus HIV.\nTutti i sintomi, quelli maggiori e quelli minori all'improvviso scompaiono nell'individuo che in seguito avr\u00e0 l'AIDS. Il periodo di distacco fra comparsa dei sintomi e infezione da AIDS pu\u00f2 raggiungere anche alcuni anni. \nSintomi maggiori.\nElementi caratteristici della sindrome sono febbre, faringodinia, grave prostrazione, anoressia, rash maculopapulare, linfoadenopatia.\nSintomi minori.\nMeno frequenti sono cefalea, fotofobia, mialgie, crampi addominali, eruzione pruriginosa che pu\u00f2 essere sia maculopapulare sia urticarioide, stomatite aftosa, calo ponderale.\nPrecisazione sui sintomi.\n\u00c8 opportuno ricordare che tuttavia i sintomi dell'infezione sono molto aspecifici, e rimandano a moltissime altre infezioni virali. L'unico modo per essere certi dell'avvenuta infezione \u00e8 eseguire un test HIV, tenendo presente che tale test ha un valore definitivo, con attendibilit\u00e0 completa, a 100 giorni dall'evento a rischio, ma che gi\u00e0 a 45 giorni dall'evento a rischio ha un'attendibilit\u00e0 molto significativa."}
{"id": "1444479", "revid": "767487", "url": "https://it.wikipedia.org/wiki?curid=1444479", "title": "Quel ragazzo della curva B", "text": "Quel ragazzo della curva B \u00e8 un film del 1987, diretto da Romano Scandariato e interpretato da Nino D'Angelo. La pellicola \u00e8 ambientata nell'anno del primo scudetto del Napoli.\nTra i protagonisti figura anche un esordiente Biagio Izzo, nella parte di un meccanico collega di Nino D'Angelo.\nTrama.\nNino \u00e8 un meccanico, grande tifoso del Napoli. Insieme ad amici, Nino fonda il gran club \"Forza Napoli\", un circolo perbene, con gente del popolo, giovani e anziani accomunati tra loro dalla passione per il Napoli. Nino diventa in poco tempo il leader della Curva B del San Paolo. Tutti i tifosi lo adorano e con lui, durante la settimana, preparano cori, striscioni e slogan per le partite della domenica. L'organizzazione di Nino non \u00e8 per\u00f2 vista di buon occhio dalla camorra locale, che rischia di perdere affari e guadagni dai traffici illegali che Nino vuole allontanare dal suo circolo. Egli si fa forza e combatte la camorra, rischiando guai seri: riuscir\u00e0 a far arrestare i criminali, ma rester\u00e0 accoltellato (seppur in maniera non grave), quindi \"evader\u00e0\" dall'ospedale per assistere all'ultima partita di campionato e festeggiare la conquista dello scudetto.\nColonna sonora.\nNel film sono presenti le seguenti canzoni, tutte di Nino D'Angelo:\nDistribuzione.\nIl film \u00e8 uscito nelle sale italiane il 4 aprile 1987."}
{"id": "1444480", "revid": "92920", "url": "https://it.wikipedia.org/wiki?curid=1444480", "title": "Torre della Meloria", "text": "La Torre della Meloria sorge in una zona di bassifondi e scogli affioranti dal Mar Ligure (le cosiddette Secche della Meloria), di fronte al porto di Livorno, da cui dista circa 7 chilometri.\nLa torre \u00e8 una costruzione settecentesca che sorge isolata nello specchio di mare che nel 1284 fu teatro della celebre battaglia in cui la flotta della Repubblica di Genova travolse quella della Repubblica di Pisa, che da tale sconfitta mai pi\u00f9 si riprese.\nAmministrativamente fa parte del comune di Livorno.\nNel 1722, nei fondali circostanti, furono rinvenute quattro teste bronzee di fattura tardo rinascimentale (\"Bronzi della Meloria\"), raffiguranti \"Omero\", \"Sofocle\", \"Eschilo\" e una di ignoto, portate poi a Firenze.\nStoria.\nIl primo faro della Meloria fu eretto dalla Repubblica di Pisa intorno al XII secolo per segnalare la presenza di pericolose secche al largo di Porto Pisano, il vasto sistema portuale che si estendeva nelle aree settentrionali dell'allora villaggio labronico.\nAveva anche funzione di fortilizio, mentre il faro fu affidato dapprima ai benedettini di Pisa e successivamente agli agostiniani dell'antica chiesa di San Jacopo in Acquaviva, a Livorno.\nLa torre, distrutta dai genovesi nel 1286, fu ricostruita nel 1598 per volont\u00e0 del granduca Ferdinando I de' Medici, ma successivamente fu abbattuta dalla forza del mare.\nL'odierna costruzione risale al 1709 e fu innalzata sotto Cosimo III: \u00e8 costituita da quattro pilastri uniti da archi acuti sopra i quali poggia il corpo della torre vera e propria, per fare meno resistenza alle onde.\nLa torre era per\u00f2 priva di un sistema di segnalazione per i naviganti, quindi dal 15 maggio 1867 fu successivamente affiancata da un faro in metallo alto venti metri.\nAttualmente le secche sono segnalate da due fari e una meda luminosa ad alimentazione fotovoltaica."}
{"id": "1444487", "revid": "287204", "url": "https://it.wikipedia.org/wiki?curid=1444487", "title": "Surselva", "text": ""}
{"id": "1444488", "revid": "125906174", "url": "https://it.wikipedia.org/wiki?curid=1444488", "title": "I promessi sposi (miniserie televisiva 1990)", "text": "I promessi sposi \u00e8 uno sceneggiato televisivo prodotto dalla Rai nel 1990, diretto e interpretato dal Trio Lopez-Marchesini-Solenghi, parodia dei precedenti sceneggiati tratti dall'omonimo romanzo di Alessandro Manzoni, ovvero \"I promessi sposi\" del 1967, con la regia di Sandro Bolchi, e \"I promessi sposi\" del 1989, con la regia di Salvatore Nocita, quest'ultimo andato in onda nelle settimane immediatamente precedenti alla messa in onda di tale versione parodistica.\nLo sceneggiato and\u00f2 in onda per 5 mercoled\u00ec consecutivi, dal 10 gennaio al 7 febbraio, in prima serata su Raiuno; la prima puntata della fiction ebbe un ascolto record di 14.212.000 spettatori. Le riprese degli esterni hanno avuto luogo presso il borgo medievale del Ricetto di Candelo, nel biellese, in passato set di un altro celebre sceneggiato Rai, \"La freccia nera\"; gli interni furono invece realizzati nel Centro di produzione Rai di Torino.\nTrama.\nPrima puntata.\nDon Abbondio (prete con atteggiamenti canini, essendo un pastore bergamasco), mentre rientra da una passeggiata durante la quale incontra Cappuccetto Rosso, viene minacciato dai Bravi (con le voci di Stanlio e Ollio) che gli impongono di non celebrare il matrimonio tra Renzo Tramaglino e Lucia Mondella perch\u00e9 don Rodrigo si \u00e8 invaghito della donna. Perpetua, preoccupata per il ritardo del curato, telefona ai carabinieri e al pronto soccorso, ma alla chiamata risponde la Rai. Don Abbondio rientra e, sulle note di \"Io Sono Il Vento\" di Arturo Testa, racconta l'accaduto a Perpetua che gli consiglia di andare a parlarne in televisione.\nIl giorno successivo Renzo si reca da don Abbondio per conoscere l'orario delle nozze e nel tragitto va col pensiero ai genitori deceduti. Una giornalista appare allora nel cimitero di Lecco dove, facendosi strada tra le sepolture di molti personaggi italiani famosi, tra cui Cristoforo Colombo, cerca e trova la tomba dei genitori di Renzo, ai quali chiede poi cosa ne pensano del matrimonio del figlio. I due rispondono cantando \"Un bacio a mezzanotte\" del Quartetto Cetra. A Renzo, arrivato da Don Abbondio, il curato rivela che le nozze non possono essere celebrate e Perpetua si lascia sfuggire che la colpa di tutto questo \u00e8 di don Rodrigo.\nRenzo inizia quindi a correre verso la casa di Lucia, vincendo anche una maratona. Il ragazzo rammenta il giorno in cui aveva chiesto la mano di Lucia al padre \"Pennellone\" (interpretato da Pippo Baudo). Pennellone fa presente ai fidanzati come sar\u00e0 cura sua l'arredamento della casa (e parte uno spot di \"Pennellone\" che fa la parodia a quelli di Aiazzone) e presenta il fratello di Lucia, Luc\u00eco, interpretato da Lopez che imita Baudo.\nRenzo comunica all'amata che il matrimonio \u00e8 saltato, ma i festeggiamenti sono gi\u00e0 iniziati e Lucia viene portata in processione composta dai tifosi del Milan.\nSeconda puntata.\nRenzo e Lucia parlano: il ragazzo intuisce che l'amata conosceva gi\u00e0 le intenzioni di Don Rodrigo e se ne risente. Agnese, la madre di Lucia, cerca di consolare Renzo, ma sbadatamente Renzo sfiora il seno della donna facendo scattare l'allarme. Compare allora Alessandro Manzoni che si lamenta dello scempio che il Trio sta compiendo sulla sua opera. Lucia consola l'autore e poi racconta alla madre e al fidanzato del suo incontro con don Rodrigo. Agnese consiglia ai due di rivolgersi a fra Cristoforo, che da giovane non era un frate, ma un cantante che si faceva chiamare Little Tommy (parodia di Little Tony).\nAlessandro Manzoni si lamenta nuovamente di come sta procedendo lo sceneggiato e si mette a piangere. Renzo allora lo consola e lo \"porta a pranzo\", imbandendo una tavola presso cui si avvicina un violinista e una cameriera, come al ristorante. \nLa scena si sposta quindi nel castello di don Rodrigo dove, tra vari strafalcioni tecnici, \u00e8 in corso una sorta di telenovela. Avendo sentito che don Rodrigo si \u00e8 invaghito di Lucia, la fidanzata di Rodrigo \"Bella Fighejra\" arriva per chiedere spiegazioni e, quando scopre la verit\u00e0, cerca di suicidarsi. Il Griso tenta di fermare la donna, ma la spinge di sotto per sbaglio. Bella Fighejra sparisce, ma si scopre poi che la finestra si trova al piano terra, da cui spunta la sorella della donna, Y-noyosa, che, fedele al suo nome, ripete senza sosta come bisogni \"chiamare i carabbinieri\", ma viene facilmente liquidata dai due.\nDon Rodrigo si reca a casa di Lucia per chiederle di partecipare con lui ad un ballo e, durante il viaggio a cavallo, incontra \"El Gringo\" interpretato da Giuliano Gemma.\nUna volta arrivato a casa di Lucia, don Rodrigo ingaggia tre liutai per suonarle una serenata e invitarla cos\u00ec al gran ballo di corte. Dopo un diniego iniziale di Lucia, Don Rodrigo inizia a parlare come un giovane Gianni Morandi finendo per intonare \"Fatti mandare dalla mamma a prendere il latte\" con tutto il borgo che balla scatenato.\nTerza puntata.\nLucia non sa se partecipare al ballo con don Rodrigo e immagina come reagirebbe Renzo. Appare la Fata Smemorina che trasforma il vestito della ragazza in un vestito da sera e Lucia pu\u00f2 cos\u00ec partecipare alla festa. Fuori dalla casa, un venditore di frutta e verdura si offre per accompagnare la ragazza al castello con un Apecar. Al ballo Lucia \u00e8 introdotta come ospite d'onore e Don Rodrigo le fa una proposta di matrimonio. Ma poco dopo si interrompono le danze ed entra Daniele Piombi, che presenta \"Miss Lecco\", titolo vinto proprio da Lucia, che sfila con fascia e costume. A mezzanotte per\u00f2 Lucia, come Cenerentola, deve correre a casa e perde una scarpetta nel discendere le scale. \nDon Rodrigo la raccoglie e il giorno dopo convoca a corte tutte le fanciulle del villaggio per ritrovare la proprietaria della calzatura, di misura spropositatamente grande. Non trovando alcuna ragazza a cui calza, finisce con l'indossare lui stesso le scarpette e se ne va come un femminiello, parlando napoletano.\nIn seguito Lucia e Renzo decidono di fuggire dal paese: lui \u00e8 costretto ad andare a Milano, mentre lei si reca a Monza dove sar\u00e0 ospitata presso un convento, per essere aiutata dalla Monaca di Monza. Qui Lucia conosce uno svitato e giocherellone frate svizzero, che la fa entrare solo fingendosi Heidi, e incontra le altre suore, tutte molto mascoline e singolari, che fanno penitenza ballando \"Sussudio\" di Phil Collins, e in ricreazione giocano in maniera scalmanata a biliardino. Alla fine, Lucia trova la Monaca di Monza, una suora piuttosto singolare che pronuncia le M come se un'auto da corsa stesse passando, ad imitazione delle auto di Formula 1, e che le confida che sar\u00e0 affidata alle cure di suor Guendalina, \"quella che ha la miglior tenuta di strada perch\u00e9 monta Firestone\".\nQuarta puntata.\nRenzo intanto vive a Milano e per sopravvivere canta in alcune osterie con lo pseudonimo \"Renzo Jannacci\".\nNel frattempo Don Rodrigo si reca dall'Innominato per chiedergli aiuto al fine di avere Lucia tutta per s\u00e9. L'Innominato \u00e8 una sorta di padrino, che \u00e8 assistito da una \"dominatrix\" che offre a tutti una \"frustatina\". I due organizzano quindi un rapimento, prima di dileguarsi cantando \"The Time Warp\" del \"The Rocky Horror Picture Show\". \nIl piano prevede che Egidio, travestito da vecchietta, si rechi al convento dove vive Lucia per darle una mela avvelenata. Una volta svenuta, la fanciulla viene portata via dallo stesso Egidio aiutato dalla Monaca di Monza mentre i due cantano il celebre canto dei nani di Biancaneve. Intanto la badessa del convento chiama l'ispettore Clouseau per fare delle indagini sul rapimento che non portano a nulla.\nLucia viene reclusa in una cella presso l'abitazione dell'Innominato e, su consiglio telefonico della madre, la ragazza fa un voto di castit\u00e0 assoluta nel caso in cui riuscir\u00e0 a scampare da questa situazione. L'Innominato nel frattempo, dopo un'intima visita alla cella di Lucia e dopo un consulto con il cardinale Borromeo (che parla come papa Giovanni Paolo II), si pente di questo sequestro e viene intervistato in una puntata di \"Mixer\". Arriva Renzo travestito da Zorro e libera Lucia che, durante la fuga, confessa al fidanzato di aver fatto voto di castit\u00e0. Ma i due devono separarsi di nuovo: appare Manzoni che, parlando come Pippo Baudo, spiega come debba proseguire la trama, fra traversie e \"suspense\", finch\u00e9 tutto sar\u00e0 risolto con l'intervento dello \"sponsor\", la Provvidenza e che quindi Renzo deve tornare fuggitivo mentre Lucia deve andare presso una gentildonna milanese chiamata Donna Prassede (presentata con le parole di \"Donna Rosa\" di Nino Ferrer).\nQuinta puntata.\nCondotta a Milano, Lucia viene ospitata dietro raccomandazione dell'Innominato nella dimora di una nobildonna, donna Prassede che, completamente calva, si rivela assai mascolina e tutt'altro che rassicurante, chiamando ripetutamente, a gran voce, un servo di nome Italo. Tenta inoltre di convincere la ragazza a lasciare Renzo e ad accasarsi con suo figlio, Ruud Gullit.\nNel frattempo a Milano scoppia la peste e il telegiornale in edizione straordinaria, condotto da Piero Badaloni, ne d\u00e0 l'annuncio in pompa magna, intervistando tra l'altro l'onorevole Giulio Andreotti che si rallegra dell'arrivo della peste che vede come soluzione al problema della disoccupazione. Nel lazzaretto si assistono a scene di morte cruenta, ma al di fuori c'\u00e8 chi cerca soluzioni al problema peste: Wanna Marchi vende unguenti miracolosi agli appestati, mentre in una puntata di \"Alla ricerca dell'arca\", Mino Damato ospita il professor Von Pesten, scopritore di un antidoto.\nRenzo nel frattempo arriva in casa di donna Prassede e, respinte le avance di quest'ultima, scopre che anche Lucia \u00e8 finita al lazzaretto. Giunto sul posto, Renzo incontra fra Cristoforo. Successivamente il ragazzo trova Lucia intenta a curare don Rodrigo, anche lui colpito dalla peste, che, parlando come una radio, chiede ai due ragazzi il perdono in punto di morte. Renzo e Lucia per\u00f2 non possono ancora sposarsi a causa del voto di Lucia ma, invocata da Renzo, ci pensa la Fata Turchina-Gina Lollobrigida a risolvere la situazione, dando cos\u00ec modo ai due promessi di unirsi finalmente in matrimonio.\nAlla fine della cerimonia, Alessandro Manzoni ringrazia tutto il gruppo e intona \"We are the world\" con tutti i personaggi della serie, mentre usciti dalla chiesa, Renzo e Lucia vengono letteralmente travolti da molteplici secchiate di riso, da cui nuotando sbucano a fatica.\nIl cast.\nI protagonisti assoluti dello sceneggiato sono il trio di comici composto da Tullio Solenghi, Anna Marchesini, Massimo Lopez.\nHanno fatto da \"guest-star\" anche personaggi come:\nRicezione.\nNonostante le critiche da parte di alcuni cultori di Alessandro Manzoni, lo sceneggiato \u00e8 stato ben accolto dal pubblico, ricevendo un'enorme consenso. Rimane tutt'ora nella storia della televisione italiana come lo sceneggiato che ha fatto ridere l'Italia e gli italiani."}
{"id": "1444495", "revid": "118341920", "url": "https://it.wikipedia.org/wiki?curid=1444495", "title": "Sesso virtuale", "text": "Il sesso virtuale \u00e8 una forma di sessualit\u00e0 caratterizzata dall'assenza di qualsiasi contatto fisico, nel quale due o pi\u00f9 persone si procurano del piacere trasmettendosi messaggi di natura esplicitamente sessuale, attraverso un qualsiasi mezzo di comunicazione.\nIl cybersesso \u00e8 una forma di sesso virtuale attraverso internet, in particolare attraverso la posta elettronica, programmi di messaggistica istantanea, chat, videogiochi ed altri programmi.\nAnche il sesso telefonico, attraverso le normali conversazioni, ma anche tramite l'uso di messaggi SMS e MMS, \u00e8 una forma di sesso virtuale.\nIl ricorso al sesso virtuale \u00e8 aumentato grazie alla crescita esponenziale dei mezzi di comunicazione."}
{"id": "1444500", "revid": "69794", "url": "https://it.wikipedia.org/wiki?curid=1444500", "title": "Lista di sciami meteorici", "text": "Quella che segue \u00e8 la lista completa degli sciami meteorici.\nLa lista \u00e8 ordinabile cliccando sull'icona accanto al titolo.\nAlcuni corpi progenitori hanno necessit\u00e0 di ulteriori conferme."}
{"id": "1444503", "revid": "547034", "url": "https://it.wikipedia.org/wiki?curid=1444503", "title": "F\u00ednsnechta Fledach", "text": "F\u00ednsnechta apparteneva ai S\u00edl n\u00c1edo Sl\u00e1ine del sud, ramo degli U\u00ed N\u00e9ill, e anche re di Brega (odierna contea di Meath). Era nipote di \u00c1ed Sl\u00e1ine. Sal\u00ec sul trono di Brega e quello supremo attorno al 675, dopo aver ucciso Cenn F\u00e1elad, suo cugino e successore, nella battaglia di Aircheltra (luogo non identificato). Sembra che abbia dovuto fronteggiare i re del Leinster in una battaglia combattuta nei pressi di Lagore nel 676. Combatt\u00e9 anche B\u00e9c Bairrche, re del Ulster, nel 678. Nel giugno del 684 re Ecgfrith della Northumbria, invi\u00f2 in Irlanda un esercito al comando di Berht che devast\u00f2 la pianura di Brega, cuore del regno di F\u00ednsnechta. Gli ostaggi catturati durante questo raid poterono tornare in seguito grazie alla mediazione di Adomn\u00e1n. Nel 687 gli \"Annali dell'Ulster\" dicono che F\u00ednsnechta abdic\u00f2 e si fece monaco. Ma lasci\u00f2 la vita monastica e riprese il trono nel 688. Fu ucciso in battaglia nel 693, insieme al figlio Bresal, combattendo contro due suoi parenti, \u00c1ed figlio di Dl\u00fathach e Congalach figlio di Conaing Cuirre. Congalach successe a F\u00ednsnechta sul trono di Brega e Loingsech mac \u00d3engusso, degli Cen\u00e9l Conaill del nord (ramo degli U\u00ed N\u00e9ill) divenne invece re supremo. A F\u00ednsnechta era sopravvissuto un figlio, Ailill, che fu per\u00f2 ucciso nel 718. La prima lista dei sovrani supremi irlandesi presente nel \"Baile Chuinn C\u00e9tchathaigh\" sembra essere stata compilata durante il regno di F\u00ednsnechta."}
{"id": "1444509", "revid": "115687253", "url": "https://it.wikipedia.org/wiki?curid=1444509", "title": "Equazione di Clapeyron", "text": "L'equazione di Clapeyron (o equazione di Clausius\u2013Clapeyron) descrive la variazione della pressione con la temperatura lungo la curva di equilibrio tra due fasi di una stessa sostanza:\ndove:\nTale equazione regola i cambiamenti di stato per transizioni solido-vapore, solido-liquido e liquido-vapore.\nStoria.\nL'equazione di Clausius\u2013Clapeyron \u00e8 stata suggerita da \u00c9mile Clapeyron nel 1834, per poi essere migliorata nel 1850 da Rudolf Clausius.\nDerivazione dell'equazione.\nPrima di procedere con la derivazione dell'equazione di Clausius-Clapeyron ricordiamo alcuni risultati preliminari riguardanti l'energia libera di Gibbs.\nProcediamo ora con la dimostrazione. Differenziando la (1) otteniamo:\nUtilizzando le (2):\nDato che le transizioni di fase avvengono a temperatura costante:\nsostituendo otteniamo infine il risultato cercato:"}
{"id": "1444510", "revid": "933835", "url": "https://it.wikipedia.org/wiki?curid=1444510", "title": "Torri degli Ardinghelli", "text": "La due torri degli Ardinghelli sono tra le quattordici torri medievali di San Gimignano e si trovano in piazza della Cisterna, all'angolo con piazza del Duomo.\nGli Ardinghelli erano la pi\u00f9 importante famiglia ghibellina di San Gimignano, in lotta contro i guelfi Salvucci. Essi si erano arricchiti con il commercio e la finanza ed avevano relazioni commerciali con la Lombardia e con l'Oriente.\nLe loro due torri risalgono al periodo d'oro dell'edilizia di San Gimignano, il XIII secolo, e in particolare alla fine del secolo. Nonostante un espresso divieto del 1255, anticamente queste due torri erano pi\u00f9 alte dei quasi 52 metri della Torre Rognosa, la torre del palazzo comunale, in risposta all'altezza, pure \"fuori legge\", delle poco lontane torri gemelle dei Salvucci. Per questo furono pi\u00f9 tardi scapitozzate ed oggi si ergono per un'altezza di circa la met\u00e0 del fabbricato originale. \nLe due torri, sebbene entrambe a base quadrilatera, si presentano piuttosto diverse: quella di destra \u00e8 pi\u00f9 stretta e possiede un aspetto pi\u00f9 severamente medievale: coperta da bozze regolari a vista, vi si aprono poche strette monofore e una feritoia.\nLa torre di sinistra ha invece una superficie pi\u00f9 ampia, con finestre ad arco molto ampie che sembrano suggerire un impiego anche strutturale degli archi per scaricare il peso della muratura. Queste aperture sono oggi ridimensionate dai tamponamenti in laterizio, ma ancora ben visibili. Vi si trovano buche pontaie ad altezze regolari, mentre il portale al pian terreno \u00e8 architravato."}
{"id": "1444512", "revid": "767487", "url": "https://it.wikipedia.org/wiki?curid=1444512", "title": "Provincia di Jijel", "text": "La provincia di Jijel (in arabo \u0648\u0644\u0627\u064a\u0629 \u062c\u064a\u062c\u0644) \u00e8 una provincia (\"wilaya\") costiera dell'Algeria. Prende il nome dal suo capoluogo Jijel.\nPopolazione.\nLa provincia conta 636.948 abitanti, di cui 320.820 di genere maschile e 316.128 di genere femminile, con un tasso di crescita dal 1998 al 2008 dell'1.1%.\nSuddivisione amministrativa.\nLa provincia \u00e8 suddivisa in 11 distretti (\"da\u00efras\"), a loro volta suddivisi in 28 municipalit\u00e0."}
{"id": "1444513", "revid": "287204", "url": "https://it.wikipedia.org/wiki?curid=1444513", "title": "Jijel", "text": "Jijel, o Djidjelli () \u00e8 una citt\u00e0 dell'Algeria nordorientale, capoluogo della provincia omonima. La citt\u00e0 nacque come insediamento fenicio, e successivamente fu sotto il dominio romano (con il nome di Igilgili), arabo, e francese."}
{"id": "1444516", "revid": "287204", "url": "https://it.wikipedia.org/wiki?curid=1444516", "title": "Finsnechta Fledach", "text": ""}
{"id": "1444525", "revid": "174925", "url": "https://it.wikipedia.org/wiki?curid=1444525", "title": "Dien biem phu", "text": ""}
{"id": "1444527", "revid": "729019", "url": "https://it.wikipedia.org/wiki?curid=1444527", "title": "Guido della Torre", "text": "Biografia.\nDella famiglia nobile guelfa dei Della Torre, aveva sposato nel 1276 Beatrice di Battifolle (1229-1280 ca.), figlia di Simone Guidi (?-1280 ca.), conte di Battifolle. Nel 1277, a seguito della Battaglia di Desio in cui perde il padre, \u00e8 imprigionato con lo zio Napo Torriani al Castel Baradello da dove viene fatto fuggire nel 1284 da Loterio Rusca (nuovo signore di Como) e da Guglielmo VII del Monferrato. Ripara in Friuli presso lo zio Raimondo della Torre, patriarca di Aquileia. Nel 1287 diventa podest\u00e0 di Treviso.\nNel 1302 strappa la signoria di Milano a Matteo Visconti, facendo rientrare i Della Torre e cerca nuove alleanze attraverso i matrimoni: a lui va in sposa Brumifonde, figlia del conte Filippo Langosco signore di Pavia, mentre al primogenito Francesco va in sposa una nipote di Alberto Scotti e al secondogenito Simone va una figlia di Pietro Visconti.\nMa si tratta solo di una breve parentesi alla guida di Milano, in quanto nel 1311, entrato in conflitto con il cugino Cassono della Torre Arcivescovo di Milano rompe l'unit\u00e0 familiare che era sempre stata la forza dei Torriani e, dopo aver provato a far ribellare il popolo contro l'imperatore del Sacro Romano Impero Enrico VII, sebbene malato, \u00e8 costretto alla fuga rifugiandosi prima a Lodi poi a Cremona. Qui muore nell'estate del 1312. Da allora la casata dei Della Torre si divide, una parte riprender\u00e0 la guerra contro i Visconti e far\u00e0 rientro a Milano solo nel 1332. Avr\u00e0 restituite terre e beni ma dovr\u00e0 accettare la Signoria dei Visconti."}
{"id": "1444531", "revid": "122832817", "url": "https://it.wikipedia.org/wiki?curid=1444531", "title": "Api raffineria di Ancona", "text": "La Api raffineria di Ancona S.p.A. \u00e8 un impianto petrolchimico controllato al 99% dal Gruppo API, situato a Falconara Marittima, in provincia di Ancona,\n\u00c8 stata certificata per la tutela ambientale ISO 14001, per la sicurezza OHSAS 18001 e per qualit\u00e0 ISO 9002. Sviluppata su una superficie di 700\u00a0000\u00a0m\u00b2 nel 1950, ha attualmente raggiunto una capacit\u00e0 di lavorazione di 3 900\u00a0000 tonn/anno (pari a 85\u00a0000 barili/g) con una capacit\u00e0 di stoccaggio di oltre 1 500\u00a0000 metri cubi.\n\u00c8 dotata di un sistema di spedizione via terra per una potenzialit\u00e0 di circa 12\u00a0000 tonn/g e di un sistema ricezione via mare tramite terminali marini per petroliere sino a 400\u00a0000 tonnellate.\nAttualmente ne \u00e8 il presidente Ugo Brachetti Peretti con Ferdinando Brachetti Peretti vicepresidente."}
{"id": "1444535", "revid": "339392", "url": "https://it.wikipedia.org/wiki?curid=1444535", "title": "Baywatch Hawaiian Wedding (film)", "text": ""}
{"id": "1444536", "revid": "2178", "url": "https://it.wikipedia.org/wiki?curid=1444536", "title": "Irish Football Association", "text": ""}
{"id": "1444563", "revid": "112959308", "url": "https://it.wikipedia.org/wiki?curid=1444563", "title": "Basilio Argiro il Mesardonite", "text": "Biografia.\nEra membro della famiglia imperiale degli Argiri e forse fratello dello stesso Romano III.\nArriv\u00f2 a Bari nel 1010, nel pieno della rivolta antibizantina di Melo di Bari, nel corso della quale era stato ucciso il catapano Giovanni Curcuas; dopo un lungo e cruento assedio, riconquist\u00f2 con la forza la citt\u00e0 (11 giugno 1011): molti baresi furono uccisi, mentre i capi degli insorti, Melo e Datto, riuscivano a fuggire. Basilio condusse a Bisanzio come prigionieri la moglie di Melo e Argiro, il suo giovane figlio.\nPer assicurare la fedelt\u00e0 del Catapanato d'Italia a Bisanzio, pretese formale atto di vassallaggio a nome dell'imperatore da parte del principe Guaimario III di Salerno (ottobre 1011) e da Atenolfo, abate di Monte Cassino e fratello di Pandolfo IV di Capua: con questo riusc\u00ec ad ottenere anche che il fuggitivo Datto, fosse costretto a lasciare il sicuro ricetto dell'abbazia benedettina e trovare scampo nelle terre del papa. Mor\u00ec a Bitonto nel 1017.\nA Basilio Mesardonite si deve la costruzione (o piuttosto il restauro e l'ampliamento) del palazzo del Catapano di Bari (sul luogo dove oggi \u00e8 la basilica di San Nicola)."}
{"id": "1444565", "revid": "287204", "url": "https://it.wikipedia.org/wiki?curid=1444565", "title": "Yazdgard II", "text": "Figlio e successore di Bahram V, il suo regno fu marcato dal conflitto ad Occidente contro i romani e ad Oriente contro gli Eftaliti; la sua morte caus\u00f2 lo scoppio di una guerra civile tra i suoi due figli maggiori, Ormisda III e Peroz I, terminata con la vittoria di quest'ultimo. \nYazdgard II fu inoltre il primo sovrano sasanide ad assumere il titolo di \"Kay\", con evidente richiamo alla mitica e semi-leggendaria dinastia Kayniana, celebrata nell'Avest\u0101.\nEtimologia.\nIl nome Yazdgard \u00e8 una combinazione delle parole \"yazad yazata-\" (\"essere divino\") e \"-karta\" (\"fatto\"), in Persiano antico, con il significato di (\"fatto da Dio\"). Il Yazdgard \u00e8 noto in altre lingue come \"Yazdekert\" in Pahlavi; come \"Yazd(e)gerd\" in Persiano moderno; come \"Yazdegerd\", \"Izdegerd\", e \"Yazdeger\" in Siriaco; come \"Yazdkert\" in Armeno; come \"Izdeger\" e \"Azger\" in Talmudico; come \"Yazdeijerd\" in Arabo e come \"Isdigerdes\" in Greco.\nBiografia.\nNel 438 Bahram V mor\u00ec, lasciando lo scettro a Yazdgard II; l'impero sasanide all'epoca era in pace con quello romano, e a causa di movimenti di popoli nomadici entrambi avevano dovuto collaborare per difendere i propri confini caucasici. L'aiuto rivolto ai persiani era costituito dal pagamento di una grande di quantit\u00e0 di denaro; a seguito del rifiuto dell'imperatore Teodosio II di proseguire nel versamento, Yazdgard, pacificata la frontiera settentrionale, scese in guerra contro l'Impero romano d'Oriente; i romani avevano disposto sul confine un numeroso contingente, in previsione di un attacco, con il rafforzamento delle fortezze di fronte alla citt\u00e0 persiana di Carre. Lo Shahanshah radun\u00f2 un esercito composto da contingenti di diverse nazioni vassalle dei Persiani e attacc\u00f2 i Romani, collezionando diverse piccole vittorie. Intanto, approfittando del conflitto ad Oriente, i Vandali mossero le proprie armate in Egitto e nelle provincie africane dell'impero romano, destabilizzando il confine meridionale. Teodosio II fu costretto dunque a domandare la pace, inviando nel campo sasanide il console Anatolio.\nLa pace, firmata nel 440, sanciva la promessa dei romani di non costruire nuove fortezze al confine persiano e di versare tributi ai sasanidi. Yazdgard decise di risolvere il problema della frontiera orientale, dove i Kidariti e le altre popolazioni della frontiera operavano incursioni annualmente. Nel 443 raccolse il proprio esercito a N\u012bsh\u0101p\u016br e lanci\u00f2 una prima campagna vittoriosa; a differenza di quanto fatto dai suoi predecessori, non si accontent\u00f2 della prima vittoria, ma continu\u00f2 ad organizzare delle campagne ogni anno fino al 450, quando finalmente allontan\u00f2 gli Unni bianchi, suoi ultimi oppositori, nei territori poco fertili al di l\u00e0 del fiume Oxus.\nCome tutti i sovrani sasanidi prima di lui, Yazdgard professava lo Zoroastrismo. Durante le campagne orientali, il sovrano divenne sospettoso dei cristiani che facevano parte del suo esercito, oltre che di alcuni nobili, e ne espulse molti. In seguito perseguit\u00f2 gli assiri cristiani e, in parte, quelli ebrei; quando i cristiani d'Armenia si ribellarono, li sconfisse nella battaglia di Vartanantz, nel 451.\nVerso la fine del suo regn\u00f2 dovette tornare in guerra con i Kidariti, con i quali combatteva ancora nel 457, anno della sua morte."}
{"id": "1444568", "revid": "1776051", "url": "https://it.wikipedia.org/wiki?curid=1444568", "title": "Istigazione a delinquere", "text": "L'istigazione a delinquere \u00e8 un reato previsto dall'art. 414 del vigente codice penale italiano: \"chiunque \"pubblicamente\" istiga a commettere uno o pi\u00f9 reati \u00e8 punito, per il solo fatto dell'istigazione\".\nL'art. 115 del codice ci dice che l'istigazione a delinquere, se non \u00e8 accolta e seguita dalla commissione del reato, porta alla non punibilit\u00e0 dell'istigato.\nAffinch\u00e9 il fatto di istigare a delinquere sia penalmente rilevante, deve sussistere pubblicit\u00e0 nel comportamento di chi istiga. Se sussiste detta pubblicit\u00e0, il fatto di istigare a delinquere diviene penalmente rilevante, anche se non \u00e8 seguito dalla commissione del reato. Le pene previste dall'art. 414, sono le seguenti:\nSe si tratta di istigazione a commettere uno o pi\u00f9 delitti e una o pi\u00f9 contravvenzioni, si applica la pena stabilita al punto 1.\nAlla pena stabilita nel primo punto soggiace anche chi pubblicamente fa l'apologia di uno o pi\u00f9 delitti. \nFuori dei casi di cui all'articolo 302, se l'istigazione o l'apologia di cui ai commi precedenti riguarda delitti di terrorismo o crimini contro l'umanit\u00e0, la pena \u00e8 aumentata della met\u00e0. \nLa particolarit\u00e0 della punizione della condotta di istigazione sta nella possibilit\u00e0 per l'istigato di accogliere o meno la stessa istigazione; se viene accolta, colui che commette il reato e l'istigatore concorrono nel reato commesso a titolo di \"accordo\", come specificato dall'art. 115 del codice penale stesso.\nSecondo la Suprema Corte (sentenza n. 40552/2009), \"l'elemento oggettivo dell'apologia di uno o pi\u00f9 reati punibile ai sensi dell'art. 414, comma terzo c.p., non si identifica nella mera manifestazione del pensiero, diretta a criticare la legislazione o la giurisprudenza o a promuovere l'abolizione della norma incriminatrice o a dare un giudizio favorevole sul movente dell'autore della condotta illecita, ma consiste nella rievocazione pubblica di un episodio criminoso diretta e idonea a provocare la violazione delle norme penali, nel senso che l'azione deve avere la concreta capacit\u00e0 di provocare l'immediata esecuzione di delitti o, quanto meno, la probabilit\u00e0 che essi vengano commessi in un futuro pi\u00f9 o meno prossimo\"."}
{"id": "1444573", "revid": "599013", "url": "https://it.wikipedia.org/wiki?curid=1444573", "title": "Fredi Bobic", "text": ""}
{"id": "1444576", "revid": "1903739", "url": "https://it.wikipedia.org/wiki?curid=1444576", "title": "Nel niente sotto il sole - Grand tour 2006", "text": "Nel niente sotto il sole - Grand tour 2006 \u00e8 un album contenente un CD e un DVD del 2006 di Vinicio Capossela.\nRiguarda il tour del 2006 denominato, appunto, \"Grand Tour\". Pubblicato, come il precedente album \"Ovunque proteggi\", dalla Atlantic/Warner Music"}
{"id": "1444577", "revid": "300067", "url": "https://it.wikipedia.org/wiki?curid=1444577", "title": "Avalos", "text": ""}
{"id": "1444578", "revid": "110157", "url": "https://it.wikipedia.org/wiki?curid=1444578", "title": "Japur\u00e1", "text": "Japur\u00e1 \u00e8 un comune del Brasile nello Stato dell'Amazonas, parte della mesoregione di Norte Amazonense e della microregione di Japur\u00e1."}
{"id": "1444579", "revid": "110157", "url": "https://it.wikipedia.org/wiki?curid=1444579", "title": "Juru\u00e1", "text": "Juru\u00e1 \u00e8 un comune del Brasile nello Stato dell'Amazonas, parte della mesoregione di Sudoeste Amazonense e della microregione di Juru\u00e1."}
{"id": "1444582", "revid": "767487", "url": "https://it.wikipedia.org/wiki?curid=1444582", "title": "Juta\u00ed", "text": "Juta\u00ed \u00e8 un comune del Brasile nello Stato dell'Amazonas, parte della mesoregione di Sudoeste Amazonense e della microregione di Alto Solim\u00f5es."}
{"id": "1444584", "revid": "110157", "url": "https://it.wikipedia.org/wiki?curid=1444584", "title": "L\u00e1brea", "text": "L\u00e1brea \u00e8 un comune del Brasile nello Stato dell'Amazonas, parte della mesoregione di Sul Amazonense e della microregione di Purus."}
{"id": "1444596", "revid": "767487", "url": "https://it.wikipedia.org/wiki?curid=1444596", "title": "Animal Alpha", "text": "Gli Animal Alpha sono stati un gruppo rock norvegese, nato nel 2002 e sciolto il 12 maggio 2009.\nHanno collaborato nella creazione del film Dead Snow (D\u00f8d sn\u00f8 - 2009) durante il quale si trovano vari spezzoni della canzone \"Fire! Fire! Fire!\" - l'intera canzone \u00e8 riportata nei titoli di coda."}
{"id": "1444604", "revid": "22995", "url": "https://it.wikipedia.org/wiki?curid=1444604", "title": "Nicholas' Gift", "text": ""}
{"id": "1444610", "revid": "1117619", "url": "https://it.wikipedia.org/wiki?curid=1444610", "title": "Renzo e Lucia", "text": "Renzo e Lucia \u00e8 una miniserie televisiva del 2004. Si tratta di una libera trasposizione di \"Fermo e Lucia\", la prima versione (del 1823) de \"I promessi sposi\" di Alessandro Manzoni. \u00c8 costata 8 milioni di euro ed \u00e8 stata girata principalmente nel comune di Sorico, sul Lago di Como e in parte a Cremona, a Modena, a Mantova. Alcune scene sono state girate a Bardi (PR) e presso la fortezza del paese appenninico."}
{"id": "1444632", "revid": "2136684", "url": "https://it.wikipedia.org/wiki?curid=1444632", "title": "Ferrovia Chivasso-Ivrea-Aosta", "text": "La ferrovia Chivasso-Ivrea-Aosta \u00e8 una linea ferroviaria regionale che mette in comunicazione le regioni Piemonte e Valle d'Aosta, collegando la citt\u00e0 di Aosta con la rete nazionale italiana, attraverso il nodo ferroviario di Chivasso, nel territorio piemontese.\nStoria.\nUn volumetto dal titolo \"Aper\u00e7u sur l'utilit\u00e9 d'\u00e9tablir un chemin de fer d'Aoste \u00e0 Ivr\u00e9e\", pubblicato nell'estate del 1855 da una piccola tipografia di Aosta, raccoglie tutte le notizie riguardanti le istanze di varia fonte tendenti ad avvalorare un progetto di collegamento ferroviario del capoluogo valdostano con il resto del regno piemontese sabaudo. Nonostante il fervore dimostrato dalla costituzione di comitati e societ\u00e0, si dovette attendere la legge n\u00ba 2279 del 1865, perch\u00e9 la linea Ivrea-Aosta, classificata fra quelle della rete complementare dello Stato, venisse affidata, per la costruzione e l'esercizio, alla SFAI assegnandole un provento lordo del 50%.\nCos\u00ec il 5 luglio 1886 arriv\u00f2 ad Aosta il primo treno proveniente da Ivrea che a sua volta era stata precedentemente collegata a Donnas (allora nota con la grafia 'Donnaz') il 19 settembre del 1885. L'esercizio della ferrovia avveniva con locomotive a vapore.\nLa strada ferrata giunta in Valle d'Aosta nel 1886 sarebbe stata, secondo l'ironico commento di Jean-Baptiste Cerlogne, \"la meilleure grammaire d'italien pour les Vald\u00f4tains\" (in italiano, \u00abla migliore grammatica della lingua italiana per i valdostani\u00bb); tale affermazione \u00e8 attribuita, secondo altra fonte, all'abb\u00e9 Gorret.\nIl 1\u00ba gennaio 1915 l'esercizio della Chivasso-Aosta fu affidato ai militari del Genio Ferrovieri, trasferiti in seguito all'elettrificazione della Torino-Pinerolo, della Pinerolo-Torre Pellice e della sua diramazione Bricherasio-Barge, linee di cui avevano assunto la gestione con la convenzione n.\u00a08578 del 7 febbraio 1891&lt;ref name=\"La ferrovia/112-113\"&gt;.&lt;/ref&gt;.\nL'importanza strategica della linea, dovuta alla presenza ad Aosta dello stabilimento siderurgico Cogne, aument\u00f2 ulteriormente a seguito dell'apertura della Aosta - Pr\u00e9-Saint-Didier, avvenuta il 28 ottobre 1928, che gener\u00f2 verso di essa un traffico merci proveniente dalle miniere de La Thuile e che perdur\u00f2 fino alla chiusura delle stesse nel 1961; da allora l'attuale Cogne Acciai Speciali vede ancora saltuari trasporti merci ferroviari grazie a contributi erogati dalla Regione Valle d'Aosta.\nL'esercizio militare della Chivasso-Aosta da parte del Genio Ferrovieri rimase operativo fino allo scioglimento del corpo, avvenuto l'8 settembre 1943 con l'Armistizio di Cassibile, ma venne ripreso con la convenzione n.\u00a01055 del 21 marzo 1949 dalla Compagnia Esercizio Linee Ferroviarie (ELF), costituita nello stesso anno con sede a Chivasso come parte del Reggimento Pontieri. La Compagnia ELF torn\u00f2 poi a far parte del Reggimento Genio Ferrovieri, ricostituito con sede a Castel Maggiore (BO) il 1\u00ba ottobre 1957.\nUn'ulteriore riorganizzazione avvenne il 1\u00ba luglio 1965 con l'istituzione a Torino del Secondo Battaglione Genio Ferrovieri (Esercizio), comprendente la Prima Compagnia Addestramento e la Seconda Compagnia Esercizio con sede a Chivasso, alla quale vennero affidati il deposito locomotive, il personale viaggiante e le stazioni ferroviarie da Chivasso, esclusa, ad Aosta.\nUn primo ammodernamento della Chivasso-Aosta avvenne tra il 1969 e il 1977 con l'installazione del Blocco Elettrico Manuale (BEM) tra Chivasso e Rodallo e degli Apparati Centrali Elettrici (ACE) nelle stazioni di Montanaro e Rodallo. Nello stesso periodo, pi\u00f9 precisamente nel 1972, la stazione di Aosta venne dotata di un apparato centrale a leve e chiavi e del segnalamento luminoso sul lato Quart.\nIl rinnovo del resto degli impianti, dotati ancora di sistemi obsoleti, inizi\u00f2 nel 1985 con l'adozione progressiva degli apparati centrali elettrici a itinerari (ACEI) e l'estensione del BEM da Rodallo ad Aosta, interventi ultimati fino a Ivrea con l'orario estivo del 1988 ed estesi fino ad Aosta il 10 agosto 1990, con l'eccezione dell'ACEI di quest'ultima stazione, che per la sua complessit\u00e0 fu completato solo nell'autunno 1994.\nNel 1986, durante la prima fase di rinnovamento da Rodallo a Ivrea, le stazioni di Quincinetto, Donnaz, H\u00f4ne-Bard, Chambave e Quart furono trasformate in fermate non presenziate ai fini del servizio commerciale, ma vennero dotate di ACEI nella successiva fase riguardante il tratto Ivrea-Aosta.\nNel 1992 avvenne un incidente all'imbocco sud della galleria tra Caluso e Candia Canavese, con conseguente scontro tra il diretto Torino-Aosta e il regionale Ivrea-Chivasso. Il bilancio fu di 5 persone morte e altrettanti feriti.\nAl termine dei lavori venne subito finanziato un nuovo piano di automazione della linea che comport\u00f2 inizialmente la sostituzione del BEM con il Blocco elettrico Conta Assi (BCA), seguita il 1\u00ba marzo 1997 dall'inizio dei lavori per l'introduzione del Controllo del Traffico Centralizzato (CTC) con una versione tecnologicamente pi\u00f9 avanzata rispetto alle precedenti realizzazioni sulla rete FS. L'adeguamento delle stazioni, che richiedeva il cambio dell'ACEI, installato solo da pochi anni, con un altro predisposto per il telecomando, avvenne progressivamente da Quart a Caluso, utilizzando durante l'intervento di sostituzione un ACEI alloggiato provvisoriamente in un container spostato di stazione in stazione, che venne poi installato definitivamente nella stazione di Caluso al termine dei lavori. Contemporaneamente venne realizzato il posto centrale nella stazione di Torino Lingotto. Nel 1995 venne soppressa la stazione di Saint-Vincent.\nCon l'orario estivo del 30 maggio 1999 sono state soppresse le stazioni di Montalto Dora, Settimo Tavagnasco, Quincinetto, Montjovet, Chambave, Saint-Marcel e Quart&lt;ref name=\"La ferrovia/164\"&gt;&lt;/ref&gt;. Il CTC della Chivasso-Aosta \u00e8 stato inaugurato il 21 dicembre 1999, escludendo provvisoriamente le stazioni di Montanaro e Rodallo ancora provviste di ACE, mentre la sua attivazione completa \u00e8 avvenuta il 14 giugno 2000.\nCon l'introduzione del CTC, solo le stazioni di Ivrea e Aosta hanno mantenuto la presenza del Dirigente Movimento, mentre le altre non sono pi\u00f9 presenziate dall'inizio del febbraio 2000.\nNell'autunno 2000, a causa dell'esondazione della Dora Baltea, \u00e8 stato chiuso il tratto fra Strambino e Aosta. Il bilancio \u00e8 stato catastrofico: ponti, binari e massicciata sono stati spazzati via. La tratta Strambino-Ivrea \u00e8 stata riaperta l'anno successivo, mentre si \u00e8 dovuto attendere il dicembre 2002 e il gennaio 2003 per la riapertura dell'intera linea fino ad Aosta e la normalizzazione del traffico.\nIl posto centrale di Torino Lingotto, sede del Dirigente Centrale Operativo (DCO) della Chivasso-Aosta, \u00e8 stato gestito fino al 28 settembre 2001 da un gruppo di marescialli capistazione del Genio Ferrovieri.\nIl 27 settembre 2001 il Secondo Battaglione Genio Ferrovieri (Esercizio) \u00e8 stato trasferito a Ozzano Emilia (BO) e la gestione della Chivasso-Aosta \u00e8 tornata alle Ferrovie dello Stato.\nUn altro intervento di ammodernamento della Chivasso-Aosta \u00e8 stata l'elettrificazione della tratta da Chivasso a Ivrea, attivata il 10 luglio 2006.\nDal 12 dicembre 2010, a causa del divieto di utilizzo di treni diesel nel recentemente attivato passante ferroviario di Torino, i treni che collegavano direttamente Aosta e Torino sono stati cancellati, strutturando il servizio con corse svolte da convogli elettrici attestate a Torino e corse con treni diesel con capolinea ad Aosta, che effettuavano coincidenza presso Chivasso o Ivrea.\nIl 23 maggio 2018, un treno regionale in servizio tra Torino e Ivrea si \u00e8 scontrato con un trasporto eccezionale bloccato a un passaggio a livello tra le stazioni di Caluso e Rodallo, provocando due morti e 24 feriti.\nA gennaio 2019 viene pianificata la chiusura di 49 passaggi a livello presenti sulla linea, per rendere pi\u00f9 sicuro e scorrevole il traffico ferroviario.\nIl 6 ottobre 2019 sono entrati in servizio i primi treni bimodali BTR 813, commissionati nel 2015 allo scopo di rendere nuovamente possibili i collegamenti diretti tra Torino e Aosta (ma con i tempi di percorrenza ancora non ridotti, poich\u00e9 l'orario non viene immediatamente adeguato ai nuovi treni), relazione su cui sono state quindi ripristinate alcune corse dirette, poi aumentate nei mesi seguenti.\nDal 13 dicembre 2020, con l'entrata in vigore dell'orario invernale 2020/2021,10 delle 12 coppie di corse giornaliere tra Aosta e Torino vengono espletate dai BTR 813, senza quindi cambio treno ad Ivrea, e i tempi di percorrenza vengono effettivamente ridotti come da programma (mediamente di circa 12 minuti, anche grazie a una contemporanea riduzione dei tempi di inversione marcia a Chivasso), scendendo per la maggior parte sotto le 2 ore (1h 56').\nCaratteristiche.\nLa linea \u00e8 una ferrovia a binario semplice ordinario, elettrificato soltanto nel tratto Chivasso-Ivrea e lunga complessivamente 100 chilometri. Il gestore RFI la qualifica come \"linea complementare\".\nPercorso.\nL'arteria si sviluppa pressoch\u00e9 in rettilineo, mantenendo una pendenza dell'8 per mille&lt;ref name=\"La ferrovia/128\"&gt;.&lt;/ref&gt;, fino a Ivrea, capoluogo della regione geografica del Canavese. Da qui, scavalcata la Dora Baltea sul caratteristico e storico ponte di ferro, si immette nel primo tunnel e inizia la salita verso il confine con la Valle d'Aosta, che viene passato tra Quincinetto e Pont-Saint-Martin.\nFra le opere d'arte degne di nota si segnala il tunnel realizzato sotto l'ammasso roccioso che ospita il Forte di Bard.\nTraffico.\nSulla linea sono presenti tre diverse relazioni, con il seguente schema (valido nei giorni feriali):\n1) 24 collegamenti Torino Porta Nuova - Aosta, di cui 20 diretti effettuati tramite il treno bimodale BTR 813 e 4 operati tramite due corse distinte in coincidenza ad Ivrea o a Chivasso. Tali corse servono solo le stazioni principali e vengono indicate come \"RV\" (Regionale Veloce). Ad esse si aggiunge una coppia Torino-Ivrea senza proseguimento verso Aosta.\n2) 18 corse Aosta - Ivrea, quattro delle quali prolungate a Chivasso, effettuate con convogli Minuetto a trazione diesel. Tali corse fermano in tutte le stazioni.\n3) 28 corse Ivrea - Chivasso, molte con proseguimento verso Novara, con servizio in tutte le stazioni della tratta. Come materiale rotabile vengono generalmente utilizzati treni Minuetto diesel o elettrici e composizioni di carrozze movimentate da locomotive E.464.\nTutti i servizi sono effettuati da Trenitalia; quelli a servizio di Aosta sono per conto della regione Valle d'Aosta, gli altri per conto della regione Piemonte.\nSussiste anche un minimo traffico merci. \nServizio e possibili sviluppi.\nI treni a servizio di Aosta, a partire dai primi anni ottanta, sono stati svolti con treni ordinari di carrozze MDVC e MDVE con locomotive D.445 e da materiale leggero costituito da automotrici ALn 668 e ALn 663, dal 2006 affiancate e sostituite da complessi diesel Minuetto.\nCome in molte altre ferrovie regionali europee, le corse si susseguono a cadenza pressoch\u00e9 oraria, con qualche rinforzo nelle fasce pendolari e un servizio ridotto durante met\u00e0 mattino o in tarda serata.\nA seguito di un intervento anomalo dell'impianto antincendio nella stazione di Torino Porta Susa avvenuto nell'ottobre 2009, a partire dal 12 dicembre 2010 \u00e8 stata interdetta la circolazione dei treni a trazione diesel nel passante ferroviario di Torino, rendendo di fatto impossibile l'effettuazione di corse dirette Torino-Aosta senza cambiare tipologia di trazione; a seguito dell'attivazione del servizio ferroviario metropolitano di Torino e la contestuale riorganizzazione degli orari delle relazioni Torino-Chivasso-Ivrea e Ivrea-Chivasso-Novara, il collegamento tra Torino e Aosta viene effettuato con corse Torino-Ivrea ed Ivrea-Aosta, che effettuano interscambio a Ivrea.\nNel maggio 2015 la regione Valle d'Aosta ha ordinato alla societ\u00e0 svizzera Stadler cinque convogli FLIRT nella versione ibrida bi-modale, dotata di motori elettrici alimentabili sia dalla linea elettrica che da generatori a gasolio (BMU, \"Bimodal Multiple Unit\"), con livrea rossa con fascia oro e base nera, allo scopo di ritornare a svolgere la relazione Torino-Aosta senza necessit\u00e0 di trasbordo dei passeggeri tra convogli a trazione diesel e convogli a trazione elettrica presso la stazione di Ivrea.Nel giugno 2017 \u00e8 stato presentato alle autorit\u00e0 valdostane il primo esemplare del nuovo rotabile, denominato BTR 813.L'entrata in servizio dei primi convogli - inizialmente fissata per il 2018 - \u00e8 avvenuta domenica 6 ottobre 2019.\nFra i progetti pi\u00f9 volte riproposti negli anni figura la cosiddetta \"lunetta\" di Chivasso, un raccordo diretto che consentirebbe di bypassare la stazione di Chivasso, la cui esigenza \u00e8 oggi meno sentita in relazione alla nuova struttura dell'offerta di servizi. Inoltre, la Regione Piemonte avrebbe intenzione di raddoppiare il binario da Chivasso a Ivrea, permettendo cos\u00ec l'inserimento della linea nel servizio suburbano di Torino\nNell'aprile 2019 \u00e8 stato confermato l'avvio della progettazione dell'elettrificazione del tratto Aosta-Ivrea. Nel 2019 la Regione Valle d'Aosta si \u00e8 avvalsa di alcune valutazioni formulate dalla societ\u00e0 NET Engineering S.p.A. di Monselice (PD), i cui risultati sono confluiti nel \"Programma strategico degli interventi\" approvato dal Consiglio della Valle d'Aosta in data 11 luglio 2019, nel quale viene riportato che l'elettrificazione da Ivrea ad Aosta pu\u00f2 essere fatta in complessivi 5/7 anni, per un costo di 80 milioni di euro, con 1000 giorni di interruzione della circolazione su tre tratte distinte, e che tale realizzazione potrebbe consentire una riduzione dei tempi di percorrenza pari a 30\u2019\u2019 (trenta secondi); NET ha riportato che tale intervento \u00e8 privo di carattere di urgenza.\nNel dicembre 2019 arriva una nuova conferma da RFI sull'avvio della progettazione del rinnovo della tratta Aosta - Ivrea, che comprende l'elevazione a rango C, il rinnovamento del sistema di sicurezza, con passaggio dallo SSC allo SCMT, e l'elettrificazione.\nNel luglio 2020 i vertici di Regione Autonoma Valle d'Aosta e RFI confermano che il progetto definitivo per l'elettrificazione della tratta Aosta - Ivrea sar\u00e0 pronto per il secondo semestre 2021.\nA fine agosto 2020 viene siglato il nuovo contratto di servizio con Trenitalia, che avr\u00e0 durata di 5 anni e sar\u00e0 operativo dal 13 dicembre 2020, comprendente anche la riattivazione della tratta Aosta - Pr\u00e9-Saint-Didier e l'effettuazione di 12 collegamenti regionali su di essa. \nContestualmente viene annunciato che entro 2 anni i 5 BTR 813 saranno affiancati da altri 4 treni bimodali, del modello Blues di Hitachi Rail; i due modelli di treno, verosimilmente, non si potranno accoppiare.\nCon l'orario invernale del dicembre 2020 tutti i servizi Aosta-Torino vengono operati tramite i convogli bimodali, generalmente in singola composizione; per tali treni vengono inoltre apportate le preventivate riduzioni dei tempi di percorrenza, i quali per la maggior parte scendono cos\u00ec sotto le 2 ore. Unitamente a ci\u00f2, essendo la tratta Chivasso-Aosta a binario semplice, vengono apportate inevitabilmente anche alcune modifiche agli orari degli altri treni attivi sulla linea, comprese contestate riduzioni di fermate nelle stazioni del Piemonte - sia in essere che ulteriori in previsione - appositamente convenute da tempo tra la Valle d'Aosta e Trenitalia, in parte anche per evitare saturazione di utenza locale piemontese sui treni diretti da e per Aosta; poco tempo dopo l'entrata in vigore del nuovo orario, a seguito delle proteste, alcune delle fermate precedentemente eliminate vengono ripristinate, con l'affermarsi della necessit\u00e0 di trovare soluzioni migliori anche in prospettiva, per evitare di penalizzare le utenze delle stazioni minori piemontesi collocate tra Chivasso e Pont-Saint-Martin.\nIl 2 novembre 2021 RFI ha confermato i fondi per l'elettrificazione della Ivrea-Aosta. Il 16 Febbraio 2022 \u00e8 stato annunciato che i lavori per l'elettrificazione inizieranno a dicembre 2023. "}
{"id": "1444636", "revid": "640469", "url": "https://it.wikipedia.org/wiki?curid=1444636", "title": "IESE Business School", "text": "Lo IESE Business School \u00e8 la scuola di specializzazione in Amministrazione d'Impresa dell'Universit\u00e0 di Navarra con sede a Barcellona, Madrid, New York, Monaco di Baviera e San Paolo (Brasile).\nStoria.\nLo IESE Business School fu fondata nel 1958. Nel 1964, con l'appoggio dell'Harvard Business School, crea un MBA europeo della durata di due anni. Nell'anno 2000, cominci\u00f2 il Global Executive MBA con sede a Barcellona, Palo Alto, e Shanghai. Attualmente conta pi\u00f9 di 27.000 diplomati che lavorano in 80 paesi.\nA partire dal 2005 IESE organizza un Advanced Management Program a Monaco di Baviera.\nAccordi internazionali.\nLo IESE funziona come centro di una rete di Business School che include 13 scuole in quattro continenti. Tra queste ci sono l'IPE (Italia), l'IPADE (Messico), CEIBS (Cina), lo IAE (Argentina) e il PAD dell'Universit\u00e0 di Piura (Per\u00f9). Inoltre organizza programmi di scambio con altre business school, tra cui la Berkeley University, la Chicago University, Duke University, MIT, UCLA, Wharton Business School, NYU, Darden School of Business, Kellogg School of Management, INCAE (Costa Rica) e IAE (Argentina)"}
{"id": "1444649", "revid": "339392", "url": "https://it.wikipedia.org/wiki?curid=1444649", "title": "Toggenburg", "text": ""}
{"id": "1444651", "revid": "174925", "url": "https://it.wikipedia.org/wiki?curid=1444651", "title": "Emofilia porfirica", "text": ""}
{"id": "1444653", "revid": "253269", "url": "https://it.wikipedia.org/wiki?curid=1444653", "title": "Keenan Wynn", "text": "Biografia.\nLa famiglia di Keenan Wynn apparteneva per tradizione al mondo della \"show business\". Suo padre, l'attore di origine ebraica Ed Wynn, era celebre nel mondo della commedia vaudeville, mentre sua madre, di origini irlandesi, Hilda Keenan, aveva scelto come primo nome per il figlio il cognome del padre, Frank Keenan, uno dei primi attori di Broadway a ottenere successo nella mecca del cinema.\nLa televisione.\nDopo aver studiato alla \"St. John's Military Academy\", su incoraggiamento del padre, Keenan Wynn intraprese la carriera di attore, studiando e recitando nella compagnia della \"Maine Stock Company\" ed i due apparvero insieme nel telefilm di Rod Serling \"Ai confini della realt\u00e0\" (episodio \"Requiem for a Heavyweight\") ed in seguito nello sceneggiato tv \"The Man in the Funny Suit\" dove Keenan Wynn interpretava s\u00e9 stesso raccontando la storia delle sue peripezie. \nIl cinema.\nNel 1942 venne scritturato dalla Metro Goldwyn Mayer per la quale esord\u00ec nel 1944 sul grande schermo con la pellicola \"See Here Private Hargrove\" del regista Tay Garnett dove interpretava il ruolo di sergente che gli fece guadagnare la simpatia del pubblico.\nNel 1945 interpret\u00f2 lo stesso personaggio in un'altra pellicola, \"Al caporale piacciono le donne\", che gli apr\u00ec la strada ad una brillante carriera cinematografica negli anni quaranta, in film quali \"L'ora di New York\" (1945) di Vincente Minnelli e \"Senza amore\" (1945) al fianco di Spencer Tracy, Katherine Hepburn e Lucille Ball. \nIl suo successo professionale caus\u00f2 le gelosie del padre, che d'inverso stava subendo una fase discendente, tuttavia i due si riavvicinarono anche professionalmente negli anni cinquanta quando Ed Keenan visse una seconda fase di successo proponendosi come attore drammatico, cercando spesso il sostegno morale e professionale del figlio. La carriera di Keenan Wynn ebbe il suo apice negli anni sessanta, durante i quali divenne una figura di spicco nelle pellicole Disney, quali \"Un professore fra le nuvole\" (1961) e \"Professore a tuttogas\" (1963), e partecip\u00f2 alla celebre pellicola di Stanley Kubrick \"Il dottor Stranamore\" (1964), nel ruolo del Colonnello \"Bat\" Guano. \nDopo gli anni settanta Wynn si interess\u00f2 alla televisione, e inizi\u00f2 a recitare in serie televisive quali il celebre \"Dallas\" nelle stagioni 1979-1980, nel ruolo di \"Digger Barnes\". Durante la fase discendente della sua carriera, visse grossi problemi di alcoolismo, che in seguito minarono pesantemente la sua salute. Ci\u00f2 non gli imped\u00ec tuttavia di diventare membro di diverse associazioni filantropiche, tra le quali la Sertoma International. Mor\u00ec di cancro nel 1986, all'et\u00e0 di 70 anni.\nDal 1941 al 1947 Keenan Wynn fu sposato con Eve Lynn Abbott, che divorzi\u00f2 dall'attore per unirsi in matrimonio con un altro grande attore hollywoodiano di quell'epoca, Van Johnson. I suoi figli hanno continuato la tradizione artistica di famiglia, infatti Tracy Keenan Wynn \u00e8 uno sceneggiatore e regista, e tra le sue produzioni sono da annoverare la sceneggiatura di \"Quella sporca ultima meta\" di Robert Aldrich e \"\" di Stuart Rosenberg. Un altro dei suoi figli, Ned Keene, attore e scrittore, \u00e8 autore di una biografia del padre dal titolo \"We Will Always Live in Beverly Hills\".\nDoppiatori italiani.\nDa doppiatore \u00e8 sostituito da:"}
{"id": "1444655", "revid": "16066", "url": "https://it.wikipedia.org/wiki?curid=1444655", "title": "Diossigeno", "text": ""}
{"id": "1444661", "revid": "1573940", "url": "https://it.wikipedia.org/wiki?curid=1444661", "title": "Chiesa di San Pancrazio (Roccascalegna)", "text": "La chiesa di San Pancrazio \u00e8 sita presso il cimitero di Roccascalegna in provincia di Chieti.\nStoria.\nLa chiesa sorge all'incirca nel XII secolo, nel territorio dell'allora diocesi del monastero di Santo Stefano sita nei dintorni di Tornareccio, questa chiesa consta feudataria di molti terreni nei dintorni. Un'iscrizione sulla facciata data la chiesa nel 1205. \nNel XVI secolo una descrizione la definisce una delle pi\u00f9 importanti chiese della provincia di Chieti, infatti constava di un chiostro e di molte stanze.\nDell'attiguo monastero rimane qualche brandello. La chiesa invece conserva qualche resto del nucleo originario dopo recenti restauri.\nStruttura.\nL'esterno.\nLa facciata \u00e8 a coronamento orizzontale ed ai lati vi sono dei contrafforti costituiti da conci. \nSul lato sinistro vi \u00e8 un campanile, un tempo staccato dalla chiesa.\nI muri sono realizzati con calcare e ciottoli alternati.\nIl portale d'accesso \u00e8 costituito da stipiti ed incoronato da architrave calcareo senza decorazioni. Nei pressi del portale vi sono un archivolto ed una lunetta.\nSul muro di destra si apre un portale secondario con decorazioni simili al portale principale.\nL'interno.\nL'interno \u00e8 suddiviso in 2 navate mediante pilastri con cornice-capitello.\nFra un pilastro e l'altro vi \u00e8 un arco a sesto acuto.\nLa chiesa non presenta abside."}
{"id": "1444663", "revid": "830939", "url": "https://it.wikipedia.org/wiki?curid=1444663", "title": "Armando Fern\u00e1ndez (fumettista)", "text": "Carriera.\nDebutta precocemente nella sceneggiatura di strisce a fumetti, all'et\u00e0 di 14 anni, nel 1959.\nDagli anni sessanta diverr\u00e0 collaboratore della casa editrice argentina Editorial Columba, affiancandosi a disegnatori quali Horacio Altuna, Rub\u00e9n Marchionne, Carlo Casalla ed altri."}
{"id": "1444664", "revid": "72396", "url": "https://it.wikipedia.org/wiki?curid=1444664", "title": "Josep Manyanet i Vives", "text": "Biografia.\nNacque il 7 gennaio 1833 a Tremp, nella diocesi di Lleida in Catalogna, da Antonio Manyanet e Bonaventura Vives. Fu battezzato lo stesso giorno della nascita; venti mesi dopo il padre mor\u00ec. All'et\u00e0 di 5 anni la madre lo consacr\u00f2 alla Madonna di Valldeflors, patrona della citt\u00e0.\nDovette lavorare fin da giovane per terminare gli studi secondari a Barbastro e successivamente quelli di filosofia e teologia nei seminari diocesani di Lleida e Urgell, dove venne ordinato sacerdote il 9 aprile 1859. Lavor\u00f2 nella diocesi di Urgell al servizio del suo padre spirituale, il Vescovo Caixal, per dodici anni, dopo i quali sent\u00ec la chiamata ad abbracciare la vita religiosa. A seguito dell\u2019approvazione del Vescovo fond\u00f2, nel 1864, la Congregazione dei Figli della Sacra Famiglia Ges\u00f9, Maria e Giuseppe e, nel 1874, la Congregazione delle Missionarie figlie della Sacra Famiglia di Nazareth. Scopo delle Congregazioni \u00e8 di imitare, onorare e propagare il culto della Sacra Famiglia di Nazareth, che definiva \"Trinit\u00e0 della terra\", e di promuovere il consolidamento della famiglia, soprattutto attraverso l'educazione e l\u2019istruzione cattolica dei fanciulli e dei giovani.\nNonostante gli innumerevoli ostacoli dovuti al tradimento da parte di alcuni collaboratori e alle precarie condizioni di salute che lo debilitavano, lavor\u00f2 instancabilmente come confessore, direttore spirituale, predicatore ed educatore, anche attraverso la scrittura di innumerevoli opere (di cui alcune ancora inedite), lettere e trattati.\nDal 1868 al 1899 si occup\u00f2 della fondazione del Terz\u2019Ordine per i laici (uno maschile, chiamato Camerieri della Sacra Famiglia, e uno femminile, chiamato Cameriere della Sacra Famiglia), di dodici collegi dedicati all\u2019istruzione delle classi operaie, e della rivista \"La Sagrada Familia\". Alcune fonti attribuiscono a lui l\u2019ispirazione del Tempio Espiatorio della Sacra Famiglia, basilica minore a Barcellona, opera dell'architetto e Servo di Dio Antoni Gaud\u00ed. Decisivi per il compimento di queste opere furono il pellegrinaggio a Lourdes nel 1887 (dove comp\u00ec un voto che aveva fatto alla Vergine Santissima), e il pellegrinaggio a Loreto nel 1888.\nMor\u00ec a Barcellona il 17 dicembre 1901. Le sue ultime parole furono le giaculatorie che tante volte aveva ripetuto in vita: \u201cGes\u00f9, Giuseppe e Maria, vi dono il cuore e l\u2019anima mia\u2026\u201d.\nFu proclamato beato da papa Giovanni Paolo II il 25 novembre 1984, e santo dal medesimo Pontefice il 16 maggio 2004. La memoria liturgica ricorre il 16 dicembre. \nPedagogia.\nIn Padre Manyanet il sacerdote e il maestro procedono uniti e l'insegnamento si trasfigura nel sacerdozio. \u201cLo scopo \u00e8 di procurare in tutte le cose la maggior gloria di Dio, la santificazione dei suoi partecipanti e la salvezza di tutte le anime; di lavorare con ardore e con tutte le forze che ci dia il Signore, perch\u00e9 tutti i giovani, specialmente i pi\u00f9 piccoli, sia ricchi che poveri, ricevano un'educazione e un'istruzione religiosa e letteraria veramente cattolica (gratuita per quanto possibile) [\u2026], di formare il loro cuore nelle virt\u00f9 e i loro intelletti nelle scienze\u201d.\nUna delle grandi ispirazioni di Padre Manyanet \u00e8 di sostenere la giovent\u00f9 che si perde a causa di una societ\u00e0 che trascura l\u2019educazione cristiana nelle famiglie. Al fine di raggiungere questo nobile scopo, gli educatori devono studiare la psicologia, le disposizioni e le qualit\u00e0 naturali dei ragazzi per \u201cconoscere bene il cuore umano, che [\u2026] accoglie in s\u00e9 molte inclinazioni disordinate, facendo s\u00ec che siano rimpiazzate da nobili disposizioni\". Per ottenere questo risultato, si richiede da parte dell'educatore \"una fede viva, somma diligenza, grande discernimento e prudenza, vera sapienza, costante attenzione e un continuo ricorso a Dio nostro Signore. Per formare la vera cultura del cuore nei bambini [\u2026], non basta ispirare a questi l'avversione per i loro difetti e per tutto ci\u00f2 che si oppone alla santa legge di Dio, ma \u00e8 necessario formarli alla solida virt\u00f9\u201d.\nPer il santo fondatore l\u2019educazione dei giovani deve essere mirata all\u2019esercizio delle pratiche cristiane, infondendo in loro un vero amore per la purezza e per la modestia interiore ed esteriore, inducendoli ad amare e rispettare il prossimo, fuggendo rancori, dispute e discordie, esercitando umilt\u00e0 e pazienza, combattendo la pigrizia e le seduzioni del mondo. Le lezioni non devono limitarsi ad insegnare la religione prima delle scienze, ma, poich\u00e9 \u201cogni scienza viene da Dio e al di fuori di Dio tutto \u00e8 errore e tenebre\u201d, nella stessa scienza si deve evidenziare la connessione con le verit\u00e0 cattoliche.\nIl ruolo del direttore occupa nei confronti dei bambini il posto dei loro genitori, e deve, pertanto, provvedere a tutte le loro necessit\u00e0. Tuttavia egli non deve sostituirsi all\u2019educazione genitoriale, ma affiancarla nel progetto educativo. Il direttore deve essere \u201camabile, dolce, persuasivo, animato da una prudente indulgenza e da una soave severit\u00e0\u201d, educando alla prevenzione e all\u2019evitamento delle mancanze per non doverle in seguito punire.\nNon sono esclusi dal metodo educativo una sana competitivit\u00e0, elogi, note, premi, lavori di gruppo, tempi di ricreazione, giochi, divertimento, musica, teatro e svago. I bambini e i ragazzi non verranno abbandonati finch\u00e9 non avranno la capacit\u00e0 di guadagnarsi di che vivere degnamente, divenendo utili alla societ\u00e0."}
{"id": "1444666", "revid": "767487", "url": "https://it.wikipedia.org/wiki?curid=1444666", "title": "Provincia di Khenchela", "text": "La provincia di Khenchela (in arabo \u0648\u0644\u0627\u064a\u0629 \u062e\u0646\u0634\u0644\u0629) \u00e8 una provincia (\"wilaya\") dell'Algeria nordorientale. Prende il nome dal suo capoluogo Khenchela. Altre citt\u00e0 importanti della provincia sono Djellal, Khirane e Bou Zab\u00e8ne.\nPopolazione.\nLa provincia conta 386.683 abitanti, di cui 195.502 di genere maschile e 191.182 di genere femminile, con un tasso di crescita dal 1998 al 2008 dell'1.7%.\nGeografia antropica.\nSuddivisioni amministrative.\nQuesta provincia \u00e8 formata da 8 distretti, loro volta divisi in 21 comuni."}
{"id": "1444667", "revid": "181699", "url": "https://it.wikipedia.org/wiki?curid=1444667", "title": "Khenchela", "text": "Khenchela (in berbero: Xencelt, \u2d45\u2d3b\u2d4f\u2d5b\u2d3b\u2d4d\u2d5c; in arabo \u062e\u0646\u0634\u0644\u0629) \u00e8 una citt\u00e0 dell'Algeria nordorientale, capoluogo della provincia omonima e del distretto omonimo. La citt\u00e0 prende il nome da una figlia della regina guerriera berbera Kahina."}
{"id": "1444671", "revid": "2096950", "url": "https://it.wikipedia.org/wiki?curid=1444671", "title": "Paolo Grimoldi", "text": "Dal 21 novembre 2015 al 16 febbraio 2021 \u00e8 stato segretario della Lega Lombarda\nBiografia.\nDiplomato al Liceo Scientifico \u201cVilloresi San Giuseppe\u201d di Monza, \u00e8 iscritto alla Lega Nord dal 1991. Ha fondato la struttura federale del Movimento Giovani Padani, l'organizzazione giovanile della Lega Nord, di cui \u00e8 stato dapprima coordinatore del gruppo monzese, successivamente coordinatore provinciale della Brianza e coordinatore nazionale della Lombardia. Dal 2002 al 2011 \u00e8 stato coordinatore federale.\nDurante questi anni, ha fondato il Movimento Giovani Padani in Piemonte, Marche, Umbria, Trentino e in diverse provincie ove non era ancora presente. Nel luglio 2011, in seguito al Coordinamento Federale del Movimento Giovani Padani, organo collegiale del movimento, \u00e8 stato nominato Presidente Federale del Movimento Giovani Padani.\nNel 2004 viene eletto Consigliere Provinciale per la Lega Nord a Milano, quindi viene eletto alla Camera dei deputati nel 2006, nella circoscrizione Lombardia 1. \u00c8 stato membro della Commissione \"Lavoro Pubblico e Privato\" della Camera dei deputati. Rieletto nel 2008 alla Camera dei deputati per la Lega Nord nella circoscrizione Lombardia 1. Dal 15 maggio 2008 \u00e8 membro della VII Commissione \"Cultura, Scienza e Istruzione\". Componente della delegazione parlamentare presso l'Assemblea parlamentare del consiglio d'Europa dal 17 aprile 2012 al 14 marzo 2013.\n\u00c8 stato ricandidato alle elezioni politiche del 2013 nelle liste della Lega Nord, risultando eletto nella circoscrizione Lombardia 1.\nIl 18 maggio 2015 \u00e8 stato nominato Commissario della Lega Lombarda in sostituzione di Stefano Borghesi e nel settembre successivo, \u00e8 stato eletto per acclamazione segretario della stessa.\nDopo aver trionfato alle primarie di inizio Ottobre 2015 con il 94,1% dei voti e il 71,9% di affluenza \u00e8 stato eletto Segretario Nazionale durante il Congresso Nazionale del 21 novembre 2015.\nCon Allasia, Reguzzoni e Salvini \u00e8 primo firmatario ed ha presentato una proposta di legge per l'abolizione del valore legale dei titoli di studio (diplomi e lauree) dai concorsi pubblici.\nNel settembre 2020, a poche settimane dal referendum costituzionale sul taglio del numero di parlamentari legato alla riforma avviata dal governo Conte I guidato dalla Lega assieme al Movimento 5 Stelle e concluso dal governo Conte II guidato dalla coalizione tra M5S e Partito Democratico Grimoldi annuncia il suo voto contrario, in dissidenza con la linea ufficiale della Lega, schierata per il \"S\u00ec\".\nPolemica sul \"Diario di Anna Frank\".\nNel gennaio 2010 Grimoldi presenta un'interrogazione al Ministro dell'istruzione, dell'universit\u00e0 e della ricerca Mariastella Gelmini chiedendo il suo intervento nei confronti della scuola elementare \"Lina Mandelli\" di Usmate Velate poich\u00e9 nell'istituto era stata data lettura della versione integrale del \"Diario di Anna Frank\", dove in un passo (pagina di venerd\u00ec 24 marzo 1944) l'autrice dava \"accurata descrizione delle sue parti intime\". Il deputato ha dichiarato: \"Credo che quelle pagine per bambine e bambini di otto o nove anni si possano definire hard\".\nIl deputato ha poi chiarito di non aver chiesto la censura del libro, ma la lettura dell'edizione non integrale.\nDifesa del Gran Premio di Monza.\nDal 2009 al 2011 il deputato della Lega Nord ha inviato numerosi comunicati stampa per difendere il gran premio dell'autodromo nazionale di Monza dalla concorrenza di quello in progetto per Roma. Ha presentato anche un dossier di 19 pagine per dimostrare (con dati e studi di istituti, come la Camera di Commercio della provincia di Monza) i danni economici e sul turismo che lo spostamento della competizione automobilistica a Roma causerebbe a Monza.\nBiblioteca italiana per i ciechi \"Regina Margherita\" di Monza.\nIl 15 gennaio 2009 ha presentato una richiesta di aumento di contributo per la Biblioteca italiana per ciechi \u201cRegina Margherita\u201d di Monza. Con il voto in Commissione del 19 aprile tale richiesta \u00e8 stata approvata. Nel novembre del 2011 Paolo Grimoldi ha ricevuto a Roma il riconoscimento Premio Louis Braille 2011 istituito dall'Unione Italiana dei Ciechi e degli Ipovedenti - ONLUS."}
{"id": "1444672", "revid": "78273", "url": "https://it.wikipedia.org/wiki?curid=1444672", "title": "Morane Saulnier M.S.760 Paris", "text": ""}
{"id": "1444674", "revid": "449371", "url": "https://it.wikipedia.org/wiki?curid=1444674", "title": "Jo\u00ebl Despaigne", "text": "Giocava nel ruolo di schiacciatore. Allena le sezioni giovanili dell'Arabona Volley.\nCarriera.\nGiocatore.\nA 14 anni inizia a giocare nei primi campionati giovanili, a Cuba, fino ad arrivare nelle file della nazionale Under-18. A 17 anni esordisce nel campionato mondiale Under-21 1985, svoltosi in Italia, conquistando la medaglia di bronzo. Un anno pi\u00f9 tardi, all'et\u00e0 di 18 anni, entra nel giro della nazionale maggiore.\nSoprannominato \"El Diablo\", nel 1989 vince la Coppa del Mondo e alla fine di questa stagione la FIVB lo proclama \"Miglior giocatore del mondo\". Nei mondiali del 1990, con la sua nazionale, arriva al secondo posto, sconfitto in finale dall'Italia.\nNel 1994 la Sisley Volley di Treviso cerca di ingaggiarlo, offrendogli un sostanzioso contratto, ma il veto, vigente a Cuba, ne impedisce il trasferimento.\nTuttavia nel 1995 lascia Cuba per disputare il campionato greco, con l'\u012arakl\u012bs Salonicco. Dopo una stagione fece ritorno nel suo paese. Dopo questa stagione si ritira dalla nazionale, resta fermo i successivi 2 anni (a causa della squalifica infertagli dalla FIVB, per poi approdare nel campionato italiano di A2, al Catania Sporting Club.\nIl 16 dicembre del 1998, per\u00f2, subisce un grave infortunio alla spalla, che lo costringe ad interrompere l'attivit\u00e0 che riprender\u00e0, in tono minore, nella stagione 2001-02 nella Roma Volley in A1.\nAlla fine di questa stagione si ritira definitivamente dalla carriera agonistica da giocatore e si dedica al Beach volley, giocando nel circuito italiano, ottenendo ottimi risultati e vincendo vari tornei.\nAllenatore.\nIl 27 dicembre del 1999, durante il periodo di convalescenza dall'infortunio, viene chiamato dal Presidente dei Diavoli Rossi Nicosia Alfredo Lo Faro con l'obiettivo di tramandare tutta la sua esperienza ai pi\u00f9 giovani e ad aiutare la squadra locale ad arrivare alla promozione in Serie B1.\nPer il campionato 1999-00 si limita a fare l'uomo spogliatoio e la squadra arriva agli spareggi per la promozione, perdendo la finalissima. Dalla stagione successiva la dirigenza lo promuove capo allenatore.\nSotto la sua guida la squadra riesce a conquistare la promozione in Serie B1 al primo tentativo.\nDal 2006 ritorna nella pallavolo indoor, facendo il 2\u00ba allenatore del La Fenice Volley Isernia in A2 con cui per\u00f2 non riesce a conquistare la promozione.\nNel 2008 viene chiamato dalla FVC Isernia, squadra femminile di serie B2 con cui ha un'esperienza da capo allenatore. Successivamente si occupa del settore giovanile della squadra.\nNella stagione 2011-12 viene chiamato dalla IHF Volley Frosinone, squadra di serie A2 Femminile, che gli affida l'incarico di secondo allenatore e di responsabile tecnico di tutto il settore giovanile."}
{"id": "1444680", "revid": "92723", "url": "https://it.wikipedia.org/wiki?curid=1444680", "title": "Laghouat", "text": "Laghouat \u00e8 il capoluogo della Provincia di Laghouat, Algeria, 400 km a sud della capitale algerina Algeri. A partire dal 2005, la popolazione della citt\u00e0 era di 126.291 abitanti. Nelle vicinanze, in Hassi R'Mel, si trova la pi\u00f9 grande riserva gas naturale in Africa.\nLa citt\u00e0 fu fondata nell'XI secolo. Nel 1852 l'esercito francese conquist\u00f2 la citt\u00e0. Dal 1974 \u00e8 stata la sede di una provincia con lo stesso nome.\nLa citt\u00e0 di Laghwat nel Amour Range del Atlante Sahariano \u00e8 un'oasi sul bordo nord del Sahara Deserto. \u00c8 un centro importante amministrativa e militare e mercato, ed \u00e8 noto per tappeto e tessitura di arazzi. Ci sono gas naturale depositi nella regione. La citt\u00e0 ha una stazione meteorologica.\nLa citt\u00e0 \u00e8 servita dall'aeroporto di Laghouat (IATA: \"LOO\", ICAO: \"DAUL\").\nGeografia fisica.\nTerritorio.\nLaghouat \u00e8 un centro regionale nella depressione algerina, un'oasi a sud di Algeri e fiancheggiata da giardini. \u00c8 costruito sulle rive del Wadi Mzee, che scorre verso est dall'Amour Range ed \u00e8 uno dei numerosi flussi stagionali che si svuotano in Chott Melrhir.\nConfina a nord con il comune di Sidi Makhlouf, a ovest con Tadjemout e Kheneg, ad est il comune di El Assafia, e a sud il comune di Mekhareg.\nAtlante sahariano.\nAtlante sahariano, Atlante francese Saharien, parte della catena di montagne dell'Atlante, che si estende attraverso l'Africa settentrionale dall'Algeria alla Tunisia. Le gamme principali da ovest a est sono Ksour, Djbel Amour, Ouled-Na\u00efl, Zab, Aur\u00e8s e T\u00e9bessa (Tabassah). Il Monte Ch\u00e9lia (7.628 piedi [2.328 m]) \u00e8 il punto pi\u00f9 alto dell'Algeria settentrionale e Ash-Sha\u02bfnab\u012b (5.066 piedi [1.544 m]) \u00e8 il picco pi\u00f9 alto in Tunisia. Il minerale di ferro viene estratto vicino al monte Ouenza e vi sono numerosi depositi di fosfato vicino alla citt\u00e0 di T\u00e9bessa, entrambi in Algeria.\nClima.\nLaghouat ha un clima freddo del deserto (classificazione del clima di K\u00f6ppen \" BWk \"). Le precipitazioni sono pi\u00f9 elevate in inverno che in estate. La temperatura media annuale di Laghouat \u00e8 17,4 \u00b0C. Circa 176 mm delle precipitazioni cade ogni anno.\nLa pioggia cade in questa regione in modo irregolare, con un tasso medio annuo (180 mm) all'anno, con gravi siccit\u00e0 che si verificano in alcuni anni.\nInoltre, alcune dune di sabbia soffiano di tanto in tanto in citt\u00e0 negli anni della siccit\u00e0, il che ha portato alla formazione di alcune dune di sabbia al di fuori dal lato settentrionale. I cumuli sono stati rimossi negli ultimi anni e al loro posto sono state istituite strutture amministrative e amministrative, ma sembrano riprendere forma.\nLa citt\u00e0 fa affidamento principalmente per le sue necessit\u00e0 di acqua potabile sicura sulle acque sotterranee disponibili nella regione in abbondanza, in particolare con la presenza della pi\u00f9 grande diga sotterranea in Africa nella vicina regione di Tadjemout, che \u00e8 un'eredit\u00e0 coloniale.\nNonostante il passaggio del corso d'acqua (\"M'zi Valley\") nella citt\u00e0, le sue acque sono totalmente inesplorate, in quanto rappresentano un vero pericolo ogni inverno per gli agricoltori della vicina citt\u00e0 di Tazaza a causa delle inondazioni ogni volta che piove, perch\u00e9 non ci sono dighe nel suo corso."}
{"id": "1444681", "revid": "1528507", "url": "https://it.wikipedia.org/wiki?curid=1444681", "title": "Advergame", "text": "Il termine advergame \u00e8 un acronimo tra le parole inglesi \"advertising\" e \"game\", ovvero \u201cpubblicit\u00e0\u201d e \u201cgioco\u201d. Si tratta di videogiochi realizzati appositamente per comunicare messaggi pubblicitari, sviluppare la brand awareness e generare traffico verso i siti commerciali.\nIl termine si riferisce solitamente ai giochi di questo tipo accessibili o scaricabili dal Web, sebbene la pratica esistesse gi\u00e0 da prima della diffusione del Web, con titoli promozionali distribuiti ad esempio su floppy disk.\nL'introduzione del termine \"advergame\" viene attribuita al creativo e designer Anthony Giallourakis, fondatore poi di diversi siti Web specializzati come advergames.com, che la coni\u00f2 nel 2000.\nDescrizione.\nBill Gates nel 2004, durante un summit dell'industria pubblicitaria, ha detto: \u00abla tecnologia sta cambiando la pubblicit\u00e0, i consumatori non subiscono pi\u00f9 qualunque messaggio gli venga inviato. Dobbiamo trovare il modo di raggiungere gli utenti senza annoiarli\u00bb. \nProprio questa \u00e8 l'azione dell\"'advergame\": coinvolge l'utente con un gioco semplice e accattivante, in questo modo, cattura la sua attenzione in modo non intrusivo e fidelizzante, per imprimere nella sua mente il marchio che vuole promuovere.\nA differenza dei siti che offrono giochi gratuiti on-line per incrementare il traffico di utenti sugli stessi, e di coloro che si sponsorizzano nei videogiochi (in-game advertising), chi utilizza gli \"advergame\" lo fa per diffondere un messaggio, per \u201cspingere\u201d la propria marca, perci\u00f2 la comunicazione pubblicitaria costituisce il cuore del gioco on-line.\nGli obiettivi di marketing per cui vengono utilizzati i videogiochi promozionali sono primariamente:\nCon gli \"advergame\" si possono effettuare operazioni di marketing che consentono di comunicare le caratteristiche di un prodotto o di un servizio divertendo l'utente/cliente in sinergia con i canali tradizionali. Infatti, l'utente pu\u00f2 visualizzare un breve spot prima di poter giocare su Internet, oppure - durante il gioco - pu\u00f2 essere esposto al marchio.\nLe origini.\nI primi videogiochi sviluppati con queste finalit\u00e0 risalgono circa al 1983. Un noto esempio \u00e8 \"Pepsi Invaders\", un clone di \"Space Invaders\" per Atari 2600, commissionato dalla The Coca-Cola Company e distribuito in cartucce (oggi ricercatissime dai collezionisti) a un congresso di rivenditori; nel gioco i nemici da distruggere sono rappresentati da lettere della scritta Pepsi, la maggior rivale della Coca-Cola.\nSecondo la storiografia ufficiale, gli inventori degli advergame intesi come prodotto Web sono Dan Ferguson e Mike Bielinski, due ragazzi americani che, per dimostrare le loro abilit\u00e0 di Web designer, nel 1998 diffusero via e-mail un videogioco il cui protagonista era il presidente degli Stati Uniti allora in carica, Bill Clinton. Questo caso fu un esempio di successo di marketing virale, che ha permesso ai due di lavorare alla creazione di advergame per grandi aziende, come la Nokia. Dan Ferguson ha dichiarato in un'intervista riguardante la sua carriera:\nIn Italia il primo Advergame, \"Cocco Game\", \u00e8 stato sviluppato da Artematica per una campagna marketing di Ferrero, ed \u00e8 stato distribuito assieme al fumetto di Topolino nel 1999. Il successo dell'operazione porter\u00e0 la Ferrero a organizzare dal 2001 in poi una campagna marketing pluriennale basata su webgames che prender\u00e0 il nome di Magic Kinder; la nuova operazione prevedeva l'inserimento negli ovetti Kinder di un codice segreto, il quale, dopo una sottoscrizione sul sito Internet dedicato all'iniziativa, permetteva ai bambini di partecipare a un concorso a premi e di giocare on-line ad uno dei tanti giochi che periodicamente venivano sviluppati. Successivamente l\"'advergaming\" \u00e8 stato adottato da molte altre aziende fra cui Granarolo, Festival Crociere, TIM, fino a diventare un pilastro del loro \"media mix\".\nTipi di \"advergame\".\nGli operatori del settore individuano i diversi tipi di \"advergame\" in base alla classificazione pensata da KPE, societ\u00e0 di consulenza con sede a New York. Secondo quanto teorizzato dalla societ\u00e0 newyorkese ci sono tre modi per trasmettere il messaggio di marketing attraverso gli \"advergame\": l'associazione, l'illustrazione e la dimostrazione. Ogni modello comporta un diverso livello d'integrazione del marchio/prodotto all'interno del gioco.\n\"Advergame\" associativi.\nGli \"advergame\" associativi hanno un basso livello d'integrazione e sono quelli che mirano a collegare il marchio o prodotto che si vuole promuovere, con lo stile di vita, l'ambiente o le attivit\u00e0 rappresentate nel gioco. \nPer esempio, un gioco riguardante una sfida a beach volley, ambientato in una spiaggia calda e affollata, dove attorno al campo sono posizionati i cartelloni pubblicitari che presentano una bevanda fresca e rigenerante. In questo caso nella mente del consumatore-giocatore si avrebbe l'associazione tra le parole chiave caldo, spiaggia, sport, divertimento, giovani, sete e il marchio della bibita, che si presenta come fresca allegra e dissetante. L'associazione \u00e8 pi\u00f9 efficace quando il contenuto e il tema del gioco rinforzano l'immagine del brand, perch\u00e9 in tal modo si fa forza sull'emozione, creando un coinvolgimento sensoriale ed emotivo.\nUn'efficace campagna di associative advergame \u00e8 stata quella effettuata da Jack Daniel's per festeggiare il suo 150\u00ba anniversario. Il gioco \"Real Pool\", prodotto da The Groove Alliance per Shockwave, \u00e8 stato sponsorizzato dall'azienda per un numero prestabilito di giorni durante i quali il logo \"Jack Daniel's\" era fortemente visibile agli occhi dei giocatori. Il target a cui si rivolgeva la campagna era quello degli uomini di et\u00e0 compresa tra 21 e 34 anni. L'obiettivo primario era quello di incrementare la brand awareness e il click-through rate verso il sito aziendale di Jack Daniel's. Per penetrare nella mente del giocatore, il logo dell'azienda era raffigurato pi\u00f9 volte e in diverse posizioni: nella schermata d'apertura, sul feltro e il bordo del tavolo da gioco e in un poster appeso nella sala virtuale. L'effetto finale \u00e8 stato che il sito della societ\u00e0 produttrice del whisky ha ricevuto una notevole crescita di contatti incrementando il click through rate dal 0,42% al 2,22%.\n\"Advergame\" illustrativi.\nGli \"advergame\" illustrativi sono quelli in cui il prodotto diventa il vero protagonista del gioco, cio\u00e8 l'oggetto da utilizzare o trovare (ad esempio, con un personaggio che deve compiere una serie di azioni/operazioni per procurarsi il prodotto stesso). \nUn esempio pratico \u00e8 \"Flip the Mix\", l'advergame di M&amp;M's, lanciato nel 2002, in cui il giocatore deve incolonnare o mettere in riga i confetti di cioccolata, acquisendo un punteggio per ogni riga che riesce a completare. Il gioco, creato da Mike Bielinski e Dan Ferguson di Blockdot, \u00e8 stato giocato per oltre 12 milioni di volte.\nUn altro esempio \u00e8 il gioco \"Foxy goes to Messico\". Essendo Foxy una linea di prodotti per la pulizia della casa, il game \u00e8 ambientato in una casa costituita da diversi ambienti e lo scopo del gioco \u00e8 aiutare la volpe a fare le faccende domestiche prendendo dallo sgabuzzino il prodotto Foxy adeguato al compito da svolgere. \"Foxy goes to Messico\" mette in gioco il livello illustrativo poich\u00e9 il prodotto diventa l'oggetto dell'azione di gioco, cosicch\u00e9 il gioco non pu\u00f2 essere slegato dall'oggetto reclamizzato.\nUna variante sono gli \"advergame\" a obiettivo, in cui il prodotto \u00e8 l'obiettivo del gioco per il passaggio del livello. Arrivare, dopo una serie di ostacoli, all'entrata nostro punto vendita virtuale, oppure comporre un puzzle elettronico il cui risultato \u00e8 l'oggetto da promuovere ne sono esempi. In questi casi si cerca di dare risalto al valore finale del prodotto.\n\"Advergame\" dimostrativi.\nGli \"advergame\" dimostrativi sono quelli pi\u00f9 sofisticati, con un elevato livello d'integrazione, in cui l'interattivit\u00e0 e il coinvolgimento tra giocatore e prodotto raggiungono l'apice. Infatti, l'advergame pu\u00f2 far leva su tutte le potenzialit\u00e0 dell'interattivit\u00e0 per consentire al consumatore di \u201cprovare\u201d virtualmente il prodotto all'interno del gioco.\nUn esempio \u00e8 l\"'advergame\" della Nike \"3D Vince Carter\", sviluppato da Yaya, in cui il giocatore entrando nei panni del campione di basket Vince Carter, poteva testare le differenti performance delle nuove scarpe Nike Shox durante una gara di schiacciate. \nGli \"advergame\" dimostrativi sono quelli pi\u00f9 completi, ma presentano costi molto elevati che spesso pu\u00f2 non valere la pena di affrontare. Inoltre \u00e8 necessario che siano il pi\u00f9 possibile semplici perch\u00e9, a differenza dei giochi per console o PC, gli utenti che giocano on-line rinunciano al gioco se non comprendono tutto immediatamente.\nEvoluzione degli \"advergame\".\nA partire dai suoi esordi l\"'advergaming\" \u00e8 maturato: la tecnologia ha fatto molti passi avanti e gi\u00e0 nel 2005 il suo mercato valeva oltre un miliardo di dollari. \nGli anni dal 2010 in poi hanno visto gli advergame evolversi grazie alle innovazioni tecnologiche, da un lato, e alla sempre maggiore diffusione di pratiche ludiche in tutti i contesti comunicativi, sia educativi sia di comunicazione, dall'altro. Nel 2012, pi\u00f9 della met\u00e0 dei possessori americani di smartphone e tablet dichiaravano che i giochi erano tra le attivit\u00e0 tipiche svolte con il loro terminale mobile. Parallelamente, sono diventate sempre pi\u00f9 diffuse anche le interazioni tra reale e virtuale, grazie a tecnologie come codici QR, rfid, realt\u00e0 aumentata. Queste tecnologie hanno consentito di utilizzare come \"piattaforme\" di gioco anche le confezioni dei prodotti, le magliette, le pagine pubblicitarie su stampa, le macchinette distributrici, e di portare l'advergame anche in mobilit\u00e0 e non pi\u00f9 solo sul web davanti al pc."}
{"id": "1444689", "revid": "124731090", "url": "https://it.wikipedia.org/wiki?curid=1444689", "title": "Chiesa di San Pietro (Roccascalegna)", "text": "La chiesa di San Pietro \u00e8 situata a Roccascalegna in provincia di Chieti.\nStoria.\nAlcune fonti della chiesa risalgono al 1568, ma analizzando lo stile architettonico la chiesa risulta antecedente, dato che l'abside risulta leggermente ruotato rispetto all'asse centrale della chiesa struttura riconducibile alla \"reclinatio capitis\" tipica del medioevo. Inoltre su di un arco del presbiterio \u00e8 incisa la data del 1461 e fino al '600 vi potrebbe essere collocato una seconda serie di lavori di costruzione. \nSul campanile \u00e8 scolpita la data 1805 che potrebbe ricondurre alla data di costruzione del medesimo o ad una data di restauro epoca in cui la chiesa fin\u00ec di essere utilizzata come luogo di sepoltura (poi venne costruito un cimitero ove vennero tumulate le salme all'interno della chiesa). \nStruttura.\nL'interno ha le volte molto basse ed \u00e8 a 3 navate di tipo basilicale ad abside centrale.\nLe navate sono suddivise da pilastri decorati con lesene, separati l'un l'altro da archi bassi.\nDurante i vari rimaneggiamenti furono realizzati gli altari ai lati ed in particolare:\nLa volta delle navate laterali \u00e8 a crociera."}
{"id": "1444691", "revid": "767487", "url": "https://it.wikipedia.org/wiki?curid=1444691", "title": "Arrivano i bersaglieri", "text": "Arrivano i bersaglieri \u00e8 un film del 1980 diretto da Luigi Magni, con protagonisti Ugo Tognazzi, Pippo Franco e Vittorio Mezzogiorno.\nAmbientato nei giorni immediatamente successivi alla fine dello Stato Pontificio a seguito della breccia di Porta Pia, si svolge quasi interamente all'interno della residenza di un nobile romano di origine bolognese, Don Prospero di Sant'Agata, il quale rifiuta di accettare il cambio di governo e seguita a dichiararsi, similmente a quanto fece Pio IX, prima un assediato e, successivamente, un prigioniero politico del neonato stato italiano.\nTrama.\n20 settembre 1870.\nNel giorno in cui le truppe italiane guidate dal Generale Cadorna si apprestano a conquistare Roma e a completare l'unificazione dell'Italia aprendo una breccia a Porta Pia, il nobile Don Prospero di Sant'Agata, ufficiale pontificio di origine bolognese e fortemente anti-sabaudo, \u00e8 costretto da Papa Pio IX a presentare personalmente la resa dello Stato Pontificio, presentandosi con un picchetto d'onore e con la bandiera bianca sul Gianicolo nel tentativo di evitare ulteriori spargimenti di sangue.\nMentre un plotone di bersaglieri festeggia la vittoria, Don Alfonso D'Aragona, alla guida di un piccolo drappello di Zuavi pontifici, ignaro dell'avvenuta resa spara e uccide il loro comandante, un tenente di nome Urbano, venendo successivamente ferito dal suo migliore amico Gustavo Martini quando rifiuta nonostante tutto di deporre le armi.\nPrima che Gustavo possa uccidere Alfonso, Don Prospero riesce a portarlo in salvo nel proprio palazzo, dove assieme a lui vivono anche la figlia Olimpia, convinta nazionalista italiana, l'avida seconda moglie Costanza, e il fratello di questa, il prelato Padre Paolo, scroccone e opportunista.\nCon la caduta di Roma, Don Prospero decide di murarsi all'interno del palazzo, sprangando la porta, dichiarando il lutto e proclamandosi, in un delirio di vittimismo, assediato dagli Italiani; ci\u00f2 che ignora \u00e8 che il tenente ucciso da Alfonso non era altri che suo figlio, che tutti credono a Parigi intento a inseguire i suoi sogni di pittore.\nMentre l'avida Costanza e l'opportunista Paolo gi\u00e0 pensano a come ingraziarsi le nuove autorit\u00e0 italiane e progettano una vasta speculazione edilizia per far fronte all'imminente arrivo di un gran numero di funzionari di cui Roma avr\u00e0 bisogno in quanto nuova capitale, Don Prospero tenta di coinvolgere Alfonso, pavido e segretamente finito in rovina dopo aver sperperato il patrimonio di famiglia, in un'ultima quanto vana resistenza (successivamente vanificata ancor prima di iniziare nel momento in cui le truppe italiane completeranno l'occupazione della citt\u00e0 per evitare le sollevazioni antipapali della popolazione), arrivando a promettergli in cambio del suo aiuto la mano di Olimpia.\nOlimpia, per\u00f2, finisce per innamorarsi di Gustavo, che tenta a pi\u00f9 riprese di informare Don Prospero della morte di Urbano, venendo per\u00f2 sempre cacciato in malo modo.\nGrazie alla serva Nunziatina, Gustavo riesce infine ad incontrarsi con Olimpia, cui rivela la sorte di Urbano; quindi, nel momento in cui riconosce Alfonso, tra i due scoppia un duello, che tuttavia finisce per far scoprire a Don Prospero la presenza del giovane sottotenente in casa sua.\nInfuriato, il patriarca pretende un duello alla pistola con Gustavo, che tuttavia viene interrotto nel momento in cui Don Prospero ha un infarto. Costretto a letto, e convinto di essere ormai in punto di morte, Prospero rivela a quel punto di aver sempre saputo che il figlio Urbano fosse in realt\u00e0 un Bersagliere (oltre che di essere stato lui stesso, nel 1848, un ufficiale savoiardo e convinto sostenitore della causa unitaria, salvo poi abbandonarla dopo averne capito gli intenti meramente colonizzatori a spese degli altri stati italiani), ma nel momento in cui Gustavo, in un impeto di rabbia, lo informa della sua morte, avvenuta oltretutto per mano di Alfonso, il vecchio patriarca subisce un ulteriore, durissimo colpo.\nCos\u00ec, la notte in cui Roma celebra il plebiscito che sancisce l'annessione di Roma al Regno d'Italia, un manipolo di bersaglieri si presenta a Palazzo Sant'Agata per arrestare Alfonso; Don Prospero li affronta, rinfacciando loro le pessime premesse attorno a cui l'Italia sta nascendo, e facendo presagire tutti i problemi a cui il nuovo stato, unificato con la forza e per il mero interesse politico di pochi, andr\u00e0 inevitabilmente incontro.\nDi fronte alle rimostranze di Gustavo, Don Prospero tenta di ucciderlo sparandogli, ma il giovane bersagliere viene difeso a prezzo della vita proprio da Alfonso, che si sacrifica per non vedere Olimpia perdere, oltre al fratello, anche l'uomo di cui \u00e8 innamorata.\nQuindi, dopo aver cacciato i Bersaglieri da casa propria, Don Prospero sbarra nuovamente la porta precedentemente riaperta da Olimpia, chiudendo simbolicamente la porta alla neonata nazione Italiana, per poi esalare l'ultimo respiro tra le braccia di Costanza, che solo a quel punto riconosce nell'uomo che ha sposato una persona ammirevole e degna di rispetto, che ha mantenuto saldi i propri principi fino alla fine.\nCon la morte di Don Prospero, Gustavo \u00e8 libero di vivere la sa storia con Olimpia, mentre Don Paolo decide di lasciare il palazzo e di stabilirsi altrove con il suo giovane amante, convinto come altri che, a conti fatti, nulla cambier\u00e0 davvero, e che chi comandava ieri continuer\u00e0 a comandare anche domani."}
{"id": "1444692", "revid": "767487", "url": "https://it.wikipedia.org/wiki?curid=1444692", "title": "Communic", "text": "I Communic sono una band progressive heavy metal norvegese, nata nel 2003."}
{"id": "1444694", "revid": "682087", "url": "https://it.wikipedia.org/wiki?curid=1444694", "title": "Fescue foot", "text": "La Fescue foot \u00e8 una patologia dei bovini che consiste in cianosi, alopecia e successivamente gangrena secca e necrosi localizzata a: parti distali degli arti, coda, padiglioni auricolari, scroto.\n\u00c8 dovuta all'azione vasocostrittice periferica delle micotossine prodotte dal fungo Acremonium coenophalium, il quale pu\u00f2 contaminare la Festuca arundinacea . \nLe lesioni sono del tutto simili a quelle riscontrabili nell'ergotismo gangrenoso."}
{"id": "1444695", "revid": "12287660", "url": "https://it.wikipedia.org/wiki?curid=1444695", "title": "Textus Receptus", "text": ""}
{"id": "1444700", "revid": "253269", "url": "https://it.wikipedia.org/wiki?curid=1444700", "title": "John Sturges", "text": "Biografia.\nCome cineasta esord\u00ec nell'immediato dopoguerra dopo una lunga gavetta soprattutto nel montaggio. Nella sua lunga carriera, durata l'arco di un trentennio, dimostr\u00f2 di essere un grande esperto soprattutto nel girare film d'azione ed in particolare i western. La critica lo ha sempre considerato un solido ed esperto mestierante.\nAl suo attivo alcune pellicole che sono stati grandi successi ed hanno fatto la storia del cinema hollywoodiano: \"Sfida all'O.K. Corral\" (1957), \"I magnifici sette\" (1960) e \"La grande fuga\" (1963). Ma tutti i suoi lavori sono comunque caratterizzati da un'onesta professionalit\u00e0 di base ed abilit\u00e0 nell'uso dello spazio filmico.\nEbbero minore successo di pubblico ma erano ottimi film in particolare \"L'assedio delle sette frecce\" (1953), \"Giorno maledetto\" (1955) che gli valse la candidatura al premio Oscar per la miglior regia e \"Il vecchio e il mare\" (1958)."}
{"id": "1444701", "revid": "73125", "url": "https://it.wikipedia.org/wiki?curid=1444701", "title": "Kosmos 111", "text": ""}
{"id": "1444702", "revid": "767487", "url": "https://it.wikipedia.org/wiki?curid=1444702", "title": "Pensiero d'amore", "text": "Pensiero d'amore \u00e8 un film musicarello del 1969 diretto da Mario Amendola.\nTrama.\nReg, un giovane appartenente all'aristocrazia britannica, contesta i privilegi della casta e si mette a viaggiare per l'Europa con mezzi di fortuna, senza bagaglio e senza denaro. Arrivato a Roma in autostop, viene ospitato a casa della contessa Varaldi e conosce Paola, figlia di un vetturino. Paola \u00e8 gi\u00e0 fidanzata con Leone, ma quest'ultimo, a causa di un impegno, manda proprio Reg a sostituirlo in un appuntamento con la ragazza. In un locale da ballo, Reg si improvvisa cantante unendosi alla band che intrattiene il pubblico e fra i due nasce l'amore che, dopo varie disavventure, sfocia nel matrimonio."}
{"id": "1444704", "revid": "122246", "url": "https://it.wikipedia.org/wiki?curid=1444704", "title": "World League di pallavolo 2007", "text": "La XVIII World League di pallavolo maschile si svolse dal 25 maggio al 15 luglio 2007. Dopo la fase a gironi, la fase finale, a cui si qualificarono le prime squadre classificate nei quattro gironi di qualificazione, pi\u00f9 la Polonia, paese ospitante, e una wild card assegnata dalla FIVB, si disput\u00f2 dall'11 al 15 luglio a Katowice, in Polonia. La vittoria finale and\u00f2 per la settima volta al Brasile.\nPodio.\nCampione.\nBrasile(Settimo titolo)\nSecondo posto.\nRussia\nTerzo posto.\nStati Uniti"}
{"id": "1444705", "revid": "729019", "url": "https://it.wikipedia.org/wiki?curid=1444705", "title": "Porta Latina", "text": "Porta Latina \u00e8 una delle porte che si aprono nelle Mura Aureliane di Roma.\nStoria e descrizione.\n\u00c8 tra le pi\u00f9 imponenti e meglio conservate tra le porte originali dell'intera cerchia muraria e il suo nome deriva da quello dell'omonima via che la attraversa e che, in epoca romana, era la strada per giungere fino a Capua. All'interno della citt\u00e0 iniziava dall'antica Porta Capena delle mura serviane, e subito dopo si divideva, appunto, in via Latina e via Appia, per ricongiungersi di nuovo dopo Capua. I filologi del XIV secolo riferiscono di una leggenda (il cui elemento pi\u00f9 evidente \u00e8 l'anacronismo della stessa) secondo la quale il nome deriverebbe dal fatto che qui si sarebbe nascosto (\"latens\", appunto) il dio Saturno, in fuga dopo essere stato detronizzato dal figlio Giove. Dal XIII secolo \u00e8 attestato anche il nome di \"Porta Libera\", di cui per\u00f2 non si ha pi\u00f9 traccia dal XVIII secolo a favore della definizione \u201cclassica\u201d di Porta Latina.\nLa struttura della porta, che non ha subito interventi tali da alterare sensibilmente l'aspetto originario, \u00e8 probabilmente sempre stata ad una sola arcata, che all'epoca della ristrutturazione della cerchia cittadina operata dall'imperatore Onorio nel 401-403 venne sensibilmente ridotta, unica tra le porte aureliane, da circa 4,20 m di larghezza per 6,55 di altezza (la traccia della dimensione originale \u00e8 ancora visibile) agli attuali 3,73 per 5,65, probabilmente per motivi difensivi. Al centro dell'arco, sul lato esterno, \u00e8 tuttora visibile il monogramma di Costantino, mentre sul lato opposto \u00e8 incisa una croce di San Giovanni o di Malta. Questi due simboli, unitamente all'assoluta mancanza di resti di iscrizioni di epoca onoriana, inducono alcuni studiosi a propendere per l'ipotesi che il restauro possa essere di epoca successiva.\nL'intero edificio, merlato, \u00e8 affiancato da due torri a pianta semicircolare fornite di feritoie; quella sul lato Ovest fu per\u00f2 interamente riedificata da Onorio e in seguito restaurata in epoca medievale. Ma anche l'altra sub\u00ec un rimaneggiamento di un certo rilievo: lo dimostra la presenza delle feritoie per gli arcieri anzich\u00e9 i finestroni per le baliste, come nelle torri originarie di Aureliano, e in pi\u00f9, la base della torre ha una pianta diversa dall'alzato.\nAll'epoca onoriana risale anche il rifacimento in travertino della facciata, nella quale vennero aperte, in corrispondenza della camera di manovra, cinque finestre ad arco, che furono per\u00f2 di nuovo chiuse abbastanza presto, gi\u00e0 nel VI secolo. L'accesso alla camera di manovra era consentito attraverso una porticina, tuttora esistente e funzionante, sul lato interno della torre di destra. Come era consueto per le porte di una certa importanza, la chiusura esterna era a saracinesca, mentre quella interna a due battenti. Il cortile fortificato interno, con la relativa controporta, non esiste pi\u00f9.\nGi\u00e0 dal V secolo e almeno fino al XV, \u00e8 attestato come prassi normale l'istituto della concessione in appalto o della vendita a privati delle porte cittadine e della riscossione del pedaggio per il relativo transito. \u00c8 del 1217 (quando i pontefici, in pieno contrasto col Comune di Roma, avevano ormai il controllo amministrativo sulle gabelle di quasi tutte le porte) una bolla di papa Onorio III con la quale veniamo informati che i proventi del pedaggio della porta erano devoluti alla chiesa di San Tommaso in Formis.\nIn un documento del 1467 \u00e8 riportato un bando che specifica le modalit\u00e0 di vendita all'asta delle porte cittadine per un periodo di un anno. Da un documento del 1474 apprendiamo che il prezzo d'appalto per le porte Latina e Appia insieme era pari a \"\u201dfiorini 39, sollidi 31, den. 4 per sextaria\u201d\" (\u201crata semestrale\u201d); si trattava di un prezzo non altissimo, e non eccessivo doveva essere quindi anche il traffico cittadino per le due porte, sufficiente comunque per poter assicurare un congruo guadagno al compratore. Guadagno che era regolamentato da precise tabelle che riguardavano la tariffa di ogni tipo di merce, ma che era abbondantemente arrotondato da abusi di vario genere, a giudicare dalla quantit\u00e0 di \"gride\", editti e minacce che venivano emessi. L'importanza dell'accesso dovette per\u00f2 crescere sensibilmente in quell'epoca, se nel 1532 il prezzo della sola porta Latina era salito a \"\u201dcentoventi fiorini, dieci salme di legna e dieci di fieno\u201d\", come stabilito in un documento in cui il papa Clemente VII la concede in appalto a tal Innocenzo Mancini.\nNon molto fortunata, la porta fu chiusa per interramento prima dal re Ladislao di Napoli nel 1408, insieme alla Porta Asinaria, durante l'occupazione della citt\u00e0 (ma fu riaperta dopo solo quattro mesi), poi nel 1576 e nel 1656 in occasione, per entrambe le circostanze, di una pestilenza (grave in quasi tutta Italia la seconda). In quest'ultima circostanza trascuratezza o lungaggini burocratiche la tennero chiusa per ben 13 anni, fino all'intervento risolutore del cardinal Giulio Gabrielli che il 5 maggio 1669 la fece riaprire con una solenne cerimonia.\nMa a parte le epidemie, un valido motivo del declino della porta fu la progressiva perdita d'importanza della via Latina a favore della vicina via Appia, n\u00e9 la vicinanza dell'importante Chiesa di San Giovanni a Porta Latina riusc\u00ec a frenarne la crisi. Restauri del XVII secolo, testimoniati dagli stemmi dei papi Pio II, Urbano VIII e Alessandro VII posti nelle immediate vicinanze, non risollevarono le sorti della porta, che rimase definitivamente chiusa per quasi tutto l'800 (dal 1808, tranne alcuni mesi nel 1827) e venne riaperta solo nel 1911, dopo essere riuscita a bloccare anche le truppe italiane che, nel settembre 1870, avevano tentato di aprire qui, prima ancora che a Porta Pia, una breccia."}
{"id": "1444707", "revid": "79968", "url": "https://it.wikipedia.org/wiki?curid=1444707", "title": "Organo giurisdizionale", "text": "Un organo giurisdizionale \u00e8 un organo, monocratico o collegiale, che esercita la \"funzione giurisdizionale\", una delle funzioni dello stato spettante, secondo il principio di separazione dei poteri, al potere giudiziario.\nDescrizione.\nLa natura degli organi giurisdizionali varia a seconda della branca del diritto che sono chiamati ad applicare: penale, civile, amministrativo, costituzionale. Esistono anche organi giurisdizionali \"internazionali\" o \"sovranazionali\", dotati di differenti gradi di autorit\u00e0, chiamati quasi sempre a risolvere controversie relative all'interpretazione e all'applicazione dei trattati e del diritto internazionale.\nSingole funzioni giurisdizionali possono essere, altres\u00ec, esercitate da organi di altri poteri, in taluni casi determinati. \u00c8 il caso, ad esempio, della funzione inerente al giudizio sulla validit\u00e0 dei titoli di ammissione dei membri del Parlamento e sulle cause sopraggiunte di ineleggibilit\u00e0 e incompatibilit\u00e0. In un moderno Stato di diritto le leggi garantiscono il principio della separazione fra responsabilit\u00e0 politica e responsabilit\u00e0 amministrativa, vale a dire che i vertici nominati dal Governo e dai Ministeri possano operare con imparzialit\u00e0, autonomia e indipendenza. Per la magistratura questi princ\u00ecpi sono direttamente sanciti in Costituzione: accesso per concorso, inamovibilit\u00e0, autonomia e indipendenza dagli altri poteri dello Stato."}
{"id": "1444709", "revid": "188717", "url": "https://it.wikipedia.org/wiki?curid=1444709", "title": "Centro di proiezione", "text": ""}
{"id": "1444710", "revid": "339392", "url": "https://it.wikipedia.org/wiki?curid=1444710", "title": "Allibert Livorno", "text": ""}
{"id": "1444711", "revid": "767487", "url": "https://it.wikipedia.org/wiki?curid=1444711", "title": "Il giovane normale", "text": "Il giovane normale \u00e8 un film del 1969 diretto da Dino Risi tratto dall'omonimo libro dello scrittore Umberto Simonetta, del 1966.\nTrama.\nGiordano, un giovane milanese, decide di partire per le vacanze in autostop alla scoperta dei paesi del Mediterraneo e si ritrova in Tunisia. Fa la conoscenza di una coppia di americani e di un loro amico, tutti dalle vedute sessuali molto aperte e di gusti diversi. Giordano pensa cos\u00ec di poter avere una relazione con Diana, ragazza americana molto bella e il cui marito sembra concedere molta libert\u00e0, ma con la stessa facilit\u00e0 con cui avr\u00e0 le sue grazie si ritrover\u00e0 ad essere dimenticato.\nProduzione.\nAlla Festa del Cinema di Roma del 2016, in occasione del centenario dalla nascita di Dino Risi, Capolicchio ha dichiarato che durante la produzione del film, a causa di un disturbo depressivo giunse a tentare il suicidio, lanciandosi dalla finestra, e che fu bloccato \"in extremis\" dallo scenografo Ricceri."}
{"id": "1444712", "revid": "44638", "url": "https://it.wikipedia.org/wiki?curid=1444712", "title": "Ipifim Torino", "text": ""}
{"id": "1444721", "revid": "155613", "url": "https://it.wikipedia.org/wiki?curid=1444721", "title": "Monumenti scultorei di Livorno", "text": "Lista dei principali monumenti scultorei di Livorno, presenti lungo le strade e nelle piazze della citt\u00e0, suddivisi per epoca."}
{"id": "1444723", "revid": "767487", "url": "https://it.wikipedia.org/wiki?curid=1444723", "title": "L'odio \u00e8 il mio Dio", "text": "L'odio \u00e8 il mio Dio \u00e8 un film del 1968 diretto da Claudio Gora.\nTrama.\nI maggiorenti di Big Spring, un piccolo paese del Colorado, non riescono a impedire alla condanna a morte del giovane contadino Stephen Kerney. Il giovane Vincent, fratello di Vincent, ritorna dopo otto anni per compiere la sua vendetta."}
{"id": "1444727", "revid": "110157", "url": "https://it.wikipedia.org/wiki?curid=1444727", "title": "Sasovo", "text": "Sasovo \u00e8 una cittadina della Russia europea centrale (Oblast' di Rjazan'), situata nella pianura della Me\u0161\u010d\u00ebra, sul fiume Cna, 184 chilometri a sudest del capoluogo; \u00e8 capoluogo del distretto omonimo.\nFondata nel 1642, ottenne lo \"status\" di citt\u00e0 nel 1926.\nSociet\u00e0.\nEvoluzione demografica.\n\"Fonte: mojgorod.ru\"\nIstruzione.\nAll'aeroporto cittadino si basa l'Istituto Tecnico di Aviazione Civile di Sasovo in nome dell'Eroe dell'Unione Sovietica Taran GA (in russo: \u0421\u0430\u0441\u043e\u0432\u0441\u043a\u043e\u0435 \u0438\u043c\u0435\u043d\u0438 \u0413\u0435\u0440\u043e\u044f \u0421\u043e\u0432\u0435\u0442\u0441\u043a\u043e\u0433\u043e \u0421\u043e\u044e\u0437\u0430 \u0422\u0430\u0440\u0430\u043d\u0430 \u0413.\u0410. \u043b\u0435\u0442\u043d\u043e\u0435 \u0443\u0447\u0438\u043b\u0438\u0449\u0435 \u0433\u0440\u0430\u0436\u0434\u0430\u043d\u0441\u043a\u043e\u0439 \u0430\u0432\u0438\u0430\u0446\u0438\u0438), una filiale dell'Istituto Superiore dell'Aviazione Civile di Ul'janovsk. L'Istituto Tecnico di Aviazione Civile di Sasovo attualmente effettua la preparazione dei piloti dell'aviazione civile."}
{"id": "1444728", "revid": "1942768", "url": "https://it.wikipedia.org/wiki?curid=1444728", "title": "Ferrovia Mantova-Monselice", "text": "La ferrovia Mantova\u2013Monselice \u00e8 una linea ferroviaria secondaria che corre lungo la pianura Padana e collega Mantova, in Lombardia, con la localit\u00e0 veneta di Monselice, la cui stazione \u00e8 posta sulla ferrovia Padova-Bologna.\nStoria.\nLe prime avvisaglie per cui si prospett\u00f2 la costruzione di una ferrovia che collegasse Sant'Elena di Este a Legnago passando per Montagnana e Pressana si ritrovano in alcuni documenti risalenti al 1865. Ad essa seguirono numerosi progetti e varianti. Verso la fine del 1871, la societ\u00e0 concessionaria della ferrovia Mantova-Modena, autorizzata dal Ministero dei lavori pubblici, effettu\u00f2 alcuni rilievi per una strada ferrata che da Mantova conducesse anche a Legnago ed Este collegandosi alla linea Padova\u2013Bologna. Quest'ultimo progetto ottenne l'interesse da una parte di Padova, perch\u00e9 si sarebbe collegata ai territori della sua bassa provincia e al distretto montagnanese della canapa, dall'altra di Mantova, che desiderava un collegamento alla citt\u00e0 patavina ed a Venezia. Il progetto fu discusso il 1\u00ba dicembre 1872 a Roma, presso il ministero competente.\nNonostante la ne contemplasse la costruzione, fino al 1878 non ci fu nessun altro avanzamento del progetto, tanto che questo silenzio diede inizio ad una lunga serie di interventi nella Camera dei deputati i quali furono proposti da alcuni parlamentari legati al territorio attraversato dalla ferrovia.\nIl parlamentare Luigi Chinaglia, montagnanese, ripetutamente ribad\u00ec l'importanza del progetto e la necessit\u00e0 di predisporre i finanziamenti. Solo nel 1883 part\u00ec l'asta per i lavori del tronco da Monselice a Montagnana, prevedendo l'apertura della linea per l'anno successivo. Tuttavia, i lavori si prolungarono fino al 1885, quando l'11 maggio arriv\u00f2 la comunicazione per l'apertura dell'esercizio del primo tronco, tra Monselice e Montagnana, per il successivo 16, ricorrenza festeggiata con un treno speciale che condusse le autorit\u00e0 tra le due citt\u00e0.\nIl resto della linea fu completato nel 1886: il tronco tra Mantova e Cerea fu aperto all'esercizio il 27 marzo, mentre quello tra Legnago e Montagnana il 31 dicembre.\nSecondo la Deputazione provinciale di Padova, il costo dell'opera fu pari a lire 7.810.614.\nNel 1985 fu festeggiato il centenario del primo tronco da Monselice a Montagnana con un treno speciale trainato dalla locomotiva a vapore 625.142, mentre le stazioni furono addobbate a festa.\nNella seconda met\u00e0 degli anni novanta fu iniziata l'installazione degli impianti per la trazione elettrica, completati nel 1997. Nel 2006 \u00e8 stato installato il sistema Sistema di controllo della marcia del treno (SCMT) e rinnovato l'armamento impiegando rotaie da 60 UNI. In diverse stazioni sono stati soppressi alcuni binari non pi\u00f9 utilizzati ed installati nuovi deviatoi sostenuti da traverse in calcestruzzo che consentono una velocit\u00e0 massima di .\nA partire dal 15 dicembre 2013 viene introdotto il nuovo orario della Regione del Veneto, strutturato con treni regionali a cadenzamento orario tra i due capolinea e tra Legnago e Monselice. Nelle fasce pendolari, due collegamenti sono prolungati verso Padova ed uno verso Venezia limitato a Mestre con corsa serale di ritorno. Contestualmente al nuovo orario viene avviato il servizio commerciale degli elettrotreni FLIRT Stadler ETR 343 acquistati dalla Regione Veneto e concessi in comodato d'uso a Trenitalia.\nCaratteristiche.\nLa linea \u00e8 una ferrovia, lunga , gestita dal compartimento di Verona di Rete Ferroviaria Italiana (RFI) che la qualifica come complementare. \u00c8 in esercizio con Dirigente Centrale Operativo (DCO), sedente a Verona, in regime di blocco conta-assi.\nLa ferrovia \u00e8 elettrificata a volt in corrente continua ed \u00e8 a binario semplice, tranne nel tratto in cui \u00e8 in comune con la ferrovia Verona\u2013Rovigo, tra Cerea e Legnago, dove \u00e8 a doppio binario.\nLa linea \u00e8 interamente attrezzata con Sistema di controllo della marcia del treno (SCMT), mentre nel breve tratto tra Cerea e Legnago \u00e8 presente anche il sistema Sistema di Comando e Controllo SCC utilizzato sulla Verona - Rovigo. Il fiume Adige \u00e8 attraversato presso Legnago da un lungo ponte a travate metalliche.\nTraffico.\nPasseggeri.\nNegli anni settanta ed ottanta, per il traffico passeggeri erano impiegate automotrici termiche ALn 773 e le rimorchiate Ln 664. A partire dalla seconda met\u00e0 degli anni ottanta iniziarono ad essere utilizzate composizioni di carrozze FS tipo MDVC trainate da locomotive D.445 provenienti dal deposito di Verona.\nNel 2006 cessano i servizi lungo la linea delle automotrici ALn 668 serie 1700, a seguito del trasferimento della dotazione di Verona a Reggio Calabria ed il noleggio di quattro unit\u00e0 a FER presso Suzzara.\nFino al 2008 erano utilizzate anche composizioni di materiale ordinario con carrozze Piano Ribassato o Doppio Piano con locomotive E.424, talvolta sostituite da E.646, E.464 o E.632.\nLe automotrici ALn 668 serie 1000 circolano sulla linea fino al 2011, contestualmente al progressivo trasferimento delle unit\u00e0 veronesi presso altri depositi, come Cremona e Reggio Calabria.\nFino al 15 dicembre 2013 la maggior parte delle corse erano effettuate con elettromotrici ALe 801/940 e rimorchiate Le 108, TAF (ALe 426+Le 736+Le 736+ALe 506), Minuetto (ALe502+Le220+ALe501) ed automotrici diesel ALn 668 serie 1200 e 3000; alcune corse erano effettuate anche dalla societ\u00e0 Sistemi Territoriali che alternava rispettivamente le proprie ALn 668 e 663 saltuariamente i moderni ATR 110 con le automotrici ALn 668 serie 1200 prese in noleggio da Trenitalia.\nAl 2014, la linea \u00e8 servita da treni regionali cadenzati espletati da Trenitalia con l'impiego come materiale rotabile degli elettrotreni Stadler FLIRT (ETR343); le destinazioni, oltre ai due capolinea si prolungano anche verso le stazioni di Padova e Venezia Mestre.\nI principali nodi di interscambio sono le stazioni di Mantova, Nogara, Cerea, Legnago e Monselice.\nMerci.\nIl traffico merci lungo la linea, gestito da Trenitalia \u00e8 generato principalmente:\nLa ferrovia \u00e8 anche utilizzata anche come itinerario alternativo alla ferrovia Milano-Venezia per alcuni treni merci.\nTrenitalia per l'effettuazione dei suoi servizi merci impiega generalmente locomotive elettriche E.655, E.633, E.652 ed E.405. In passato sono state utilizzate locomotive elettriche E.636, E.645 e locomotive diesel D.343 e D.345\nNegli anni settanta, il trasporto di merci tra Legnago, Cerea e Bovolone necessitava di lunghi treni raccoglitore, generalmente a carico di locomotive 741 del deposito veronese.\nNei pressi della stazione di Este, la ferrovia era raccordata allo stabilimento dell'attuale Veneta Mineraria, che si occupa di lavorazione di minerali. Per le manovre veniva utilizzato un automotore Antonio Badoni Lecco tipo Sogliola.\nTreni storici.\nLa linea \u00e8 impiegata anche per l'effettuazione di treni storici e turistici, che hanno interessato principalmente la stazione di Montagnana, a servizio dell'omonima cittadina. Il 29 agosto 2003 questa fu raggiunta da Mantova con un convoglio d'agenzia tedesco, composto da nove vetture BFS (B\u00fcrgerverein zur F\u00f6rderung des Schienenverkehrs e.V.) trainato dalla locomotiva elettrica E.626.231.\nIl 12 aprile 2004 e il 28 marzo 2005 in occasione della giornata nazionale \"Bicintreno\", promossa da Trenitalia e dalla Federazione Italiana Amici della Bicicletta (FIAB) a sostegno del trasporto integrato bici-treno, sono stati effettuati due treni straordinari tra le citt\u00e0 murate di Montagnana e Cittadella con materiale rotabile dell'Associazione Veneta Treni Storici (AVTS). Nel primo anno di effettuazione il convoglio fu composto dalla locomotiva elettrica E.626.231, nel secondo anno dalla locomotiva a vapore 740.038, entrambe in testa a vetture \"Corbellini\", \"Centoporte\" e carri Gabs per il trasporto delle biciclette."}
{"id": "1444730", "revid": "110157", "url": "https://it.wikipedia.org/wiki?curid=1444730", "title": "Chiesa dei Santi Cosma e Damiano (Roccascalegna)", "text": "La chiesa dei Santi Cosma e Damiano \u00e8 una chiesa di Roccascalegna, in provincia di Chieti. Fondata nel Cinquecento come alternativa alla chiesa parrocchiale per gli abitanti del borgo fuori le mura dell'abitato, presenta una ricca decorazione interna di gusto barocco ed \u00e8 tuttora sede di una parrocchia.\nStoria.\nLe prime notizie sulla chiesa dei Santi Cosma e Damiano, cos\u00ec come per la vicina chiesa di San Pietro, risalgono al 1568, nei resoconti di una visita pastorale di un vescovo di Chieti.\nViene edificata fuori dalle mura dell'abitato, coma alternativa pi\u00f9 ravvicinata alla chiesa parrocchiale di San Pancrazio per il borgo sviluppatosi nella zona. Nel 1737 viene praticato un restauro, come ricordato da un'epigrafe sul portale principale. La chiesa \u00e8 tuttora officiata e costituisce parrocchia.\nStruttura.\nEsternamente, la chiesa presenta una facciata molto semplice: quattro alte lesene di ordine ionico reggono idealmente un cornicione su cui \u00e8 poggiato un timpano triangolare. All'interno di quest'ultimo \u00e8 aperto un piccolo oculo. A questo corpo centrale sono annesse due ali pi\u00f9 basse che chiudono le navate laterale, con tetto a spiovente e aperte da un finestrone sormontato da un altro, piccolo oculo. Al centro della facciata \u00e8 posto il portale d'ingresso alla chiesa, di epoca tardo-barocca.\nL'interno della chiesa \u00e8 impostato su una pianta a tre navate, senza transetto e con abside piatta. Le arcate e le pareti laterali sono ornate da un motivo ricorrente di lesene di ordine dorico, reggente una trabeazione a metope e triglifi sulla quale sono impostate le varie volte a vela che coprono le navate. Una ricca decorazione generale di stucchi, spesso colorati o dorati, orna l'intero ambiente. Le volte di copertura, inoltre, sono decorate ad affresco.\nSulla parete di controfacciata \u00e8 posta una cantoria in legno sorretta da un colonnato, ospitante il grande organo della chiesa."}
{"id": "1444732", "revid": "38120", "url": "https://it.wikipedia.org/wiki?curid=1444732", "title": "Julep", "text": "Il termine julep si riferisce a una famiglia di cocktail il cui ingrediente essenziale sono le foglie di menta fresca. La menta viene di solito schiacciata nel bicchiere con un pestello di legno talvolta assieme a zucchero, limone o lime. La bevanda viene poi completata con ghiaccio ed un alcolico, per esempio il rum o il bourbon."}
{"id": "1444734", "revid": "1305772", "url": "https://it.wikipedia.org/wiki?curid=1444734", "title": "ISO 24014", "text": "Lo standard ISO 24014-1:2007 definisce le varie componenti dei sistemi di bigliettazione elettronica del trasporto pubblico locale, con particolare riguardo ai sistemi interoperabili di gestione dei pagamenti e delle tariffe (\"Interoperable Fare Management System\" - IFMS) ed alle correlate caratteristiche tecniche.\nQuesta norma \u00e8 stata definita dall'organismo ISO/TC 204 \"Intelligent transport systems\", e fa riferimento ai criteri generali, e non alle caratteristiche strutturali, allo scopo di definire un'architettura funzionale di riferimento per i sistemi IFMS.\nCollegamenti esterni.\nComitato Tecnico ISO/TC 204 Intelligent Transport Systems (ITS) "}
{"id": "1444738", "revid": "767487", "url": "https://it.wikipedia.org/wiki?curid=1444738", "title": "Caravan petrol", "text": "Caravan petrol \u00e8 un film del 1960 diretto da Mario Amendola.\nTrama.\nIl barbiere napoletano Ciro si arrangia a Napoli senza una lira ma all'improvviso la sua sfortuna pu\u00f2 cambiare per via di una eredit\u00e0 da parte di un lontano parente da riscuotere in un paese arabo ricco di petrolio come l'. Tuttavia, come molti paesi petroliferi, il governo deve fare i conti con le fazioni che con le armi vogliono prendere il potere come il capo dei ribelli Fazell e quindi il povero Ciro si trova in un paese sempre instabile dove i capi al potere cambiano ogni cinque minuti. Lui, che non c'entra niente con le due fazioni in lotta, spera di poter realizzare subito la sua fortuna per tornare a Napoli.\nProduzione.\nAl film parteciparono il cantante Renato Carosone \"e il suo sestetto\" nel ruolo di s\u00e9 stessi."}
{"id": "1444743", "revid": "107404422", "url": "https://it.wikipedia.org/wiki?curid=1444743", "title": "Ordine dell'Australia", "text": "L'Ordine dell'Australia \u00e8 il pi\u00f9 elevato titolo onorifico dell'Australia, \u00e8 un ordine di cavalleria creato da Elisabetta II il 14 febbraio 1975 allo scopo di \"riconoscere a cittadini australiani o ad altre persone risultati o servizi meritori\".\nStoria.\nFino al 1975 i cittadini australiani venivano onorati con il sistema dei titoli onorifici britannico.\nL'Ordine \u00e8 stato fondato il 14 febbraio 1975 ed assegnato per la prima volta il 21 aprile 1975.\nFino al 1986 e dal 2014 al 2015 venivano conferiti anche i titoli di cavaliere o dama (abbreviati con AK o AD), la loro abolizione non inficia i titoli gi\u00e0 conferiti che si collocano ad un livello superiore a quello di compagno.\nIl conferimento dei titoli avviene in occasione dell'Australia Day (26 gennaio) e in occasione del giorno festivo dedicato al compleanno della sovrana (giugno).\nL'Ordine \u00e8 modellato sull'Ordine del Canada. Tuttavia, se confrontato con l'Ordine del Canada, l'Ordine dell'Australia viene concesso un po' pi\u00f9 liberamente, soprattutto per quanto riguarda i premi onorari agli stranieri. Fino ad oggi, solo 18 non-canadesi sono stati nominati per l'Ordine del Canada, mentre pi\u00f9 di 275 non-australiani sono stati nominati per l'Ordine di Australia, con pi\u00f9 di 30 al grado di compagno.\nL'autore delle insegne dell'ordine \u00e8 Stuart Devlin.\nClassi.\nL'Ordine \u00e8 suddiviso in una divisione civile e in una militare e dispongono delle seguenti classi di benemerenza che danno diritto a dei post nominali qui indicati tra parentesi:"}
{"id": "1444745", "revid": "1718925", "url": "https://it.wikipedia.org/wiki?curid=1444745", "title": "Diafasia", "text": "La diafasia \u00e8 una variabile sociolinguistica determinata dal mutare della situazione nella quale il parlante si trova a comunicare: il contesto, gli interlocutori, le circostanze o le finalit\u00e0 della comunicazione. Il termine deriva dalla composizione delle due parole greche \"dia\", \"attraverso, mediante\", e \"phasis\", \"voce\".\nGradi.\nLa variazione diafasica si articola lungo un asse ideale che va dalla massima formalit\u00e0 (registro aulico o sostenuto) alla massima informalit\u00e0 (registro familiare o trascurato): il parlante seleziona il registro linguistico in funzione dell'ascoltatore a cui si rivolge.\nAppartengono alla diafasia anche sottocodici interni alla lingua quali, per esempio, il registro sportivo, gastronomico ecc., e i gerghi.\nUno stesso sottocodice pu\u00f2 fare uso di registri diversi: per esempio, un medico illustrer\u00e0 una data patologia in modi diversi a seconda che si rivolga a un congresso di specialisti, ai lettori di un articolo di divulgazione su un giornale o a un paziente che ne soffre.\nAltre variabili sociolinguistiche.\nGli altri parametri che determinano la variazione linguistica sono:\nDiastratia e diatopia sono variabili sociolinguistiche introdotte dal linguista norvegese Leiv Flydal nel 1952 e poi assunti, ridefiniti e sistematizzati dal linguista rumeno Eugen Co\u0219eriu, che li integr\u00f2 con la diafasia. Questi concetti sono mutuati sulla base della diacronia saussuriana. Il concetto di diamesia \u00e8 stato invece coniato da Alberto Mioni."}
{"id": "1444748", "revid": "298055", "url": "https://it.wikipedia.org/wiki?curid=1444748", "title": "Fabrizio (personaggio)", "text": ""}
{"id": "1444749", "revid": "76963", "url": "https://it.wikipedia.org/wiki?curid=1444749", "title": "Amore formula due", "text": ""}
{"id": "1444754", "revid": "19933", "url": "https://it.wikipedia.org/wiki?curid=1444754", "title": "Pescara Sport Five", "text": ""}
{"id": "1444761", "revid": "793629", "url": "https://it.wikipedia.org/wiki?curid=1444761", "title": "Provincia di Mascara", "text": " \nLa provincia di Mascara o di Muaskar (in arabo \u0648\u0644\u0627\u064a\u0629 \u0645\u0639\u0633\u0643\u0631) \u00e8 una delle 48 province (wilaya) dell'Algeria. Prende il nome dal capoluogo Mascara. Altre citt\u00e0 importanti della provincia sono Mohammadia, Sig, Tighennif, Aouf e El Gaada.\nPopolazione.\nLa provincia conta 784.073 abitanti, di cui 398.767 di genere maschile e 385.306 di genere femminile, con un tasso di crescita dal 1998 al 2008 dell'1.5%.\nAmministrazione.\nLa Provincia di Mascara \u00e8 suddivisa in 16 distretti, a loro volta suddivisi in 46 comuni."}
{"id": "1444762", "revid": "12288725", "url": "https://it.wikipedia.org/wiki?curid=1444762", "title": "Order of Australia", "text": ""}
{"id": "1444763", "revid": "1086846", "url": "https://it.wikipedia.org/wiki?curid=1444763", "title": "Associazione Calcio Fiorentina 1955-1956", "text": "Questa voce raccoglie le informazioni riguardanti l'Associazione Calcio Fiorentina nelle competizioni ufficiali della stagione 1955-1956.\nStagione.\nIl 1956 fu l'anno del primo Scudetto per la Fiorentina: il trionfo della squadra viola interruppe il dominio delle cosiddette \"tre grandi\" (Inter, Juventus e Milan) che durava da ormai prima della guerra. La squadra toscana allenata da Fulvio Bernardini, issatasi in testa all'ottava giornata, mantenne il primo posto sino alla fine del torneo: l'ultima avversaria ad arrendersi fu il Milan, che termin\u00f2 al secondo posto con 41 punti, contro i 53 della Fiorentina. Protagonisti del successo viola i due attaccanti Giuseppe Virgili autore di 21 reti in campionato e l'oriundo argentino Miguel Montuori con 13 reti.\nIl titolo fu vinto il 6 maggio nella partita pareggiata (1-1) a Trieste, con ben cinque turni di anticipo: la sconfitta subita il 3 giugno nell'ultima gara del torneo, (3-1) contro il Genoa infranse un'imbattibilit\u00e0 che in Campionato resisteva dal 17 aprile 1955 (27\u00aa giornata di campionato, Atalanta-Fiorentina 5-1)."}
{"id": "1444764", "revid": "14691", "url": "https://it.wikipedia.org/wiki?curid=1444764", "title": "Muaskar", "text": ""}
{"id": "1444766", "revid": "1363894", "url": "https://it.wikipedia.org/wiki?curid=1444766", "title": "Progressione del record mondiale dei 400 m misti", "text": "Il primo record mondiale dei 400\u00a0m misti maschili in vasca lunga (50 metri) \u00e8 stato riconosciuto ufficialmente dalla FINA nel 1957, quello femminile nel 1958. In vasca corta (25 metri) i record del mondo sono invece omologati dal 3 marzo 1991.\nNei 400\u00a0m misti si effettua un cambio di stile ogni 100\u00a0m; l'ordine in cui vengono nuotati \u00e8 il seguente: delfino, dorso, rana, e stile libero.\nUomini.\nVasca lunga.\nLegenda: \nVasca corta.\nLegenda: \nDonne.\nVasca lunga.\nLegenda: \nVasca corta.\nLegenda: "}
{"id": "1444767", "revid": "6923", "url": "https://it.wikipedia.org/wiki?curid=1444767", "title": "Palloncina", "text": "La palloncina \u00e8 una specialit\u00e0 sferistica del tamburello.\nRegolamento.\nLa palloncina si pratica con tamburello e palla in gomma di peso 60 g e diametro 6,6\u00a0cm. La partita \u00e8 divisa in due frazioni o set: un set si disputa secondo il regolamento del tamburello tradizionale, definito pure \"a libero\", mentre l'altro si disputa secondo il regolamento del tamburello a muro. Il campo, lungo 60\u00a0m. e largo 14,5\u00a0m, \u00e8 diviso da una rete alta mezzo metro, in posizione centrale, sulla quale i giocatori devono far passare la palla. Ogni squadra \u00e8 composta da cinque giocatori contemporaneamente in campo nei ruoli seguenti: un battitore, un centrocampista o mezzovolo, un rimettitore e due terzini."}
{"id": "1444769", "revid": "72396", "url": "https://it.wikipedia.org/wiki?curid=1444769", "title": "Mascara (disambigua)", "text": ""}
{"id": "1444772", "revid": "14691", "url": "https://it.wikipedia.org/wiki?curid=1444772", "title": "Provincia di Muaskar", "text": ""}
{"id": "1444773", "revid": "300067", "url": "https://it.wikipedia.org/wiki?curid=1444773", "title": "Serie A1 1989-1990 (pallavolo maschile)", "text": "La Serie A1 maschile FIPAV 1989-90 fu la 45\u00aa edizione della manifestazione organizzata dalla FIPAV. La \"regular season\" si svolse tra il 15 ottobre 1989 e il 1\u00ba aprile 1990.\nRegolamento.\nLe 14 squadre partecipanti disputarono un girone unico con partite di andata e ritorno, cui fecero seguito i play-off scudetto, ai quali presero parte le prime otto classificate al termine della \"regular season\". Le squadre classificate dal 12\u00ba al 14\u00ba posto retrocessero in Serie A2.\nAvvenimenti.\nL'inizio del campionato italiano maschile di pallavolo fu fissato per il 15 ottobre, con la prima giornata. Il girone d'andata termin\u00f2 poi il 7 gennaio.\nIl girone di ritorno inizi\u00f2 il 13 febbraio. La \"regular season\" termin\u00f2 poi domenica 1\u00ba aprile. L'8 e il 9 aprile fu disputata a Milano la fase finale di Coppa Italia.\nIl 10 aprile presero il via i play-off per l'assegnazione dello scudetto, che si conclusero l'8 maggio con l'affermazione della Maxicono Parma sulla Philips Modena. Retrocessero Gabbiano Virgilio, Italcementi Battipaglia e Olio Venturi Spoleto.\nLe squadre partecipanti.\nLe squadre partecipanti passarono da 12 a 14: la Philips Modena era campione uscente, mentre l'Alpitour Cuneo, la Gabbiano Virgilio e l'Italcementi Battipaglia erano le neopromosse dalla Serie A2. La Mediolanum Milano acquist\u00f2 i diritti alla partecipazione da Mantova."}
{"id": "1444774", "revid": "33689", "url": "https://it.wikipedia.org/wiki?curid=1444774", "title": "Beregond (Sovrintendente di Gondor)", "text": ""}
{"id": "1444776", "revid": "599013", "url": "https://it.wikipedia.org/wiki?curid=1444776", "title": "Albert King (cestista)", "text": "Guardia-ala di 201 cm, ha disputato nove stagioni nella National Basketball Association e una in Serie A1.\nCarriera.\nFratello minore di Bernard King, Albert ha mosso i primi passi alla Fort Hamilton High School di Brooklyn, esperienza per la quale \u00e8 tuttora considerato come uno dei pi\u00f9 grandi giocatori di high school di tutti i tempi: all'epoca, all'ultimo anno di liceo, le sue quotazioni erano superiori a quelle di Magic Johnson e Gene Banks.\nSi \u00e8 laureato nel 1981 alla University of Maryland con la quale nel 1980 \u00e8 stato nominato giocatore dell'anno della Atlantic Coast Conference, tanto che nello stesso anno \u00e8 apparso per ben due volte sulla copertina di Sports Illustrated.\nAl termine dell'universit\u00e0, nel 1981 \u00e8 stato scelto con il numero 10 al primo giro del Draft NBA dai New Jersey Nets. Ha disputato sei stagioni con la squadra, giocando il suo miglior campionato nel 1982-83 (79 gare, 3,7 assist e 17,0 punti a partita). Successivamente ha giocato una stagione con i Philadelphia 76ers e con i San Antonio Spurs.\nA stagione in corso \u00e8 passato in Italia, ingaggiato dalla Philips Milano in sostituzione di Bill Martin. A Milano si \u00e8 fermato dal 12 marzo al 30 giugno 1989, giocando le ultime due partite di regular season e le 12 di play-off (una vinta a tavolino), contribuendo in modo determinante alla vittoria dello scudetto segnando 22 punti in gara-5 di finale (sua miglior prestazione stagionale).\nNel 1990-91 ha giocato negli Albany Patroons nella Continental Basketball Association prima di chiudere la stagione nella NBA disputando 6 partite con i Washington Bullets.\nLa sua maglia numero 55 \u00e8 stata ritirata dalla University of Maryland. Nel 2002 \u00e8 stato incluso nella squadra ideale per il 50\u00ba anniversario della Atlantic Coast Conference come uno dei 50 migliori giocatori della storia della conference.\nIn totale conta 534 gare nella NBA, con un totale di 6.470 punti segnati."}
{"id": "1444780", "revid": "767487", "url": "https://it.wikipedia.org/wiki?curid=1444780", "title": "Jesse Michaels", "text": "\u00c8 figlio dello scrittore Leonard Michaels, ed \u00e8 conosciuto soprattutto per la sua militanza nella ska punk band Operation Ivy. Le sue liriche riguardano soprattutto politica, razzismo, e in genere questioni sociali.\nIl cantante ha fatto parte degli Operation Ivy di cui \u00e8 stato il principale compositore; quindi ha formato nel 1994, i Big Rig, anche questa una band di breve vita, che rilasci\u00f2 solo un EP. Quindi, nel 1999, ha formato i Common Rider.\nMichaels \u00e8 anche conosciuto per la sua attivit\u00e0 di disegnatore e di artworker: a lui si deve la realizzazione della copertina di \"Energy\" degli Operation Ivy, ed hanno avuto modo di apprezzare il suo lavoro grazie a collaborazioni, anche band come i Green Day, i Neurosis, i Filth e gli Against All Authority."}
{"id": "1444781", "revid": "339392", "url": "https://it.wikipedia.org/wiki?curid=1444781", "title": "Bisontes Almazora F\u00fatbol Sala", "text": ""}
{"id": "1444784", "revid": "1543377", "url": "https://it.wikipedia.org/wiki?curid=1444784", "title": "Un nuovo regno", "text": "Un nuovo regno \u00e8 l'ultimo dei tre romanzi che compongono la trilogia fantasy \"Le guerre del Mondo Emerso\", di Licia Troisi. \u00c8 stato pubblicato il 13 novembre 2007 dalla casa editrice Arnoldo Mondadori Editore.\nTrama.\nDubhe \u00e8 in viaggio con Theana per uccidere Dohor in modo da porre fine alla maledizione che la domina da tanto tempo. Intanto Lonerin e Sennar sono in viaggio alla ricerca del talismano del potere, in quanto l'oggetto \u00e8 l'unica cosa \u00e8 in grado di fermare Yeshol dal riportare in vita Aster. Nel frattempo Ido cerca di raggiungere il Mondo Sommerso per portare in salvo San, il nipote di Nihal e Sennar.\nDubhe e Theana decidono di camuffare il loro aspetto, in quanto Dubhe \u00e8 ricercata dalla Gilda. Usando erbe e magia si trasformano in Sanne e Lea, due sorelle che svolgono il mestiere di contadine. Dopo poco tempo dall'inizio del loro viaggio, Theana e Dubhe vengono rapite da dei mercanti di schiavi e portate a Selva, il paese natale della giovane ladra. Dubhe e Theana vengono comprate dal figlio di Dohor, Learco. Tra il principe e Dubhe nasce fin da subito un legame che in poco tempo si intensifica, in quanto i due capiscono che ad accomunarli vi \u00e8 il medesimo; Dubhe cerca tuttavia di non farsi accecare dalle emozioni, in quanto Learco \u00e8 solo un mezzo per giungere all'obiettivo finale. A palazzo vengono assunte nelle cucine e diventano in breve le preferite dell'attendente di Learco, Volco. Dubhe inizia ad esplorare il palazzo, in cerca dei documenti che stanno all'origine della sua maledizione. Una sera, di ritorno dai suoi giri, viene sorpresa da Learco che per\u00f2 aveva solo voglia di parlare con lei e in seguito i due iniziano a vedersi di nascosto ogni notte. Volco decide di incaricare Theana di riordinare la biblioteca e la giovane scopre che il manoscritto che \u00e8 stato causa della maledizione di Dubhe \u00e8 nascosto nei piani nobili del palazzo e che la sua ubicazione \u00e8 indicata nell'indice dei libri della biblioteca. Dubhe si reca nella sala indicata ma viene scoperta da Learco e decide allora di confessargli tutta la verit\u00e0. Il principe reagisce baciandola e i due fanno l'amore. Il giovane principe riesce a trovare i documenti che servono a Dubhe e le propone di unirsi alla congiura contro suo padre, organizzata da suo zio Neor. Dohor per\u00f2 riesce a scoprire la congiura e fa arrestare tutti i congiurati, tranne Dubhe che riesce a scappare. Learco finalmente si ribella al padre e gli vomita addosso tutto il suo disprezzo. Dubhe riesce ad infiltrarsi nelle prigioni e liberare sia l'amato che Theana. I tre provano a tornare a Laodamea, ma vengono bloccati da Forra, il temibile cognato di Dohor, che riesce a far prigionieri Learco e Theana prima di morire per mano di Dubhe.\nLonerin e Sennar si sono recati nella Terra del Vento alla ricerca del talismano, scoprendo per\u00f2 che era stato acquistato da un collezionista della Terra del Mare. I due partono quindi alla ricerca dell'uomo e riescono a trovarlo. Un'invasione di pirati manda per\u00f2 a monte l'affare e il talismano sparisce nuovamente. Grazie ad un incantesimo di localizzazione, i due maghi giungono alla Foresta dove hanno un incontro con Phos, il folletto amico di Nihal e guardiano del santuario dell'Aria, che era riuscito a recuperare il talismano e lo aveva in custodia. Nel mentre, Sennar cerca di insegnare a Lonerin il complicato incantesimo per rimandare l'anima di Aster nell'aldil\u00e0.\nIdo e San sono giunti nel Mondo Sommerso, accolti da Ondine, la ragazza che anni prima aveva soccorso Sennar, ora diventata Contessa. Ido riesce a convincere San a seguire alcune lezioni di magia che per il bambino sono noiose in quanto gli incantesimi che riesce a praticare sono molto superiori a quelli che gli vengono insegnati. Il bambino, durante la permanenza a Zalenia, inizia a sentirsi ancora pi\u00f9 solo ed escluso in quanto ritiene che nemmeno Ido lo capisca pi\u00f9. Nel frattempo Yeshol ha incaricato quattro Assassini di recarsi nel Mondo Sommerso per rapire San. Quando lo raggiungono, San riesce ad ucciderne tre utilizzando i suoi poteri. Il quarto viene fatto prigioniero ma viene liberato da San che ha deciso di recarsi spontaneamente alla Gilda con l'intento di abbatterla. \nDurante un nuovo incontro del Consiglio si decide un attacco finale alla setta: Dubhe decide di liberare del tutto la Bestia, consapevole che ci\u00f2 l'avrebbe uccisa, ma \u00e8 un sacrificio che intende compiere in quanto per lei ora conta solo la salvezza di Learco; Lonerin e Sennar avrebbero compiuto il rito per rimandare Aster all'aldil\u00e0 mentre Ido si sarebbe occupato di Dohor e avrebbe liberato Theana e il principe. L'attacco finale avviene: la Bestia riesce ad aprire la strada a Ido, che prima libera Learco, Theana e San, e poi si scontra con Dohor. Da quello scontro nessuno dei due esce vivo ma Ido si lascia andare consapevole che avrebbe abbracciato quel meritato riposo a cui aspirava da tempo. Lonerin e Sennar riescono a compiere il rito e liberano l'anima di Aster nonostante la resistenza di Yeshol, che morir\u00e0 per le ferite riportate nello scontro con Sherva, a sua volta ucciso da Yeshol. Resta solo Dubhe da salvare e Theana si ricorda che nella Casa \u00e8 presente una lancia in grado di spezzare i sigilli. Tuttavia l'arma pu\u00f2 essere usata solo da chi \u00e8 stato consacrato; Sennar si sacrifica, invocando lo spirito di Nihal che agisce attraverso il corpo di Theana, libero infine di tutte le sofferenze patite, pu\u00f2 finalmente andare via con Nihal nell'aldil\u00e0. San perso suo nonno Sennar e Ido, sentendosi in colpa per tutto ci\u00f2 che \u00e8 successo, recupera la spada di sua nonna Nihal e salito in groppa a Oraf prende il volo allontanandosi da quelle terre facendo perdere le proprie tracce. \nUn anno dopo: Learco, il nuovo Nammen, ha stabilito che ogni terra potr\u00e0 eleggere il proprio sovrano ed \u00e8 riuscito a ristabilire la pace. Lonerin e Theana sono diventati membri del Consiglio e si sono sposati. Learco ha chiesto a Dubhe di sposarlo e lei ha accettato, pronta a rinunciare alla sua vecchia vita e pronta per diventare la regina."}
{"id": "1444785", "revid": "74801", "url": "https://it.wikipedia.org/wiki?curid=1444785", "title": "Mascara (Algeria)", "text": "Mascara (o Muaskar) \u00e8 una citt\u00e0 dell'Algeria nordoccidentale, capoluogo della provincia omonima. Il nome deriva dall'arabo \"mu'askar\", che significa \"accampamento militare\". In epoca coloniale, Mascara fu la capitale dell'emiro Abd al-Qadir, leader della resistenza algerina contro l'occupazione francese."}
{"id": "1444786", "revid": "916580", "url": "https://it.wikipedia.org/wiki?curid=1444786", "title": "Chromodoris cantrainii", "text": ""}
{"id": "1444787", "revid": "916580", "url": "https://it.wikipedia.org/wiki?curid=1444787", "title": "Chromodoris elegans", "text": ""}
{"id": "1444788", "revid": "916580", "url": "https://it.wikipedia.org/wiki?curid=1444788", "title": "Chromodoris valenciennesii", "text": ""}
{"id": "1444789", "revid": "135224", "url": "https://it.wikipedia.org/wiki?curid=1444789", "title": "Ematopoiesi", "text": ""}
{"id": "1444790", "revid": "75118296", "url": "https://it.wikipedia.org/wiki?curid=1444790", "title": "EC 1.3", "text": "La EC 1.3 \u00e8 una sottoclasse della classificazione EC relativa agli enzimi. Si tratta di una sottoclasse delle ossidoreduttasi che include enzimi che utilizzano alcani come donatori di elettroni.\nSotto-sottoclassi.\nEsistono sei ulteriori sotto-sottoclassi:"}
{"id": "1444791", "revid": "916580", "url": "https://it.wikipedia.org/wiki?curid=1444791", "title": "Doris calcarae", "text": ""}
{"id": "1444793", "revid": "916580", "url": "https://it.wikipedia.org/wiki?curid=1444793", "title": "Doris nardii", "text": ""}
{"id": "1444794", "revid": "916580", "url": "https://it.wikipedia.org/wiki?curid=1444794", "title": "Doris picta", "text": ""}
{"id": "1444796", "revid": "767487", "url": "https://it.wikipedia.org/wiki?curid=1444796", "title": "Jesse Carver", "text": "Carriera.\nGiocatore.\nHa giocato nel ruolo di centrocampista tra le file del Blackburn e poi del Newcastle negli anni 1930.\nAllenatore.\nClub.\nPrimo allenatore ad applicare il gioco a zona nel calcio italiano, attraverso tale atteggiamento tattico vinse il campionato di Serie A alla guida della Juventus nell'annata 1949-1950, riportando il massimo titolo nazionale sulle maglie bianconere dopo ben tre lustri; otterr\u00e0 sia il riconoscimento della stampa specializzata come \u00abinnovatore\u00bb che critiche per la propria opposizione al dogmatico sistema, principalmente per quanto riguarda le marcature individuali in fase difensiva, che andranno ad accentuarsi nel corso della stagione successiva fino a costargli l'incarico dopo il terzo posto finale in campionato.\nRientra in Italia nel 1951, in Serie B, alla guida del neopromosso Marzotto Valdagno che porta a un'insperata salvezza. Lascia quindi il sodalizio veneto e, dopo un breve periodo di inattivit\u00e0, torna nel 1953 subentrando a stagione in corso a Roberto Copernico nel ruolo di direttore tecnico, con Oberdan Ussello allenatore, alla guida del Torino. Confermato per l'annata successiva, lascia l'incarico a campionato in corso.\nPassa quindi nella stagione 1953-1954 alla , ove rimane anche nella stagione seguente e, dopo un anno in Inghilterra, alla , dove nella stagione 1956-1957 ottiene un ottimo terzo posto. Viene quindi ingaggiato dall'Inter del \"presidentissimo\" Angelo Moratti, ma la stagione 1957-1958, iniziata tra grandi aspettative, si concluder\u00e0 con un deludente nono posto.\nDopo una breve parentesi come assistente di Bill Nicholson al , passa al Genoa nella stagione 1959-1960, subentrando all'esonerato Gipo Poggi, ma dopo una netta sconfitta interna per 2-6 contro la Juventus viene sollevato dall'incarico, coi rossobl\u00f9 ormai avviati verso la retrocessione. Chiude la sua esperienza italiana riassumendo, a campionato in corso, la guida della Lazio in veste di direttore tecnico assistito da Enrique Flamini, senza per\u00f2 riuscire a salvarla dalla sua prima retrocessione in Serie B.\nDopo aver allenato ben sette squadre del \"bel paese\" (fra cui le due maggiori compagini di Torino e Roma), ha avuto minor fortuna con le squadre inglesi, raccogliendo solo un finale di campionato in massima divisione, col West Bromwich, sedicesimo nel 1951.\nNazionale.\nA inizio carriera l'allenatore inglese \u00e8 stato anche commissario tecnico della Nazionale olandese, in un periodo durante il quale tuttavia gli \"Orange\" non erano ai vertici del calcio internazionale."}
{"id": "1444797", "revid": "916580", "url": "https://it.wikipedia.org/wiki?curid=1444797", "title": "Doris scacchi", "text": ""}
{"id": "1444798", "revid": "916580", "url": "https://it.wikipedia.org/wiki?curid=1444798", "title": "Doris valenciennesii", "text": ""}
{"id": "1444801", "revid": "767487", "url": "https://it.wikipedia.org/wiki?curid=1444801", "title": "F\u0103urei (Br\u0103ila)", "text": "F\u0103urei \u00e8 una citt\u00e0 della Romania di 4.114 abitanti, ubicata nel distretto di Br\u0103ila, nella regione storica della Muntenia.\nFanno parte dell'area amministrativa anche le localit\u00e0 di Bude\u015fti, Clime\u015fti, Mic\u015fune\u015fti."}
{"id": "1444804", "revid": "916580", "url": "https://it.wikipedia.org/wiki?curid=1444804", "title": "Glossodoris edenticulata", "text": ""}
{"id": "1444805", "revid": "916580", "url": "https://it.wikipedia.org/wiki?curid=1444805", "title": "Glossodoris picta", "text": ""}
{"id": "1444806", "revid": "916580", "url": "https://it.wikipedia.org/wiki?curid=1444806", "title": "Glossodoris valenciennesi", "text": ""}
{"id": "1444807", "revid": "916580", "url": "https://it.wikipedia.org/wiki?curid=1444807", "title": "Glossodoris webbii", "text": ""}
{"id": "1444809", "revid": "666668", "url": "https://it.wikipedia.org/wiki?curid=1444809", "title": "Divisi\u00f3n de Honor 1992-1993 (calcio a 5)", "text": "La Divisi\u00f3n de Honor 1992/1993 \u00e8 la quarta edizione del massimo torneo di calcio a 5 spagnolo, organizzato dalla Liga Nacional de F\u00fatbol Sala durante la stagione 1992/1993.\nPrima fase.\nQualificate alla seconda fase le prime quattro squadre di ognuno dei tre gironi composti da otto squadre, le restanti dodici formazioni giocano due gironi dove le prime quattro mantengono il posto \"Division de Honor\". Si qualificano alla seconda fase: "}
{"id": "1444810", "revid": "1226", "url": "https://it.wikipedia.org/wiki?curid=1444810", "title": "Chiesa Cristiana Avventista del Settimo Giorno", "text": ""}
{"id": "1444811", "revid": "186283", "url": "https://it.wikipedia.org/wiki?curid=1444811", "title": "Adolphe Charles Adam", "text": ""}
{"id": "1444812", "revid": "120107138", "url": "https://it.wikipedia.org/wiki?curid=1444812", "title": "Tony Cargnelli", "text": "Biografia.\nFiglio di un uomo italiano e di una donna austriaca, era appassionato di ciclismo.\nCarriera.\nGiocatore.\nClub.\nTutta la sua carriera pass\u00f2 in Austria, difendendo i colori di vari club, come il Vienna Cricket, Germania Schwechat e il Wiener AF.\nNazionale.\nNel 1909 ottenne l'unica presenza in Nazionale austriaca, nella partita pareggiata 1-1 contro l'Ungheria.\nAllenatore.\nIn Italia cominci\u00f2 ad allenare nel 1927-1928 guidando il Torino e vincendo lo scudetto. L'annata successiva, riconfermato, sfior\u00f2 il successo perdendo in finale nazionale contro il Bologna.\nNel novembre 1929 venne esonerato dalla societ\u00e0 granata e l'anno successivo pass\u00f2 al Palermo, in Serie B, portando la squadra siciliana ad un passo dalla promozione in A, persa per soli 2 punti. Cominci\u00f2 con i rosa-neri anche la stagione seguente ma fu esonerato nel suo corso.\nPassato al Foggia, in terza serie, la port\u00f2 in Serie B.\nNel 1933-1934 Cargnelli pass\u00f2 al , in B. Questa volta la promozione fu sfiorata\u00a0\u2013 i pugliesi terminarono in vetta della classifica nel girone finale a pari con la perdendo pol lo spareggio contro i liguri per 0-1.\nTornato al Torino evit\u00f2 la retrocessione nel 1935. Meglio fu il 1936 quando il Torino giunse terzo. Inoltre fu vinta la Coppa Italia.\nNell'estate del 1936 torn\u00f2 al Bari, gi\u00e0 in Serie A, e vi rimase fino alla stagione 1937-1938, due volte salvando la squadra dalla retrocessione.\nDal 1938 al 1940 Cargnelli fu nell'Ambrosiana-Inter vincendo la sua seconda Coppa Italia nel 1939 e il suo secondo scudetto nel 1940.\nLasci\u00f2 poi l'Inter per tornare per la terza volta al Torino dove rimase fino al marzo del 1942. Ottenne un 7\u00ba posto e una semifinale Coppa Italia nel 1941.\nPer il 1942-1943 Cargnelli si leg\u00f2 alla Liguria, ma il campionato fu disastroso e la squadra giunse ultima. Il campionato venne poi interrotto per la seconda guerra mondiale e nel campionato 1945-1946 Cargnelli si lega alla Lazio. Il sodalizio dur\u00f2 fino al 1948 (con due volte di giungere in mezza classifica e l'esonero dopo il girone d'andata di Serie A 1947-1948). Dopo la Lazio l'allenatore austriaco guid\u00f2 per un breve periodo la Lucchese Libertas, aiutandola a salvarsi in massima serie.\nNell'estate 1948 inizia a lavorare nel Bologna. La prima stagione risulta essere soddisfacente, Cargnelli viene cos\u00ec riconfermato ma i risultati peggiorano e l'allenatore, poi affiancato dal direttore tecnico Pietro Genovesi, viene esonerato nel dicembre 1949 in favore dell'inglese Edmund Crawford.\nNel 1950-1951 Cargnelli and\u00f2 all'Alessandria, in Serie C, ma non ottenne oltre il 4\u00ba posto nel girone A."}
{"id": "1444816", "revid": "2223137", "url": "https://it.wikipedia.org/wiki?curid=1444816", "title": "Paolo Albani", "text": "Biografia.\nDirige Nuova T\u00e8chne, rivista di bizzarrie letterarie e non, edita dal 2015 dalla Casa editrice Quodlibet in formato eBook, \u00e8 membro dell'OpLePo (Opificio di Letteratura Potenziale) e \"Console Magnifico\" dell'Istituto Patafisico Vitellianense, emanazione autonoma del Collegio di Patafisica.\n\u00c8 autore di curiosi repertori enciclopedici, tra i quali per Zanichelli \"Aga mag\u00e9ra dif\u00fara. Dizionario delle lingue immaginarie\" (1994), che riprende nel titolo un verso del celebre Dialogo dei massimi sistemi di Tommaso Landolfi, \"Forse Queneau. Enciclopedia delle Scienze Anomale\" (1999), in omaggio al patafisico Raymond Queneau, e \"Mirabiblia. Catalogo ragionato di libri introvabili\" (2003); e per Quodlibet il \"Dizionario degli istituti anomali nel mondo\" (2009), \"I mattoidi italiani\" (2012), fra i primi 12 libri dell'anno secondo una giuria di \"la Repubblica\", e \"Umorismo involontario\" (2012).\nPresente in antologie di poesia sonora, ha esposto in collettive di libri d'artista e di poesia visiva e non, fra l'altro, a Palazzo della Ragione di Mantova, Santa Maria della Scala di Siena, Centro per l'arte contemporanea Luigi Pecci di Prato, Civica Galleria d'Arte Moderna di Gallarate, Casermetta del Forte Belvedere di Firenze, Palazzo Poli di Roma, Fondazione Magnani-Rocca di Mamiano di Traversetolo (Parma), Papiermuseum di D\u00fcren (Germania), Museo de Arte Moderno di Buenos Aires (Argentina), MACRO Museo d'Arte Contemporanea di Roma, Gal\u00e9ria mesta Bratislavy di Bratislava (Slovacchia).\nHa partecipato a numerose riviste e contenitori d'artista come BAU, rivista d'artista fondata da Vittore Baroni e Antonino Bove, Antologia Ad Hoc, Bricolage, BAOBAB, \"Tam Tam\".\nDefinito da Stefano Bartezzaghi \"uno dei pi\u00f9 tenaci frequentatori italiani dell'area dove la letteratura incontra il nonsenso e il gioco\", Paolo Albani \u00e8 attivo anche nell'organizzazione di laboratori di \"scrittura ri-creativa\" in festival, manifestazioni culturali, istituzioni pubbliche e private. \nNell'aprile 2014 ha ricevuto a Rimini il Gran Premio Patafisico, istituito per ricordare Freak Antoni, dallo Smiting, festival di Cultura non convenzionale e della Patafisica.\nNel 2019 ha partecipato alla 14\u00aa edizione di Babel festival di letteratura e traduzione (Bellinzona, Cantone svizzero del Ticino), dedicata alle lingue immaginarie."}
{"id": "1444819", "revid": "56818", "url": "https://it.wikipedia.org/wiki?curid=1444819", "title": "Sindrome da distress respiratorio dell'adulto", "text": ""}
{"id": "1444823", "revid": "599013", "url": "https://it.wikipedia.org/wiki?curid=1444823", "title": "Ianca", "text": "Il toponimo Ianca pu\u00f2 riferirsi a diverse localit\u00e0 della Romania:"}
{"id": "1444830", "revid": "1776051", "url": "https://it.wikipedia.org/wiki?curid=1444830", "title": "Gyula Feldmann", "text": "Il suo nome venne italianizzato in Giulio.\nCarriera.\nDopo la carriera di giocatore in varie squadre ungheresi, diventa allenatore del MTK Hung\u00e1ria FC nel 1926-28. In seguito allena in Italia: Fiorentina (inizialmente con K\u00e1roly Csapkay, poi da solo nel periodo gennaio 1930-giugno 1931), Palermo (col quale approda in Serie A nella stagione 1932-1933 e 1933-1934), Ambrosiana-Inter (1934-1935 e 1935-1936) e Torino (1936-1937 e 1937-1938).\nOttenuta la cittadinanza italiana \u00e8 obbligato a cambiare il nome di battesimo in \"Giulio\"."}
{"id": "1444831", "revid": "125509232", "url": "https://it.wikipedia.org/wiki?curid=1444831", "title": "Piero Pastore", "text": "Carriera.\nGiocatore.\nDebutt\u00f2 nel calcio a 15 anni con la maglia della squadra della sua citt\u00e0 natale, il Padova. Nel 1923 pass\u00f2 alla Juventus e fino al 1927 vi ha collezionato 66 presenze in prima squadra, segnando 55 reti. In seguito vest\u00ec le maglie del Milan, della Lazio, del Perugia e della Roma dove chiuse la carriera nel 1936.\nNel 1927 il calciatore dovette affrontare, insieme al compagno di squadra Federico Munerati, un'accusa di \"combine\" in merito al caso Allemandi, da cui entrambi ne uscirono con un semplice richiamo ufficiale da parte del presidente federale Leandro Arpinati.\nConvocato in Nazionale, vinse nel 1928 la medaglia di bronzo alle Olimpiadi di Amsterdam. Gioc\u00f2 anche in Nazionale B, nella prima partita della rappresentativa, terminata con la vittoria ad Esch-sur-Alzette del 17 aprile 1927 degli azzurri sulla Nazionale del Lussemburgo per 5-1.\nFinita la carriera di calciatore intraprese una breve avventura come allenatore della squadra dei Vigili del Fuoco di Roma e successivamente del Tivoli.\nNel 1928, dal 5 agosto al 5 settembre, aggregato al Brescia, disput\u00f2 con la maglia delle rondinelle una tourn\u00e9e in terra americana. Salpati dal porto di Genova il 23 luglio 1928 sul transatlantico Duilio raggiunsero New York dopo 10 giorni di navigazione e in 30 giorni disputarono 9 partite; Piero Pastore scese in campo 5 volte realizzando altrettante reti.\nAttore.\nMentre \u00e8 ancora giocatore, ha l'occasione di debuttare nel cinema al termine dell'epoca muta, dove partecipa a due film nel biennio 1929-30: \"Ragazze non scherzate\" e \"La leggenda di Wally\". Nel periodo sonoro partecipa a un'ottantina di pellicole, ricoprendo una volta sola il ruolo del protagonista: nel film \"Acciaio\", del 1933, diretto da Walter Ruttmann e sceneggiato, tra gli altri, da Mario Soldati. In seguito ricoprir\u00e0 spesso piccoli ruoli anche in due celebri pellicole, \"Vacanze romane\" (1953) e \"Barabba\" (1961), parteciper\u00e0 ad alcuni film con Tot\u00f2 (\"Arrangiatevi\" e \"Signori si nasce\") e chiuder\u00e0 la sua seconda carriera alla met\u00e0 degli anni sessanta con due film di fantascienza diretti da Antonio Margheriti. Nel 1964 dato il suo passato di calciatore viene chiamato da Lucio Fulci per un ruolo di calciatore amatoriale sebbene gi\u00e0 sessantenne nel film I maniaci."}
{"id": "1444833", "revid": "5585", "url": "https://it.wikipedia.org/wiki?curid=1444833", "title": "Pietro Pastore", "text": ""}
{"id": "1444834", "revid": "110157", "url": "https://it.wikipedia.org/wiki?curid=1444834", "title": "Ianca (Br\u0103ila)", "text": "Ianca \u00e8 una citt\u00e0 della Romania di 11.227 abitanti, ubicata nel distretto di Br\u0103ila, nella regione storica della Muntenia.\nFanno parte dell'area amministrativa anche le localit\u00e0 di Berlescu, Gara Ianca, Opri\u015fene\u015fti, Plopu, Peri\u015foru, T\u00eerlele Filiu."}
{"id": "1444836", "revid": "767487", "url": "https://it.wikipedia.org/wiki?curid=1444836", "title": "J\u00f3zsef Viola", "text": "Il suo cognome venne italianizzato per volere delle gerarchie fasciste alla concessione della residenza e del passaporto italiano.\nCarriera.\nGiocatore.\nPer tre anni fu il centromediano della Juventus, dal 1924 al 1927, vincendo lo scudetto del 1926 in cui la squadra bianconera vinse le finali di Lega Nord alla terza gara (spareggio) contro il Bologna e prevalse per un totale di 12-1 su due gare contro l'Alba.\nCompagno di squadra di un giovane Giuseppe Meazza all'Ambrosiana nel 1928-29, disput\u00f2 nuovamente alla Juventus il primo campionato di Serie A prima di terminare la carriera da giocatore dall'Atalanta.\nAllenatore.\nTecnico di lungo corso, cominci\u00f2 a svolgere il compito con il ruolo di allenatore-giocatore con , , ed . Continu\u00f2 in Serie A con il \u2014 divenendo cos\u00ec il primo a guidare tutte le tre \"grandi\" del calcio italiano \u2014, sfior\u00f2 poi lo scudetto con la nella stagione 1936-37, e infine dal 1940 al 1942 sedette sulla panchina del .\nAl termine della seconda guerra mondiale, nel 1945 venne ingaggiato dal , incarico da cui venne sollevato l'11 marzo 1946, trovando nello stesso mese un nuovo incarico alla . In seguito fu allenatore del , del e in Serie B."}
{"id": "1444838", "revid": "29244", "url": "https://it.wikipedia.org/wiki?curid=1444838", "title": "Goniodoris lamberti", "text": ""}
{"id": "1444841", "revid": "793629", "url": "https://it.wikipedia.org/wiki?curid=1444841", "title": "Provincia di M\u00e9d\u00e9a", "text": "La provincia di M\u00e9d\u00e9a (in arabo \u0648\u0644\u0627\u064a\u0629 \u0627\u0644\u0645\u062f\u064a\u0629) \u00e8 una delle 48 province (wilaya) dell'Algeria. Prende il nome dal capoluogo M\u00e9d\u00e9a. Altre citt\u00e0 importanti della provincia sono Boghar, Berrouaghia e Ksar el Boukhari. Durante il periodo ottomano era chiamata Titteri ed era governata da uno dei tre bey di Algeria (gli altri risiedevano a Costantina e Mascara), a loro volta sottoposti del dey di Algeri.\nPopolazione.\nLa provincia conta 819.932 abitanti, di cui 417.559 di genere maschile e 402.373 di genere femminile, con un tasso di crescita dal 1998 al 2008 dello 0.2%.\nAmministrazione.\nLa Provincia di M\u00e9d\u00e9a \u00e8 suddivisa in 19 distretti, a loro volta suddivisi in 64 comuni."}
{"id": "1444847", "revid": "14691", "url": "https://it.wikipedia.org/wiki?curid=1444847", "title": "Medea (Algeria)", "text": ""}
{"id": "1444853", "revid": "287204", "url": "https://it.wikipedia.org/wiki?curid=1444853", "title": "Provincia di Medea", "text": ""}
{"id": "1444855", "revid": "22416", "url": "https://it.wikipedia.org/wiki?curid=1444855", "title": "Ferrovia Sassari-Nulvi", "text": ""}
{"id": "1444856", "revid": "92723", "url": "https://it.wikipedia.org/wiki?curid=1444856", "title": "\u00censur\u01ce\u021bei", "text": "\u00censur\u0103\u021bei \u00e8 una citt\u00e0 della Romania di 7.265 abitanti, ubicata nel distretto di Br\u0103ila, nella regione storica della Muntenia.\nFanno parte dell'area amministrativa anche le localit\u00e0 di Lacu Rezii, M\u0103ru-Ro\u0219u, Valea C\u0103lm\u0103\u021bui.\nNei pressi della citt\u00e0 si trova un giacimento di acque geotermali alla profondit\u00e0 di circa 1.000 m. L'amministrazione locale intende valorizzare in futuro questo giacimento: in tale ottica lo stesso \u00e8 stato raggiunto da due pozzi e l'acqua sgorga alla superficie con una temperatura di circa 61\u00a0\u00b0C."}
{"id": "1444857", "revid": "115230413", "url": "https://it.wikipedia.org/wiki?curid=1444857", "title": "Provincia di Mila", "text": "La provincia di Mila (in arabo \u0648\u0644\u0627\u064a\u0629 \u0645\u064a\u0644\u0629) \u00e8 una delle 48 province (wilaya) dell'Algeria. Prende il nome dal capoluogo Mila. Altre citt\u00e0 importanti della provincia sono Telerghma, Grarem Gouga, Hamala e Rouached.\nPopolazione.\nLa provincia conta 766.886 abitanti, di cui 386.591 di genere maschile e 380.295 di genere femminile, con un tasso di crescita dal 1998 al 2008 dell'1.3%.\nGeografia antropica.\nSuddivisioni amministrative.\nQuesta provincia \u00e8 formata da 13 distretti, loro volta divisi in 32 comuni."}
{"id": "1444858", "revid": "287204", "url": "https://it.wikipedia.org/wiki?curid=1444858", "title": "Insuratei", "text": ""}
{"id": "1444862", "revid": "287204", "url": "https://it.wikipedia.org/wiki?curid=1444862", "title": "Mila", "text": ""}
{"id": "1444863", "revid": "1776051", "url": "https://it.wikipedia.org/wiki?curid=1444863", "title": "Divisi\u00f3n de Honor 1993-1994 (calcio a 5)", "text": "La Divisi\u00f3n de Honor 1993/1994 \u00e8 la quinta edizione del massimo torneo di calcio a 5 spagnolo, organizzato dalla Liga Nacional de F\u00fatbol Sala durante la stagione 1993/1994.\nPrima fase.\nQualificate alla seconda fase le prime sei squadre squadre di ognuno dei due gironi composti da dodici squadre, le restanti dodici formazioni formazioni giocano due gironi dove le prime tre mantengono il posto \"Division de Honor\". Si qualificano alla seconda fase: "}
{"id": "1444867", "revid": "122465888", "url": "https://it.wikipedia.org/wiki?curid=1444867", "title": "Guy Roux", "text": "Roux \u00e8 ricordato per aver allenato l'Auxerre per ben 43 anni, di cui 39 consecutivi, portando il club all'ascesa nazionale ed internazionale durante gli anni novanta. Al 2021 risulta essere il tecnico pi\u00f9 a lungo legato ad una singola squadra del calcio professionistico di tutto il mondo, con quasi 15.000 giorni di nomina; \u00e8 inoltre, con 894 panchine, l'allenatore con pi\u00f9 presenze nella storia del campionato francese.\nCarriera.\nAuxerre.\nNativo di Colmar, Roux gioc\u00f2 con l'Auxerre per tre anni, dal 1954 al 1957, e nell'anno del ritiro dal calcio giocato (1961) fu nominato allenatore dell'Auxerre, che allora militava nel Championnat National (terza divisione), accontentandosi di uno stipendio di soli 600 franchi e rifiutando di ricevere premi partita.\nNei quattro decenni trascorsi alla guida della compagine della Borgogna, Roux riusc\u00ec a conseguire risultati eccezionali: cominci\u00f2 con il portare la squadra nel calcio professionistico e dagli anni ottanta si impose sul palcoscenico nazionale e internazionale. Raggiunse la finale di Coppa di Francia nel 1979 e la promozione in Division 1 nel 1980. Vinse il titolo nazionale nel 1995-1996 e quattro Coppe di Francia (1993-1994, 1995-1996, 2002-2003, 2004-2005). Conquist\u00f2 anche la Coppa Intertoto e fu semifinalista di Coppa UEFA nel 1993.\n\u00c8 notevole come tutti questi risultati furono ottenuti senza poter contare su rilevanti capitali da investire per l'acquisto di giocatori; infatti il fiore all'occhiello dell'Auxerre fu il settore giovanile, nel quale, nel corso degli anni, ebbero inizio le carriere di giocatori diventati poi campioni di calibro mondiale, come Jean-Marc Ferreri, \u00c9ric Cantona, Basile Boli, Taribo West, Philippe Mex\u00e8s, Djibril Ciss\u00e9 e Bacary Sagna. Roux \u00e8 stato personaggio straordinario e irripetibile, che desiderava tenere sotto controllo i suoi giocatori al punto tale da fare il giro delle discoteche della citt\u00e0 per seguirli e controllare i contachilometri delle loro automobili, e che trascorreva intere giornate al campo di allenamento per poter seguire gli allenamenti di tutte le squadre giovanili.\nA seguito del suo addio, avvenuto subito dopo la conquista della quarta coppa nazionale, ancora all'apice del successo, nel giro di pochi anni, infatti, l'Auxerre ha subito una netta involuzione culminata nella retrocessione in Ligue 2, al termine della stagione 2011-12.\nLens.\nNel luglio del 2007 \u00e8 ritornato a sedere su una panchina, allenando il Lens: all'et\u00e0 di 68 anni, Roux non avrebbe potuto pi\u00f9 allenare per via delle norme della federazione calcistica francese, che stabiliva il limite d'et\u00e0 per gli allenatori a 65 anni. In seguito la federazione permette a Roux di allenare, in deroga: resta sulla squadra per quattro partite di campionato e due di Coppa Intertoto 2007, lasciando l'incarico il 25 agosto 2007 dopo una sconfitta per 2-1 contro lo Strasburgo.\nAltre attivit\u00e0.\nGuy Roux ha preso parte al film francese \"Una squadra da sogno\" di Thomas Sorriaux, interpretando il ruolo di uno dei due commentatori sportivi."}
{"id": "1444869", "revid": "110157", "url": "https://it.wikipedia.org/wiki?curid=1444869", "title": "Manacapuru", "text": "Manacapuru \u00e8 un comune del Brasile nello Stato dell'Amazonas, parte della mesoregione di Centro Amazonense e della microregione di Manaus."}
{"id": "1444875", "revid": "226458", "url": "https://it.wikipedia.org/wiki?curid=1444875", "title": "Manaquiri", "text": "Manacquiri \u00e8 un comune del Brasile nello Stato dell'Amazonas, parte della mesoregione di Centro Amazonense e della microregione di Manaus."}
{"id": "1444877", "revid": "1305772", "url": "https://it.wikipedia.org/wiki?curid=1444877", "title": "R\u00edo Grande (Terra del Fuoco)", "text": "R\u00edo Grande \u00e8 un comune dell'Argentina, capoluogo dell'omonimo dipartimento appartenente alla provincia di Terra del Fuoco, Antartide e Isole dell'Atlantico del Sud.\nGeografia.\nR\u00edo Grande sorge sulla costa orientale dell'Isola Grande della Terra del Fuoco, sull'estuario del fiume omonimo. La citt\u00e0 \u00e8 situata a 212 km a nord del capoluogo provinciale Ushuaia.\nStoria.\nR\u00edo Grande fu fondata come colonia agricola l'11 luglio 1921. Negli anni successivi l'economia locale si svilupp\u00f2 grazie all'allevamento.\nInfrastrutture e trasporti.\nStrade.\nR\u00edo Grande \u00e8 attraversata dalla strada nazionale 3 che unisce Buenos Aires alla Patagonia e alla Terra del Fuoco.\nAeroporti.\nL'aeroporto internazionale Governatore Ram\u00f3n Trejo Noel, situato a 9 km dalla citt\u00e0, \u00e8 servito da voli interni ed internazionali."}
{"id": "1444880", "revid": "290948", "url": "https://it.wikipedia.org/wiki?curid=1444880", "title": "Khendrup Gyatso", "text": "Biografia.\nKhendrup Gyatso nacque nel 1838 a Gathat e visse nello stesso villaggio del 7\u00ba Dalai Lama, Kelzang Gyatso (1708).\nFu riconosciuto come l'11\u00ba Dalai Lama a soli 3 anni nel 1841. La cerimonia fu celebrata dal 7\u00b0 Panchen Lama dell'epoca, Palden Tenpai Nyima, che secondo la tradizione tagli\u00f2 i capelli del bambino e gli diede il nome di Khendrup Gyatso. Si insedi\u00f2 a palazzo Potala a Lhasa il 25 maggio 1842.\nAd 11 anni ricevette i voti di monaco buddhista da Palend Tenpai e successivamente il 1\u00ba marzo 1855 assunse i pieni poteri di governo del Tibet. Malgrado la giovane et\u00e0, assunse un compito di grande responsabilit\u00e0 e spessore strategico e fu per questo apprezzato da tutto il popolo tibetano.\nKhendrup Gyatso mor\u00ec improvvisamente nel 1856 nella sua residenza di palazzo Potala. Fu il terzo Dalai Lama a morire cos\u00ec giovane da non poter raggiungere la maturit\u00e0 spirituale come monaco.\nIl contesto storico.\nLa breve vita dell'11\u00ba Dalai Lama fu vissuta a cavallo di un periodo estremamente bellico, in cui le rivolte coloniali e le guerre espansionistiche cinesi provocarono un forte vuoto di potere in seno alla societ\u00e0 tibetana che vide ben presto morire uno dei suoi fondamentali leader, assieme al Panchen Lama."}
{"id": "1444881", "revid": "287204", "url": "https://it.wikipedia.org/wiki?curid=1444881", "title": "Aguilares (Tucum\u00e1n)", "text": "Aguilares \u00e8 una citt\u00e0 dell'Argentina, appartenente alla provincia di Tucum\u00e1n, situata a 85 km a sud del capoluogo provinciale San Miguel de Tucum\u00e1n."}
{"id": "1444882", "revid": "110157", "url": "https://it.wikipedia.org/wiki?curid=1444882", "title": "Manicor\u00e9", "text": "Manicor\u00e9 \u00e8 un comune del Brasile nello Stato dell'Amazonas, parte della mesoregione di Sul Amazonense e della microregione di Madeira.\nIl comune \u00e8 situato lungo le sponde del Rio Madeira a 333\u00a0km da Manaus."}
{"id": "1444884", "revid": "767487", "url": "https://it.wikipedia.org/wiki?curid=1444884", "title": "Banda del R\u00edo Sal\u00ed", "text": "Banda del R\u00edo Sal\u00ed \u00e8 una citt\u00e0 dell'Argentina, appartenente alla provincia di Tucum\u00e1n, situata a 3 km a est del capoluogo provinciale San Miguel de Tucum\u00e1n."}
{"id": "1444885", "revid": "793629", "url": "https://it.wikipedia.org/wiki?curid=1444885", "title": "Provincia di Mostaganem", "text": "La provincia di Mostaganem (in arabo \u0648\u0644\u0627\u064a\u0629 \u0645\u0633\u062a\u063a\u0627\u0646\u0645) \u00e8 una delle 48 province (wilaya) dell'Algeria. Prende il nome dal capoluogo Mostaganem. Altre citt\u00e0 importanti della provincia sono A\u00efn Nou\u00efssy, A\u00efn Tedles e Tazgait.\nPopolazione.\nLa provincia conta 737.118 abitanti, di cui 370.018 di genere maschile e 367.100 di genere femminile, con un tasso di crescita dal 1998 al 2008 dell'1.6%.\nAmministrazione.\nLa Provincia di Mostaganem \u00e8 suddivisa in 10 distretti, a loro volta suddivisi in 32 comuni."}
{"id": "1444887", "revid": "110157", "url": "https://it.wikipedia.org/wiki?curid=1444887", "title": "Mara\u00e3", "text": "Mara\u00e3 \u00e8 un comune del Brasile nello Stato dell'Amazonas, parte della mesoregione di Norte Amazonense e della microregione di Japur\u00e1."}
{"id": "1444889", "revid": "111433", "url": "https://it.wikipedia.org/wiki?curid=1444889", "title": "Erasmo Marr\u00e8", "text": "Biografia.\nLaureato in scienze naturali all'Universit\u00e0 di Genova e militante della FUCI, la federazione degli universitari cattolici. Dopo l'8 settembre 1943 attravers\u00f2 le linee per combattere contro i nazifascisti a fianco degli alleati. Non essendo ancora riorganizzato l'esercito nel sud, fu indirizzato da Aldo Moro all'Organizzazione Resistenza Italiana (ORI), struttura del Partito d'Azione che agiva in stretta collaborazione con l'Office of Strategic Services (OSS) statunitense, organizzata da Raimondo Craveri, genero del filosofo Benedetto Croce.\nDopo un periodo di addestramento a Brindisi e in nord Africa come sabotatore, esperto di trasmissioni e paracadutista, fu lanciato nel luglio 1944 nei pressi del Monviso, insieme a tre collaboratori (Team Meriden). Il suo compito era di collegarsi con una radiotrasmittente con lo Stato Maggiore americano in Italia, raccogliere informazioni militari sul triangolo Genova - Albenga - Alessandria e collegarsi con i partigiani.\nDopo alcune brevi soste a Ovada, Gavi e Gorreto sistem\u00f2 la sua radio in frazione Piancerreto di Cabella Ligure, di comune accordo col comandante della Divisione Cichero, Aldo Gastaldi \"Bisagno\", col quale stabilir\u00e0 rapporti di stretta amicizia e collaborazione. Dalla base di Pincerreto, percorrendo l'Appennino pose in essere una solida rete di informatori. Nel gennaio 1945, essendosi sbandata la garibaldina Brigata Arzani, fu incaricato di sostituirne al comando \"Marco\" Franco Anselmi e ricostru\u00ec in poco tempo la brigata, schierandosi sulle prime alture dello Scrivia tra Arquata Scrivia e Tortona. Alla liberazione occup\u00f2 la valle Scrivia e Novi Ligure, stroncando la resistenza tedesca.\nNel 1947 fond\u00f2 con Aurelio Ferrando il Circolo Bisagno. Successivamente ottenne la cattedra di fisiologia vegetale alla Statale di Milano e divenne scienziato di fama internazionale, entrando nell'Accademia dei Lincei.\nNegli anni ottanta si ritir\u00f2 a vita privata a Milano, dove mor\u00ec l'11 dicembre 2011 all'et\u00e0 di 91 anni.\nBibliografia.\n\"Rocchetta, Val Borbera e Val Curone nella Guerra, Giambattista Lazagna, Edizioni Colibr\u00ec\", Milano 2000.\n\"Intervista a Minetto\", Giambattista Lazagna, Edizioni Colibr\u00ec, Milano 2001.\n\"Comunisti e partigiani. Genova 1942-1945\", Manlio Calegari, Impressioni Grafiche, 2007 (precedente edizione: ed. Selene, 2001), ISBN 978-88-87409-83-3.\n\"L'O.R.I\", Ennio Tassinari, Longo Editore, Ravenna 2011."}
{"id": "1444891", "revid": "767487", "url": "https://it.wikipedia.org/wiki?curid=1444891", "title": "B\u0103r\u0103ganul", "text": "B\u0103r\u0103ganul \u00e8 un comune della Romania di 3.430 abitanti, ubicato nel distretto di Br\u0103ila, nella regione storica della Muntenia.\nIl comune \u00e8 formato dall'unione di villaggi:"}
{"id": "1444892", "revid": "78273", "url": "https://it.wikipedia.org/wiki?curid=1444892", "title": "Universit\u00e1 di Genova", "text": ""}
{"id": "1444893", "revid": "287204", "url": "https://it.wikipedia.org/wiki?curid=1444893", "title": "Baraganul", "text": ""}
{"id": "1444894", "revid": "110157", "url": "https://it.wikipedia.org/wiki?curid=1444894", "title": "Mau\u00e9s", "text": "Mau\u00e9s \u00e8 un comune del Brasile nello Stato dell'Amazonas, parte della mesoregione di Centro Amazonense e della microregione di Parintins."}
{"id": "1444895", "revid": "113757", "url": "https://it.wikipedia.org/wiki?curid=1444895", "title": "Repubblica Democratica Ligure", "text": ""}
{"id": "1444896", "revid": "74173", "url": "https://it.wikipedia.org/wiki?curid=1444896", "title": "299+1", "text": "299+1 \u00e8 una saga a fumetti realizzata da Leo Ortolani. Essa si ispira alla \"graphic novel\" di Frank Miller \"300\" e al film che ne \u00e8 stato tratto, reinterpretandoli con riferimento alla serie di storie di Rat-Man, creata dallo stesso Ortolani.\nFu pubblicata per la prima volta in due puntate sui numeri 62 e 63 di \"Rat-Man Collection\" (settembre e novembre 2007), una intitolata \"299\" e l'altra \"+1\", e ristampata a novembre 2009 in un unico volume a colori in formato 32\u00a0cm \u00d7 21\u00a0cm. L'opera \u00e8 stata apprezzata dal pubblico e dalla critica ed \u00e8 considerata una delle migliori produzioni di Ortolani.\nTrama.\nPer prevenire l'invasione della Grecia da parte delle truppe del re persiano Serse, il re di Sparta Leonida, infrangendo i divieti degli anziani, parte con un ristretto manipolo di 299 soldati per intercettare l'esercito avversario alle Termopili. Skrotos, un piccolo spartano deforme fratello minore di Kretone, si unisce alla compagnia per servire il suo re.\nNonostante il numero spropositato di nemici che Serse invia loro contro, gli spartani riescono a tenere il passo grazie al loro superiore addestramento militare. Non potendo far uso di Skrotos in combattimento per via della sua scarsa forza fisica, Leonida lo spedisce a pattugliare uno stretto sentiero per le capre. La via infatti consente di aggirare le Termopili e il re teme che se i persiani la scoprano possano accerchiare i suoi uomini.\nIl presagio di Leonida si avvera quando, con un raggiro, 3000 soldati nemici riescono a superare la guardia di un distratto Skrotos e a cogliere alle spalle gli spartani. Dopo un primo momento in cui Skrotos batte in ritirata per salvarsi e abbandona i suoi compagni al massacro, il ragazzo torna sui suoi passi per difendere il corpo del fratello Leonida (che chiamava Kretone perch\u00e9 il re si rivolgeva a lui con il nomignolo Kretino) e muore nel tentativo, come ultimo dei 300 spartani.\nGenesi dell'opera e realizzazione.\nLeo Ortolani ebbe il suo primo incontro con \"300\" a casa di un amico, dal momento che, anche se incuriosito dalla \"graphic novel\", non l'aveva acquistata perch\u00e9 troppo costosa. L'opera lo colp\u00ec subito per \"la forza grafica di certe scene\" e lo attir\u00f2 a tal punto da portarlo a leggerla e rileggerla e a guardare diverse volte il film omonimo. Diventato ormai un fan, decise di omaggiare \"300\" con una sua personale riscrittura.\nQuesto lavoro \u2014 a differenza delle sue abituali parodie, che si ispirano all'opera di riferimento, ma che poi sono sviluppate in maniera autonoma nel disegno e nella trama \u2014 ricalca con molta fedelt\u00e0 il fumetto di partenza, riprendendo anche la stessa composizione delle pagine e delle vignette di Frank Miller, che avevano la particolarit\u00e0 di essere sviluppate in orizzontale. A tal proposito Ortolani comment\u00f2:\nAdesione all'originale che si nota anche nella scelta dei personaggi: gli spartani infatti furono rappresentati con un disegno umano (e non con il distintivo muso a scimmia tipico della comicit\u00e0 di Ortolani), proprio per non farli uscire deformati e per mantenere la narrazione su \"toni epici, eroici\". Una bozza di lavoro, ad esempio, era costituita da Cinzia Otherside nei panni di Serse, vestita come Wanda Osiris, ma l'autore scart\u00f2 presto l'idea perch\u00e9 \"nell'insieme stonava\".\nL'unico punto in cui Ortolani si discost\u00f2 da \"300\" fu l'inserimento del personaggio Rat-Man, che \u2014 nei panni di Skrotos \u2014 occupa grosso modo il ruolo che aveva Efialte nell'opera originale. La ricerca di un ruolo per il Ratto, che fosse al tempo stesso comico ed eroico, port\u00f2 l'autore a dare una sua personale interpretazione al finale della storia. Infatti, mentre Efialte tradisce consapevolmente i suoi compagni e decreta in questo modo la sconfitta degli spartani, Skrotos non si accorge del suo tradimento e \"dopo la fuga iniziale torna sui suoi passi e muore eroicamente a difesa del corpo del fratello Leonida\".\nLa colorazione delle tavole fu effettuata al computer da Lorenzo Ortolani, fratello dell'autore, responsabile anche delle copertine di \"Rat-Man Collection\". Per la sua realizzazione furono necessari due giorni di tempo e una documentazione approfondita dei colori originali, usando dei fermo immagine del film. Il colore permise anche di aggiungere dettagli che nel disegno in bianco e nero di Ortolani non erano presenti, come la polvere (per aumentare il senso di realismo) e il rosso del sangue, che era stato reso in modo meno appariscente con il tratto nero della china.\nStoria editoriale.\nLa storia apparve per la prima volta in due capitoli sulla rivista \"Rat-Man Collection\": la prima parte intitolata \"299\" sul numero 62 di settembre 2007, la seconda parte \"+1\" sul numero 63 nel novembre dello stesso anno \"+1\", con le sue 65 pagine, costituiva la storia di Rat-Man pi\u00f9 lunga mai realizzata fino a quel momento e costrinse l'editore ad aumentare la foliazione dell'albo da 64 a 72 pagine. Ispirandosi all'opera di Frank Miller, Ortolani utilizz\u00f2 delle tavole pi\u00f9 grandi del normale; nel formato della rivista (16\u00a0cm \u00d7 21\u00a0cm), per\u00f2, le scene risultavano sacrificate e molti critici e fan auspicarono l'edizione di una ristampa in volume unico e in formato orizzontale. Il loro desiderio si realizz\u00f2 quando, il 12 novembre 2009, la Panini Comics pubblic\u00f2 la ristampa \"299+1\" in un unico volume, a colori e in formato 32\u00a0cm \u00d7 21\u00a0cm. Una riedizione \u00e8 stata pubblicata il 23 gennaio 2014.\nAccoglienza.\nIl fumetto ottenne un ottimo successo, risultando l'albo pi\u00f9 venduto della casa editrice nel mese di uscita, cos\u00ec come i numeri di \"Rat-Man Collection\" in cui comparivano le due storie separate. I fan dell'autore apprezzarono molto la storia e al Lucca Comics &amp; Games del 2007 molti di loro urlarono a pi\u00f9 riprese \"A-HU! A-HU! A-HU!\" come gli spartani di \"299+1\"; Ortolani ne rimase molto contento e comment\u00f2: \u00ab\u00c8 valsa la pena realizzare la parodia di 300 solo per sentirvelo fare!\u00bb. Lo stesso saluto \u00e8 diventato prassi comune da parte del fan club per ogni evento in cui si incontra l'autore, come alla Rat-Con del 2014. La storia \u00e8 anche una di quelle riuscite meglio tra tutte quelle rat-maniane secondo Ortolani. Nel 2008 \u00e8 stata realizzata una maglietta con immagine e logo della storia e nell'aprile 2009 un poster con l'illustrazione di copertina di \"299\".\nFilippo Mazzarella del \"Corriere della Sera\" ritenne \"299+1\" il capolavoro di Ortolani, grazie alla perfetta fusione di comicit\u00e0 e momenti di pathos autentici, pur circoscritti al contesto satirico. La rivista elettronica Comicus sottoline\u00f2 la grande maestria di Ortolani nel fare suoi il tratto e i mezzi stilistici di Frank Miller e nell'utilizzare questi strumenti per descrivere l'epicit\u00e0 dei momenti narrati, \"la caoticit\u00e0 della battaglia, l'imperiosit\u00e0 degli spartani, la truculenza della guerra\". All'interno di questo contesto, la redazione ritenne che l'autore fu capace di inserire la giusta dose di gag nei momenti appropriati e riassunse le battute presenti nell'albo con il termine \"fulminanti\", capaci di far ridere ad alta voce. Tra le critiche negative la rivista cit\u00f2 l'eccessiva \"ridicolizzazione\" di Serse e la \"non perfetta rappresentazione della pioggia di frecce\", che tuttavia \"non bastano a rovinare questa superba storia\".\nGennaro Cardillo di Fumettidicarta.it apprezz\u00f2 molto l'impaginazione orizzontale dell'albo ristampato e la colorazione delle tavole ad opera di Lorenzo Ortolani, fratello dell'autore. Inoltre afferm\u00f2 che, con le sue battute e freddure, il finale a sorpresa e \"la grande carica di umanit\u00e0 con la quale [...] Ortolani anima tutte le sue creature\", il fumetto costituisce uno degli acquisti migliori che si possano fare. Luigi Ferrini di uBC Fumetti, nel paragonare la parodia alla \"graphic novel\" di Miller e al film derivato, arriv\u00f2 ad affermare che l'opera di Ortolani presenta un pregio in pi\u00f9: se infatti in \"300\" vengono portati all'eccesso \u00abl'eroismo e il \"superuomo\" spartano\u00bb e si calca molto la mano sul destino di sacrificio e di gloria dei soldati, in \"299+1\" viene fuori la dimensione umana di Skrotos, \"con le sue meschinit\u00e0 ma anche con la sua capacit\u00e0 di donare la vita per amore e non soltanto per condivisione di un ideale\". Il critico inoltre valut\u00f2 le tavole come le migliori dell'intera produzione di Ortolani."}
{"id": "1444898", "revid": "287204", "url": "https://it.wikipedia.org/wiki?curid=1444898", "title": "Mostaganem", "text": "Mostaganem () \u00e8 una citt\u00e0 dell'Algeria nordoccidentale, capoluogo della provincia omonima. Si affaccia sul golfo di Arzew (Mediterraneo).\nStoria.\nLa fondazione della citt\u00e0 Mostaganem si fa risalire all'XI secolo, ma l'area era gi\u00e0 abitata in epoca cartaginese, e aveva nome Cartenna. Ebbe poi notevole rilevanza al tempo della provincia romana di Mauretania e viene citata da Plinio il Vecchio che la visita."}
{"id": "1444899", "revid": "125895468", "url": "https://it.wikipedia.org/wiki?curid=1444899", "title": "Barajevo", "text": "Barajevo (in cirillico: \u0411\u0430\u0440\u0430\u0458\u0435\u0432\u043e) \u00e8 un comune della Serbia componente la citt\u00e0 di Belgrado."}
{"id": "1444902", "revid": "114158515", "url": "https://it.wikipedia.org/wiki?curid=1444902", "title": "\u010cukarica", "text": "\u010cukarica \u00e8 una delle 17 municipalit\u00e0 che costituiscono la citt\u00e0 di Belgrado, la seconda in ordine di popolazione dopo quella di Novi Beograd.\nSport.\nIl FK \u010cukari\u010dki Stankom \u00e8 il principale club calcistico e milita nella Superliga Srbije u fudbalu, la massima divisione del campionato di calcio serbo."}
{"id": "1444903", "revid": "767487", "url": "https://it.wikipedia.org/wiki?curid=1444903", "title": "Berte\u0219tii de Jos", "text": "Berte\u0219tii de Jos \u00e8 un comune della Romania di 3.165 abitanti, ubicato nel distretto di Br\u0103ila, nella regione storica della Muntenia.\nIl comune \u00e8 formato dall'unione di 4 villaggi: Berte\u0219tii de Jos, Berte\u0219tii de Sus, Gura C\u0103lm\u0103\u021bui, Spiru Haret."}
{"id": "1444906", "revid": "287204", "url": "https://it.wikipedia.org/wiki?curid=1444906", "title": "Bertestii de Jos", "text": ""}
{"id": "1444907", "revid": "24989", "url": "https://it.wikipedia.org/wiki?curid=1444907", "title": "Lothar Herbert Matth\u00e4us", "text": ""}
{"id": "1444912", "revid": "110157", "url": "https://it.wikipedia.org/wiki?curid=1444912", "title": "Norte do Amap\u00e1", "text": "Norte do Amap\u00e1 \u00e8 una mesoregione dello Stato dell'Amap\u00e1 in Brasile.\nMicroregioni.\n\u00c8 suddivisa in due microregioni:"}
{"id": "1444913", "revid": "114158474", "url": "https://it.wikipedia.org/wiki?curid=1444913", "title": "Lazarevac", "text": "Lazarevac \u00e8 un comune della Serbia componente la citt\u00e0 di Belgrado."}
{"id": "1444914", "revid": "114158723", "url": "https://it.wikipedia.org/wiki?curid=1444914", "title": "Zvezdara", "text": "Zvezdara \u00e8 un comune della Serbia componente la citt\u00e0 di Belgrado."}
{"id": "1444915", "revid": "114158665", "url": "https://it.wikipedia.org/wiki?curid=1444915", "title": "Sur\u010din", "text": "Sur\u010din \u00e8 un comune della Serbia componente la citt\u00e0 di Belgrado, in cui sorge l'Aeroporto di Belgrado-Nikola Tesla."}
{"id": "1444917", "revid": "767487", "url": "https://it.wikipedia.org/wiki?curid=1444917", "title": "M'Sila", "text": "M'Sila () \u00e8 una citt\u00e0 dell'Algeria, capoluogo della provincia omonima. M'Sila fu scelta dal governo algerino come citt\u00e0 pilota in un programma di sedentarizzazione delle popolazioni nomadi algerine; il quartiere di Maader \u00e8 stato realizzato appositamente a questo scopo.\nIn questa citt\u00e0 nacque il poeta arabo-siciliano Ibn Rash\u012b\u00b4q."}
{"id": "1444918", "revid": "110157", "url": "https://it.wikipedia.org/wiki?curid=1444918", "title": "Microregione di Amap\u00e1", "text": "Amap\u00e1 \u00e8 una microregione dello Stato dell'Amap\u00e1 in Brasile, appartenente alla mesoregione di Norte do Amap\u00e1.\nComuni.\nComprende 3 municipi:"}
{"id": "1444919", "revid": "767487", "url": "https://it.wikipedia.org/wiki?curid=1444919", "title": "Bordei Verde", "text": "Bordei Verde \u00e8 un comune della Romania di 2.828 abitanti, ubicato nel distretto di Br\u0103ila, nella regione storica della Muntenia.\nIl comune \u00e8 formato dall'unione di 3 villaggi: Bordei Verde, Gabrielescu, Liscoteanca."}
{"id": "1444920", "revid": "287204", "url": "https://it.wikipedia.org/wiki?curid=1444920", "title": "Jaron Lanier", "text": "Nato a New York da una famiglia di emigrati europei scampati alla shoa, e cresciuto a Mesilla, nel Nuovo Messico, Lanier ha fondato la \"Virtual Programming Languages\" (VPL Research) , \u00e8 principalmente uno sviluppatore di software, ma scrive anche per riviste, fra le quali \"Edge\" e \"Discover\".\nIl lavoro come sviluppatore.\nEbbe come mentore Marvin Minsky.\nDurante gli anni novanta, il termine cyberspazio inizi\u00f2 a divenire \"de facto\" sinonimo di Internet, e pi\u00f9 tardi di World Wide Web, perdendo il suo significato originale; in questi anni Lanier ipotizz\u00f2 la possibilit\u00e0 di arrivare, grazie a tecnologie per la visualizzazione tridimensionale, a una forma di comunicazione \"post-simbolica\". L'idea prevedeva che invece di ricorrere a parole per descrivere le cose, sarebbe stato presto possibile costruire virtualmente gli oggetti o dare una parvenza visiva ai concetti, comunicando direttamente per loro tramite.\nDa allora in poi la realt\u00e0 virtuale ben presto divenne uno strumento con potenzialit\u00e0 d'interesse in tutti i campi della conoscenza, attirando un numero di utenti sempre maggiore, interessati soprattutto da ci\u00f2 che pu\u00f2 essere percepito come uno stile di vita alternativo, in un ambito che d\u00e0 un ampio spazio alla creativit\u00e0 ed alla interattivit\u00e0, creando dei percorsi in mondi nuovi. Non a caso proprio Jaron Lanier ne ha evidenziato le enormi potenzialit\u00e0 come strumento in grado di favorire nuove forme di creativit\u00e0 condivisa e quindi modalit\u00e0 inedite di relazione.\nLanier tiene a precisare che il suo concetto di \"realt\u00e0 virtuale\" si discosta nettamente dai videogiochi che per quanto coinvolgenti mentalmente sono attivati da pulsanti, mentre nella realt\u00e0 virtuale \u00e8 l'intero corpo ad essere immerso in un altro mondo, con percezioni che si avvicinano allo stato onirico (con i suoi dispositivi ha partecipato ad esperimenti di Stephen LaBerge sul sogno lucido ) od anche alle allucinazioni delle sostanze psicotrope come l'Lsd, di cui afferma non avere mai fatto uso nonostante non gli siano mancate le occasioni nell'ambiente hippy che frequentava. \n\u00c8 stato consulente di Linden Lab, azienda creatrice del progetto Second Life, e di Microsoft per la realizzazione del Kinect, accessorio della Xbox 360.\nNel 2014 ha vinto il Premio internazionale per la pace degli editori tedeschi.\nCyber-pessimismo.\nLanier ha criticato aspramente il paradigma culturale ottimista di \"saggezza della folla\" di James Surowiecki, teorizzato nell\"'omonimo libro\", pubblicato in Italia nel 2004, in cui si sostiene che il prodotto intellettuale di un gruppo sia quasi sempre migliore dei prodotti intellettuali dei singoli.\nNel suo saggio \"You Are Not a Gadget: a Manifesto\" (trad. italiana: \"Tu non sei un gadget\", 2010), Lanier ha confermato la sua critica alla credenze ottimistiche sull'intelligenza collettiva delle folle indistinte che agiscono in rete: a tale proposito, ha definito il progetto editoriale dell'enciclopedia Wikipedia come un \u00abmaoismo digitale\u00bb:\nNel libro \"La dignit\u00e0 ai tempi di internet\" vengono affrontati i temi della disoccupazione provocata dalla diffusione di Internet e di come chi produceva conoscenza inizialmente venisse pagato ed oggi contribuisca gratuitamente. Viene fatto un confronto tra la quantit\u00e0 dei dipendenti di Kodak, 140.000, e quelli di Instagram prima che venisse acquisita, 22 dipendenti in tutto. Come faceva Instagram a produrre cos\u00ec tanto denaro con cos\u00ec pochi dipendenti? La risposta dell'autore consiste nel fatto che su Instagram le creazioni vengono fornite gratuitamente dalle persone, che quindi non ricevono nulla in cambio.\nCuriosit\u00e0.\nJaron Lanier \u00e8 stato preso a imitazione per il film cult Il tagliaerbe del 1992 nel quale appaiono anche i prototipi della sua ditta.\nJaron Lanier appare anche nel documentario \"The social dilemma\", targato Netflix, per l'importanza del suo libro \"Dieci ragioni per cancellare subito i tuoi account social\" nella discussione pubblica contro il potere manipolatorio esercitato dai social network oggi."}
{"id": "1444922", "revid": "114158678", "url": "https://it.wikipedia.org/wiki?curid=1444922", "title": "Vo\u017edovac", "text": "Vo\u017edovac (in serbo \u0412\u043e\u0436\u0434\u043e\u0432\u0430\u0446 / \"Vo\u017edovac\") \u00e8 un comune della Serbia appartenente al distretto della citt\u00e0 di Belgrado."}
{"id": "1444925", "revid": "110157", "url": "https://it.wikipedia.org/wiki?curid=1444925", "title": "Microregione di Oiapoque", "text": "Oiapoque \u00e8 una microregione dello Stato dell'Amap\u00e1 in Brasile, appartenente alla mesoregione di Norte do Amap\u00e1.\nComuni.\nComprende 2 municipi:"}
{"id": "1444927", "revid": "110157", "url": "https://it.wikipedia.org/wiki?curid=1444927", "title": "Vra\u010dar", "text": "Vra\u010dar \u00e8 un comune della Serbia componente la citt\u00e0 di Belgrado."}
{"id": "1444928", "revid": "1776051", "url": "https://it.wikipedia.org/wiki?curid=1444928", "title": "Cazasu", "text": "Cazasu \u00e8 un comune della Romania di 3.145 abitanti, ubicato nel distretto di Br\u0103ila, nella regione storica della Muntenia."}
{"id": "1444932", "revid": "8660", "url": "https://it.wikipedia.org/wiki?curid=1444932", "title": "Mladenovac", "text": "Mladenovac \u00e8 un comune della Serbia componente la citt\u00e0 di Belgrado. Vi \u00e8 nato il fumettista e illustratore Vujadin Radovanovi\u0107."}
{"id": "1444935", "revid": "74801", "url": "https://it.wikipedia.org/wiki?curid=1444935", "title": "Sul do Amap\u00e1", "text": "Sul do Amap\u00e1 \u00e8 una mesoregione dello Stato dell'Amap\u00e1 in Brasile.\nMicroregioni.\n\u00c8 suddivisa in due microregioni:"}
{"id": "1444936", "revid": "114158639", "url": "https://it.wikipedia.org/wiki?curid=1444936", "title": "Sopot (Serbia)", "text": "Sopot \u00e8 un comune della Serbia componente la citt\u00e0 di Belgrado."}
{"id": "1444937", "revid": "767487", "url": "https://it.wikipedia.org/wiki?curid=1444937", "title": "Chiscani", "text": "Chiscani \u00e8 un comune della Romania di 5.612 abitanti, ubicato nel distretto di Br\u0103ila, nella regione storica della Muntenia.\nIl comune \u00e8 formato dall'unione di 3 villaggi: Chiscani, Lacu S\u0103rat, V\u0103rs\u0103tura."}
{"id": "1444940", "revid": "289247", "url": "https://it.wikipedia.org/wiki?curid=1444940", "title": "1\u00b0 reggimento Lagunari &quot;Serenissima&quot;", "text": ""}
{"id": "1444941", "revid": "287204", "url": "https://it.wikipedia.org/wiki?curid=1444941", "title": "Barbara Torelli", "text": "Biografia.\nBarbara fu figlia di Marsilio Torelli e di Paola Secco, figlia a sua volta di Francesco Secco (Caravaggio, 1423 - Vicopisano, 1496), un capitano di ventura che aveva sposato nel 1451 Caterina Gonzaga, figlia naturale del marchese di Mantova Ludovico, venendo cos\u00ec a essere strettamente imparentato con la famiglia mantovana. Il padre Marsilio aveva abbandonato la carriera ecclesiastica nel 1462, alla morte del fratello maggiore Marcantonio, entrando a servizio come capitano della famiglia milanese degli Sforza e prendendosi cura del feudo di Montechiarugolo.\nMarsilio e Paola Secco ebbero quattro figli: oltre Barbara, nacquero Cristoforo, Francesco e Orsina. Quest'ultima \u00e8 la committente dell'affresco della \"Madonna della Misericordia\", rappresentante la Vergine che protegge con il suo mantello i quattro giovani Torelli inginocchiati. Un autore ignoto lo dipinse nel 1483 nella chiesa di San Quintino a Montechiarugolo, come recita la scritta sottostante: \u00abHoc opus fecit fieri Ursina MCCCCLXXXIII\u00bb.\nFu forse nel castello paterno che Barbara vide la luce, intorno al 1475, e vi visse per sedici anni; nel loggiato della rocca \u00e8 infatti tuttora leggibile la scritta: \u00ab1491, ottobre: la magnifica madonna Barbara Torella, moliera de messere Ercule Bentivolio, se part\u00ec de qui per andare a marito a Pisa\u00bb.\nIl matrimonio con Ercole Bentivoglio.\nErcole Bentivoglio (1459-1507) era figlio del signore di Bologna, Sante, e di Ginevra Sforza, una figlia illegittima del signore di Pesaro Alessandro Sforza, ed era altres\u00ec nipote del nonno materno di Barbara, Francesco Secco; capitano di ventura al soldo dei Fiorentini nella guerra contro Genova, si trovava allora a Pisa.\nI due coniugi vissero insieme a Pisa dalla fine del 1491 ai primi del 1494, quando il Bentivoglio part\u00ec nuovamente per una guerra proprio contro i Pisani: in quegli anni nacquero le loro due figlie, Costanza e Ginevra. Nell'estate del 1500 Barbara andr\u00e0 ad abitare a Fermo, in un palazzo ottenuto dal marito, in quel momento al servizio dello Stato pontificio: qui avvenne il dramma che pose fine a un matrimonio che probabilmente non fu mai felice. Il Bentivoglio aveva scoperto i furti commessi da un suo servo il quale, sperando di ottenere clemenza, gli aveva confessato che la moglie cercava di avvelenarlo intanto che lo tradiva con un suo compagno d'arme: la confessione risult\u00f2 per\u00f2 essere falsa e il servitore fu ucciso dal Bentivoglio, mentre Barbara, gi\u00e0 incarcerata dal marito, fu liberata. Tuttavia un reciproco sospetto doveva gravare sui due coniugi - in Ercole, quello di essere tradito, e in Barbara, di poter essere uccisa da un giorno all'altro - cos\u00ec che la Torelli nel giugno del 1501 fugg\u00ec a Urbino, rifugiandosi presso la madre.\nFu Silvestro Calandra, castellano di Mantova e segretario dei Gonzaga, che si trovava da un anno a Urbino, ad informare con una lettera del 20 luglio 1501 il marchese Francesco II Gonzaga della vicenda, aggiungendo che il Bentivoglio, in partenza per combattere i Fiorentini, essendosi scusato con la moglie e la madre Paola Secco, chiedeva che Barbara lo seguisse in Toscana: \u00abma non \u00e8 parso a madonna Paula de dargela, se in prima non se consulta cum la excellentia vostra\u00bb. Nella lettera il Calandra sosteneva altres\u00ec che pi\u00f9 volte il Bentivoglio aveva tentato di far prostituire la moglie: \u00abne volse far contracto et venderla per mille ducati a uno vescovo, come pi\u00f9 diffusamente intender\u00e0 la excellentia vostra da la prefata madonna Paula, quale ad questo effecto se parte per venire a Mantua\u00bb.\nNon sorprende pertanto che Barbara non raggiungesse il Bentivoglio in Toscana, ma si mettesse anch'ella in viaggio per Mantova, come Elisabetta Gonzaga avvertiva da Urbino Isabella d'Este il 3 gennaio 1502, pregandola di accogliere con ogni considerazione la Torelli, meritevole \u00abper le virt\u00f9 e sue bone conditioni\u00bb, che si accingeva a raggiungere Mantova per soggiornarvi momentaneamente \u00abin un monasterio per cagione de quelle occurrentie sue\u00bb. Tre giorni dopo Elisabetta accompagnava a Ferrara Lucrezia Borgia, nuova sposa di Alfonso d'Este, e di qui, tornata a Mantova per rendere visita al fratello Francesco, veniva a conoscenza che proprio il fratello di Lucrezia, Cesare, si era impadronito del suo ducato.\nQuanto a Barbara Torelli, da Ferrara cercava di farsi restituire la dote di 10.000 fiorini d'oro che era rimasta nelle mani del Bentivoglio il quale, da parte sua, non aveva nessuna intenzione di privarsi di una tale ingente somma e oltre tutto pretendeva che la figlia Costanza, in quel momento ospite della corte di Mantova, lo raggiungesse per andare sposa ad Alessandro Gonzaga, figlio di Giovanni e nipote del marchese Francesco, al quale egli l'aveva promessa. Di fronte a questa richiesta Barbara, raggiunta a Mantova la figlia Costanza, nel febbraio del 1504 la riport\u00f2 a Ferrara ed entrambe entrarono nel convento del Corpus Domini, non gi\u00e0 per condurvi un ritiro spirituale ma per trovarsi al sicuro da eventuali colpi di mano del Bentivoglio. Di qui, infatti, Barbara, con l'appoggio di Lucrezia Borgia, prepar\u00f2 gli accordi per il matrimonio della figlia con Lorenzo Strozzi, figlio di Tito Vespasiano e fratello di quell'Ercole Strozzi, poeta cortigiano degli Estensi, che aveva subito provato nei confronti di Barbara un interesse che andava molto al di l\u00e0 dell'umana simpatia per le sue sventure.\nLa relazione tra lo Strozzi e la Torelli inizi\u00f2 probabilmente nel 1504: Ercole era gi\u00e0 padre di due figli naturali, Tirinzia e Romano. Da Barbara ebbe il suo terzo figlio, Cesare, nel 1505, lo stesso anno in cui Costanza Bentivoglio sposava Lorenzo Strozzi senza poter portare la dote che il padre rifiutava di concederle, malgrado le sollecitazioni in tal senso che gli Strozzi gli fecero pervenire, tramite un notaio, il 18 gennaio 1506, e malgrado la lettera con la quale, il 1\u00ba marzo, Isabella d'Este lo invitava a benedire le nozze della figlia. L'altra figlia di Barbara e di Ercole Bentivoglio, Ginevra, sposer\u00e0 poco dopo Galeazzo Sforza, fratello di Giovanni, signore di Pesaro.\nIl matrimonio e l'omicidio di Ercole Strozzi.\nErcole Bentivoglio moriva nel giugno del 1507 e Barbara era cos\u00ec libera di sposare Ercole Strozzi. Il matrimonio fu accolto a Ferrara da mormorii di disapprovazione, essendo stato celebrato in settembre, dopo pochi mesi di vedovanza, e avvenuto con colui che in tal modo diveniva il cognato della propria figliastra, creando una dubbia mescolanza di parentele.\nIl 24 maggio 1508 Barbara partoriva Giulia Strozzi e tredici giorni dopo, il 6 giugno, Ercole Strozzi veniva selvaggiamente assassinato: il suo cadavere, trafitto da ventidue pugnalate, veniva trovato in strada, sotto quella casa Romei nella quale Lucrezia Borgia fonder\u00e0 pochi anni dopo il monastero di San Bernardino.\nIl delitto, che per la modalit\u00e0 dell'esecuzione dovette essere stato compiuto da pi\u00f9 persone, molto probabilmente su commissione, rimase impunito: non essendosi mai conosciuto il mandante, diede adito a numerose supposizioni. Ercole Strozzi non era certamente popolare a Ferrara: aveva rivestito la carica di \u00abgiudice dei dodici Savi\u00bb, il magistrato incaricato di dare esecuzione alle decisione del governo ferrarese, che aveva imposto in quegli anni pesanti tasse alla cittadinanza.\nAltre ipotesi molto popolari furono quelle che ritenevano l'episodio una vendetta di gelosia, in particolare dello stesso duca Alfonso, a causa dell'amicizia fra lo Strozzi e Lucrezia Borgia, o ancora si pens\u00f2 che Ercole Strozzi facesse da intermediario in una relazione tra il Bembo e Lucrezia, o tra il duca Francesco Gonzaga e Lucrezia, ma anche quest'ultima, a causa della pessima fama che tuttora la circonda, fu naturalmente sospettata dagli storici di aver fatto uccidere lo Strozzi per vendicarsi del tradimento da lui perpetrato sposando la Torelli. Si pens\u00f2 anche che mandante dell'omicidio potesse essere un Bentivoglio e cos\u00ec i sospetti si indirizzarono sul signore di Sassuolo, Alessandro Pio, in quanto figlio di una Bentivoglio, Eleonora, e oltre tutto sposato con una cugina di Lucrezia, Angela Borgia.\nL'ultima tra tante ipotesi, e probabilmente la pi\u00f9 vicina alla realt\u00e0, \u00e8 quella che fu formulata dalla stessa Torelli. Ella cos\u00ec scriveva da Venezia al duca Francesco Gonzaga, padrino della figlia Giulia, il 17 marzo 1509: \u00abPensava per aver taciuta la mia perversa sorte, ch'el caso mio oribile fusse de compassione e ch'el bastasse, ma ritrovo esser molestata e perseguitata pi\u00f9 che mai. Pensava de finire la lite della dotta [\"dote\"] mia, la quale \u00e8 in Rota a Roma, per poter vivere cos\u00ec dolorosamente con questi miserandi figlioli, li quali son 6 e dotarli di qualche virt\u00f9, a ci\u00f2 avesino similitudine al padre. Ora da la fortuna mia non \u00e8 concesso. Chi me ha tolto il marito, fa perdere il suo alli figlioli e cerca ofenderme in vita e farme perder la dotta, la quale a me pare dificile, se per ragione se ha a vincere\u00bb.\nAll'epoca in cui la Torelli scriveva quella lettera, la lite sulla dote vedeva in causa Barbara e la figlia Ginevra che, dopo la morte del padre Ercole Bentivoglio, era divenuta con la sorella Costanza l'erede del patrimonio del Bentivoglio, comprendente anche la dote della Torelli. Poich\u00e9 questa aveva raggiunto un accordo con la figlia Costanza, il processo in corso a Roma, del quale non si conosce l'esito, vedeva contendere la madre con la figlia Ginevra, dietro la quale non poteva non essere il marito Galeazzo Sforza: cos\u00ec, non sembra essere che lui, colui che Barbara pensa averle \u00abtolto il marito\u00bb.\nIl marito fu sepolto nella chiesa ferrarese di Santa Maria in Vado e Barbara acquist\u00f2 per s\u00e9 una tomba adiacente, in cambio di due sue case. Poi, temendo per la propria vita, si trasfer\u00ec a Venezia con la figlia Giulia. Vi si trattenne almeno fino al 1513, come sappiamo da alcune lettere scritte in quell'anno: Bernardino de' Prosperi, segretario del duca di Ferrara, scriveva il 26 agosto del 1513 a Isabella d'Este di aver \u00abvisitato et facto le belle parole cum la magnifica madonna Barbara Torella, secundo vostra signoria me commette\u00bb, mentre la stessa Torelli aveva il giorno prima ringraziato la marchesa della visita ricevuta, confidandole di desiderare di vivere in qualunque luogo ove \u00abspendere li giorni miei in sua servit\u00f9\u00bb e firmandosi \u00abhumillima et infelise serva Barbara Taurella\u00bb.\nGli ultimi anni.\nGli ultimi venti anni della vita di Barbara Torelli trascorsero anonimamente: nel 1518 si trovava a Reggio, dove promise in sposa la figlia Giulia al figlio di un notabile del luogo, tale Alberto Gazolo, poi torn\u00f2 a Ferrara per alcuni anni, mentre dal 1524 al 1529 si trov\u00f2 ad abitare insieme con il figlio Cesare a Pisa, dove il 27 settembre 1527 redasse un testamento.\nBarbara sopravvisse ai suoi figli. Ginevra, rimasta vedova di Galeazzo Sforza, si era risposata con un altro capitano di ventura, Manfredo Pallavicino, che fu ucciso dai Francesi nel 1521: ebbe da lui un figlio, Sforza Pallavicino, mor\u00ec intorno al 1524 e fu sepolta nella chiesa di Santa Maria delle Grazie, a Milano, accanto alle tombe dei suoi mariti. Anche Costanza, rimasta vedova di Lorenzo Strozzi, si era risposata con un altro condottiero, Filippo Torniello, e mor\u00ec intorno al 1530. Quanto a Cesare e a Giulia, non essendo ricordati nell'ultimo testamento della madre, \u00e8 certo che morirono prima del 1533.\nIn quell'anno Barbara era a Bologna, dove il 7 novembre fece testamento, rogato dal notaio Giovanni Battista Castellani. In esso, nominava suoi eredi Sforza Pallavicino, figlio di Ginevra, Livia Torniello, figlia di Costanza, e la figliastra Tirinzia, figlia di Ercole Strozzi. Concedeva lasciti alle nipoti Ginevra e Camilla Strozzi, suore nel convento bolognese del Corpo di Cristo, dove il testamento fu redatto, e a diverse sue serve, ed esprimeva il desiderio di essere sepolta a Pisa, nella sua cappella sita nella chiesa di San Nicola, dove gi\u00e0 riposavano le figlie Costanza e Giulia. Evidentemente, il contratto stipulato con i canonici della chiesa di Santa Maria in Vado, con la quale ella aveva stabilito nel 1509 di essere sepolta a Ferrara, era stato annullato.\nLa mancanza di ogni altra notizia su Barbara Torelli fa ritenere che sia deceduta poco tempo dopo, forse a Bologna: di una tomba della famiglia Torelli nella chiesa pisana di San Nicola, che nel 1572 sub\u00ec profondi rimaneggiamenti, non si \u00e8 conservata alcuna traccia.\nIl sonetto attribuito.\nAlla Torelli \u00e8 stato attribuito un sonetto composto a ricordo della tragica morte del marito Ercole Strozzi:\nNel 1713 Girolamo Baruffaldi, in una sua raccolta di rime di poeti ferraresi, dedicata a un lontano discendente di Ercole Bentivoglio, il nunzio apostolico in Francia Cornelio Bentivoglio d'Aragona, pubblic\u00f2 il sonetto, attribuendolo a Barbara Torelli e riport\u00f2 una breve notizia sulla stessa: \u00abMoglie d'Ercole Strozza e origine della di lui morte, come Donna di rare bellezze e d'alto sapere, e perci\u00f2 pretesa da molti. Ne' funerali d'Ercole suo marito fatti l'anno 1509 [\"sic\"], e descritti da Celio Calcagnini, si legge un suo sonetto\u00bb.\nLuigi Ughi, nel 1804, ripet\u00e9 sostanzialmente la nota del Baruffaldi: \u00abDi lei abbiamo un sonetto con cui pianse la morte del marito, e che da Celio Calcagnini fu pubblicato nel 1509 unitamente alla descrizione de' funerali al medesimo fatti\u00bb. In realt\u00e0 la \"Oratio tumultuario habita a Coelio Calcagnino in funere Herculis Strozae\", fu pubblicata a Venezia nel 1513 e in essa non \u00e8 inserito nessun sonetto della Torelli.\nIl sonetto fu elogiato dal Carducci ma fu attribuito all'Ariosto dal filologo Giulio Bertoni e dal Catalano, che poi torn\u00f2 ad attribuirlo alla Torelli. Resta tuttavia il fatto che il sonetto fu sconosciuto ai contemporanei i quali, anche quando dichiararono di apprezzare le diverse virt\u00f9 della Torelli mai le concessero fama di poetessa. In considerazione del fatto che il sonetto fu conosciuto soltanto grazie alla pubblicazione della raccolta del Baruffaldi, esso \u00e8 ritenuto un falso dello stesso canonico ferrarese. Il filologo Angelo Monteverdi considera che la raccolta del Baruffaldi contenga tutta una serie di sue contraffazioni attribuite a vari personaggi di Ferrara, come un falso del canonico \u00e8 anche la celebre iscrizione in antico volgare che il Baruffaldi sostenne esistere nel Duomo di Ferrara: \u00abLi mille cento trentacinque nato / fo questo Tempio a Zorzi donato / fo Nicolao Scolptore / e Glielmo fo l'Autore\u00bb.\nUn'omonima Barbara Torelli.\nLa nostra Barbara Torelli non va confusa con l'omonima letterata Barbara Torelli Benedetti, sua pronipote: uno dei due fratelli di Barbara, Francesco, ebbe per figlio naturale un certo Gaspare che spos\u00f2 Maddalena Musacchi, una nobile parmigiana, dalla quale ebbe un maschio e tre femmine, tra le quali Barbara, nata il 21 febbraio 1546, sposata al cavaliere Gian Paolo Benedetti.\nQuesta Barbara visse a Parma, fece parte dell'\u00abAccademia degli Innominati\u00bb, e viene ricordata per essere autrice della favola pastorale \"Partenia\", della quale riferisce, tra gli altri, anche Saverio Bettinelli: \u00abla \"Partenia\" di Barbara Torelli, sorella della famosa Ippolita moglie del conte Baldassarre Castiglione\u00bb.\nIl Bettinelli per\u00f2 confonde due diverse persone: la Ippolita Torelli che spos\u00f2 il celebre letterato Baldassarre Castiglione nel 1516, ebbe tre figli, Camillo (1517), Anna (1518) e Ippolita (1520), morendo il 14 agosto 1520 nel dare alla luce l'ultima figlia. Non pu\u00f2 perci\u00f2 essere la sorella di Barbara Torelli Benedetti, che nacque nel 1546.\nLa moglie del Castiglione era in realt\u00e0 cugina di Barbara Torelli Bentivoglio Strozzi, essendo figlia di Francesca di Giovanni Bentivoglio, il signore di Bologna, e di Guido Torelli, fratello di Marsilio Torelli, padre di Barbara."}
{"id": "1444944", "revid": "110157", "url": "https://it.wikipedia.org/wiki?curid=1444944", "title": "Microregione di Macap\u00e1", "text": "Macap\u00e1 \u00e8 una microregione dello Stato dell'Amap\u00e1 in Brasile, appartenente alla mesoregione di Sul do Amap\u00e1.\nComuni.\nComprende 8 municipi:"}
{"id": "1444946", "revid": "599013", "url": "https://it.wikipedia.org/wiki?curid=1444946", "title": "\u00c1rni Gautur Arason", "text": "Carriera.\nClub.\nDopo aver giocato per alcune stagioni in Islanda \u00e8 arrivato al Rosenborg nel gennaio 1998, con questa squadra ha vinto per tre volte il campionato norvegese ed ha disputato diversi incontri di Champions League. Nel 2003 \u00e8 passato al Manchester City diventando il secondo di David James.\nIn Inghilterra ha collezionato pochissime presenze, in una di queste, in FA Cup contro il Tottenham al White Hart Lane con il City sotto di tre reti e in dieci uomini alla fine del primo tempo, Arason si \u00e8 messo in mostra con delle belle parate e ha contribuito alla rimonta della sua squadra che ha vinto per 4-3.\nA fine stagione si \u00e8 trasferito al V\u00e5lerenga, con cui ha vinto un altro campionato norvegese.\nIl 30 novembre 2007, scaduto il contratto che lo legava al club di Oslo si \u00e8 trovato senza una squadra.\nNel marzo 2008 ha trovato un accordo con i sudafricani del Thanda Royal Zulu con cui ha disputato una stagione per poi tornare in Norvegia all'Odd Grenland.\nRimasto svincolato, ha firmato un contratto con il Lierse all'inizio del 2011. Si \u00e8 ritirato a fine stagione.\nNazionale.\nHa fatto il suo esordio con la nazionale di calcio islandese nel 1998 in un'amichevole contro la Lettonia. Da allora \u00e8 diventato il portiere titolare della squadra e ha collezionato in totale 71 presenze. Non ha giocato nel periodo successivo all'esperienza al V\u00e5lerenga in cui era svincolato, ma \u00e8 stato comunque convocato due volte."}
{"id": "1444947", "revid": "1745361", "url": "https://it.wikipedia.org/wiki?curid=1444947", "title": "Pelota italiana", "text": "La pelota italiana \u00e8 una specialit\u00e0 sferistica del tamburello.\nRegolamento.\nLa pelota italiana si chiama cos\u00ec poich\u00e9 in alcune regole \u00e8 simile a certe specialit\u00e0 della pelota basca e pilota valenciana. Si pratica con tamburello e palla in gomma di peso 75-77\u00a0g. con diametro 6,6\u00a0cm., e si gioca in doppio, 2 contro 2. Le partite si svolgono prevalentemente in sferisterio: il campo \u00e8 lungo 54\u00a0m. e largo 10\u00a0m. con muro di appoggio. Il battitore deve effettuare la battuta facendo rimbalzare la palla nel quadrato, con lato di mezzo metro, tracciato sul suolo. La partita \u00e8 vinta da chi totalizza 41 punti senza un limite di tempo.\nLa variante chiamata \"minipelota\" si gioca con palla da tennis depressurizzata su un campo con rete divisoria alta 1,2\u00a0m., in posizione centrale, sulla quale deve passare la palla. In questa variet\u00e0 di gioco, la vittoria si consegue realizzando 21 punti.\nAl giorno d'oggi in Italia, soprattutto nel Sud Italia e in Calabria in special modo, \u00e8 molto in voga tra i murettari e sta vivendo una seconda giovinezza."}
{"id": "1444948", "revid": "767487", "url": "https://it.wikipedia.org/wiki?curid=1444948", "title": "Ciocile", "text": "Ciocile \u00e8 un comune della Romania di 2.959 abitanti, ubicato nel distretto di Br\u0103ila, nella regione storica della Muntenia.\nIl comune \u00e8 formato dall'unione di 4 villaggi: Chichine\u021bu, Chioib\u0103\u0219e\u0219ti, Ciocile, Od\u0103ieni."}
{"id": "1444949", "revid": "1318658", "url": "https://it.wikipedia.org/wiki?curid=1444949", "title": "Novi Beograd", "text": "Novi Beograd (dal serbo: Nuova Belgrado) \u00e8 un comune della Serbia facente parte della capitale serba Belgrado.\nGeografia.\nPosizionata sulla riva sinistra del fiume Sava e sulla destra del Danubio, \u00e8 situata nella parte pi\u00f9 orientale della Sirmia.\n\u00c8 collegata al resto di Belgrado tramite 3 ponti stradali (Gazela, Branko ed Ada) ed altri 2 ferroviari (Nuovo e Vecchio).\nStoria.\nNel quartiere di Be\u017eanija sono state ritrovate testimonianze di un insediamento attestato dal Neolitico all'impero romano.\nTuttavia il nome del villaggio appare solo nel 1512 (citato nel \"Kru\u0161evski pomenik\" del 1713) come un piccolo centro abitato di 32 case e popolato dai serbi.\nDopo la caduta del Despotato di Serbia i cittadini si rifugiarono in Sirmia (\"be\u017eanija\" in serbo arcaico sta per \"campo per rifugiati/rifugio\"). Poco dopo la regione entr\u00f2 a far parte dei domini ottomani, come ducato vassallo dell'impero e poi come sangiaccato.\nL'attuale sindaco \u00e8 l'ex pallanuotista Aleksandar \u0160api\u0107, scelto alle elezioni 2012, poi rieletto nel 2016 e alle elezioni 2020.\nArchitetture.\nVi si trovano il Palazzo di Serbia, sede del governo serbo, e la Torre U\u0161\u0107e, grattacielo colpito dai bombardamenti della NATO del 1999."}
{"id": "1444951", "revid": "287204", "url": "https://it.wikipedia.org/wiki?curid=1444951", "title": "Marsanz Torrej\u00f3n F\u00fatbol Sala", "text": "Il Marsanz Torrejon Futbol Sala \u00e8 stata una squadra spagnola di calcio a 5 attiva sin dalla prima edizione della \"Liga Nacional de F\u00fatbol Sala\", durante la stagione 1989-90.\nStoria.\nLa squadra madrilena, con sede a Torrej\u00f3n de Ardoz, ha avuto i suoi migliori momenti nella prima met\u00e0 degli anni 1990: dopo una semifinale nella prima stagione, ha raggiunto la finale (tutta madrilena) nel 1990/1991 battuta dall'Intervi\u00fa Lloyd's solo dopo la terza gara, nel medesimo anno ha raggiunto la finale della Coppa di Spagna, battuta dal Caja Toledo. L'anno dopo con il nome di Pennzoil Marsanz cede ai quarti di campionato di nuovo Caja Toledo ma vince la Coppa di Spagna a Caceres e la Supercoppa, per poi l'anno successivo laurearsi campione di Spagna battendo in finale gli stessi castigliani in quella stagione denominati Caja Castilla La Mancha. Questo da modo al Marsanz di giocare per la prima volta l'European Champions Tournament e di trionfare al termine della successiva stagione vincendo la finale contro il MNK Uspinja\u010da Zagreb tra le mura amiche del \"Pabellon Joaquin Blume\", con il punteggio di 11-3. La stagione \u00e8 migliorata dalla vittoria della seconda Coppa di Spagna a Castell\u00f3n de la Plana contro il Murcia e della Supercoppa.\nIl Marsanz poi avvia un declino piuttosto forte: nella successiva stagione 1993-94 giunge alla seconda fase per il titolo ma non va oltre la quinta piazza, l'anno dopo rimane fuori dalla corsa dopo la prima fase e nei gironi di permanenza retrocede in \"Division de Plata\". La fase negativa termina l'anno successivo quando il Marsanz con un ottimo campionato guadagna la promozione alla massima divisione, ma l'anno successivo non ripresenta iscrizione, chiudendo la sua avventura nel calcio a cinque di alto livello."}
{"id": "1444953", "revid": "110157", "url": "https://it.wikipedia.org/wiki?curid=1444953", "title": "Microregione di Mazag\u00e3o", "text": "Mazag\u00e3o \u00e8 una microregione dello Stato dell'Amap\u00e1 in Brasile, appartenente alla mesoregione di Sul do Amap\u00e1.\nComuni.\nComprende 3 municipi:"}
{"id": "1444954", "revid": "114158583", "url": "https://it.wikipedia.org/wiki?curid=1444954", "title": "Obrenovac", "text": "Obrenovac \u00e8 un comune della Serbia componente la citt\u00e0 di Belgrado."}
{"id": "1444956", "revid": "729019", "url": "https://it.wikipedia.org/wiki?curid=1444956", "title": "Autoroute A8 (Francia)", "text": "L'autoroute A8, detta \"La Proven\u00e7ale\" \u00e8 un'autostrada francese.\nCollega Aix-en-Provence (dove si collega alla A7) con Mentone (confine di Stato) attraversando la Provenza e la Costa Azzurra.\nIl suo prolungamento in territorio italiano \u00e8 la A10.\nTracciato.\nL'A8 \u00e8 un'estensione della A7 che inizia a ovest di Aix-en-Provence a La Fare-les-Oliviers. L'autostrada passa per i dipartimenti di Bocche del Rodano, Varo e Alpi Marittime. Essa serve le citt\u00e0 di Aix-en-Provence, Fr\u00e9jus, Saint-Rapha\u00ebl, Cannes, Antibes, Nizza, Monaco e Mentone, prima di attraversare il confine dove diventa l'autostrada italiana A10.\nEssa attraversa le montagne di Sainte-Balsam e di Maures, tra Aix-en-Provence e Fr\u00e9jus, e il Massiccio dell'Esterel tra Saint-Rapha\u00ebl e Cannes. Seguendo la \"Grande Corniche\", la strada offre bellissimi panorami del mare tra Nizza e Mentone.\nTraffico.\nLa strada \u00e8 soggetta a traffico pesante per tutto l'anno, ed \u00e8 particolarmente congestionata a luglio e agosto (soprattutto tra Antibes e Nizza). Ne risulta che siano stati adottati schemi di gestione del traffico simili a quelli usati sul Boulevard P\u00e9ripherique di Parigi, nel tratto tra il Var e Nizza Ovest. Il tratto che attraversa le montagne di Maures e dell'Esterel \u00e8 a rischio di incendio boschivo durante l'estate."}
{"id": "1444957", "revid": "547034", "url": "https://it.wikipedia.org/wiki?curid=1444957", "title": "Cire\u0219u (Br\u0103ila)", "text": "Cire\u015fu \u00e8 un comune della Romania di 3.370 abitanti, ubicato nel distretto di Br\u0103ila, nella regione storica della Muntenia.\nIl comune \u00e8 formato dall'unione di 5 villaggi: Batogu, Cire\u0219u, Ione\u0219ti, Sc\u0103rl\u0103te\u0219ti, Vultureni. Il centro abitato di Batogu \u00e8 attraversato dal 45\u00ba parallelo, la linea equidistante fra il Polo nord e l'Equatore. "}
{"id": "1444961", "revid": "110157", "url": "https://it.wikipedia.org/wiki?curid=1444961", "title": "Savski Venac", "text": "Savski Venac \u00e8 un comune della Serbia componente la citt\u00e0 di Belgrado."}
{"id": "1444964", "revid": "114158621", "url": "https://it.wikipedia.org/wiki?curid=1444964", "title": "Rakovica", "text": "Rakovica \u00e8 un comune della Serbia componente la citt\u00e0 di Belgrado."}
{"id": "1444965", "revid": "647919", "url": "https://it.wikipedia.org/wiki?curid=1444965", "title": "Imperatore Giustiniano", "text": ""}
{"id": "1444967", "revid": "114158603", "url": "https://it.wikipedia.org/wiki?curid=1444967", "title": "Palilula (Belgrado)", "text": "Palilula \u00e8 un comune della Serbia componente la citt\u00e0 di Belgrado."}
{"id": "1444968", "revid": "287204", "url": "https://it.wikipedia.org/wiki?curid=1444968", "title": "Francesco Esposito", "text": "Carriera.\nConquista il primo dei suoi nove titoli mondiali (1980, 1981, 1982, 1983, 1984, 1988, 1990, 1992, 1994) ai Mondiali pesi leggeri di Hazewinkel nel doppio federale con Ruggero Verroca (Circolo Barion); vanta inoltre sette vittorie a Lucerna (1981, 1985, 1986, 1990, 1991, 1992, 1994), sei medaglie d'oro agli Internazionali di Francia (1981, 1982, 1985, 1986, 1987, 1992), cinque Memorial P. D'Aloja, e tredici titoli di Campione d'Italia. \u00c8 stato il primo atleta italiano a ricevere, nel 1996, la Medaglia Thomas Keller, riconoscimento internazionale della FISA."}
{"id": "1444969", "revid": "125623751", "url": "https://it.wikipedia.org/wiki?curid=1444969", "title": "Andrea Pazienza", "text": "Ritenuto uno degli artisti pi\u00f9 rappresentativi e innovativi nel campo del fumetto italiano, la cui opera, incentrata su personaggi come Zanardi e Pentothal, \u00e8 stata negli anni ristampata pi\u00f9 volte e oggetto di mostre e riconoscimenti. Alla sua vita e alla sua opera \u00e8 ispirato il film \"Paz!\"\nBiografia.\nInfanzia e studi.\nPazienza nacque a San Benedetto del Tronto, in provincia di Ascoli Piceno, il 23 maggio del 1956, figlio del sanseverese Enrico Pazienza, docente di educazione artistica, e della sambenedettese Giuliana Di Cretico, docente di educazione tecnica. Pur considerato che la famiglia risultava essere residente stabile del comune di San Severo (paese d'origine paterno), in provincia di Foggia, la madre volle comunque darlo alla luce nella sua citt\u00e0 natale. All'et\u00e0 di dodici anni, Pazienza si trasfer\u00ec per studio a Pescara, tornando quasi ogni fine settimana a San Severo, dove continu\u00f2 a frequentare gli amici di sempre e a lasciare tracce della sua genialit\u00e0, tra l'altro realizzando le scenografie di alcuni spettacoli presso il Teatro Verdi. Nella citt\u00e0 abruzzese si iscrisse al Liceo Artistico \"Giuseppe Misticoni\" e strinse una sincera amicizia con l'autore di fumetti Tanino Liberatore.\nIn questi anni crea i suoi primi fumetti, in parte tuttora inediti, e realizza una serie di dipinti; collabora, inoltre, col \"Laboratorio Comune d'Arte \"Convergenze\"\", che dal 1973 espone i suoi lavori in mostre sia collettive sia personali. Nel 1974 si iscrive al corso di laurea in Discipline delle Arti, Musica e Spettacolo (DAMS) presso l'Universit\u00e0 degli Studi di Bologna, ma poi abbandoner\u00e0 gli studi a due esami dal conseguimento della laurea. Vive gli anni della contestazione bolognese legata al Movimento del '77, che fanno da sfondo al fumetto \"Le straordinarie avventure di Pentothal\", primo lavoro di Pazienza pubblicato (\"Alter Alter\", 1977).\n1977-1981: Da \"Cannibale\" a \"Frigidaire\".\nIn quella facolt\u00e0 incontra altri artisti e scrittori come Enrico Palandri, Pier Vittorio Tondelli, Gian Ruggero Manzoni, Freak Antoni e Francesca Alinovi.\nNel 1977 con Filippo Scozzari entra a far parte del gruppo che realizza la rivista \"Cannibale\", una rivista di fumetti sperimentale per adulti di genere umoristico e satirico fondata da Stefano Tamburini e Massimo Mattioli, a cui si unir\u00e0 in seguito Tanino Liberatore. Dal 1979 al 1981 collabora col settimanale di satira \"Il Male\". Col gruppo di \"Cannibale\" e con Vincenzo Sparagna, fonda nel 1980 il mensile \"Frigidaire\", sulle cui pagine fa la sua comparsa Zanardi.\nLa collaborazione con \"Frigidaire\" rivela un Pazienza prolifico, per quanto insofferente alle scadenze e alle pressioni editoriali. Nel soli primi mesi di vita della rivista realizza soggetti e disegni per decine di storie in bianco e nero, a colori, e con tecniche miste. Tra i personaggi, \"Francesco Stella\", \"L'investigatore senza nome\", \"Pertini\" (per un albo speciale \"disegnato in tre giorni\" - dice Pazienza). Realizza anche copertine di dischi, un calendario, alcuni poster, e spot grafici. Inoltre omaggia Tamburini e Sc\u00f2zzari di collaborazioni, e illustra articoli e racconti su richiesta del direttore Sparagna. Nelle proprie storie, collabora inoltre con autori meno noti (Nicola Corona, Marcello D'Angelo).\n1982-1985: L'eclettico Pazienza e le droghe.\nSi dedica anche all'insegnamento, dapprima presso la \"Libera Universit\u00e0 di Alcatraz\" (Santa Cristina di Gubbio) di Dario Fo (coordinata dal figlio Jacopo). Quindi nel 1983 partecipa a Bologna alla \"Scuola di Fumetto e Arti Grafiche Zio Feininger\", fondata da Brolli e Igort in collaborazione con l'Arci locale, e insegna a fianco di Magnus, Lorenzo Mattotti, Silvio Cadelo e altri. Qui tiene un corso fino al giugno del 1984 (tra gli allievi Francesca Ghermandi, Alberto Rapisarda, Enrico Fornaroli e Sauro Turroni), raccontando quell'esperienza di insegnante qualche anno pi\u00f9 tardi nel romanzo a fumetti \"Pompeo\".\nSenza limitarsi al fumetto, Pazienza firma in questi anni manifesti cinematografici (tra i quali quello della \"Citt\u00e0 delle donne\" di Fellini nel 1980, e quello per \"Lontano da dove\", regia di Stefania Casini e Francesca Marciano, nel 1983), videoclip (\"Milano e Vincenzo\" di Alberto Fortis e \"Michelle\" dei Beatles per il programma di Rai 1 \"Mister Fantasy\"), copertine di dischi (come \"Robinson\" di Roberto Vecchioni, S.o.S brothers di Enzo Avitabile e Passpart\u00f9 della Premiata Forneria Marconi) e campagne pubblicitarie. Lavora anche per il mondo del teatro, realizzando scenografie e ideando locandine, come nel caso dello spettacolo di teatro-danza \"Dai Colli\" (coreografia di Giorgio Rossi) della compagnia Sosta Palmizi.\nSi cimenta anche nella pittura, esponendo nuove opere sia nel 1982, in occasione della rassegna \"Registrazione di Frequenza\" presso la Galleria Comunale d'Arte Moderna di Bologna, sia nel 1983, presso la galleria milanese \"Nuages\" e alla mostra \"Nuvole a go-go\" presso il Palazzo delle Esposizioni di Roma (con Francesco Tullio Altan e Pablo Echaurren). Inoltre, decora con pitture murali l'aula del Polo Didattico della Facolt\u00e0 di Lettere di Genova, e realizza il gigantesco \"Zanardi equestre\" a Cesena.\nSe in questi anni Pazienza incontra una grande fama grazie al suo lavoro, contemporaneamente si avvicina alle droghe pesanti, cos\u00ec dopo la sperimentazione di canapa e psichedelici degli anni della giovent\u00f9, finisce, come tanti della sua generazione, nell'eroina, alternandosi tra periodi in cui riesce a distaccarsene e periodi in cui non riesce a farne a meno. \u00c8 proprio a causa di questo che ben presto viene bollato come \"tossico\", (anche se lui stesso, come testimonia una video-intervista a Red Ronnie del 1984, amava scherzarci sopra), lavora di meno e viene abbandonato dalla fidanzata storica, Elisabetta Pellerano, che aveva iniziato una relazione con l'amico comune Marcello Jori. Trasferitosi a Montepulciano nel 1984 e apparentemente disintossicato, nel giugno 1985 conosce la fumettista Marina Comandini e, un anno dopo, la sposa. Nel frattempo continua a collaborare con le pi\u00f9 importanti riviste italiane del fumetto, tra cui \"Linus\", e partecipa alla creazione del mensile \"Frizzer\" (che si affianca a \"Frigidaire\"). Collabora inoltre alla rivista \"Tempi Supplementari\".\n1986-1988: Gli ultimi anni e la morte.\nDal 1986, collabora anche con \u00abAvaj\u00bb, supplemento al mensile \"Linus\", con \u00abTango\u00bb, supplemento del quotidiano \"L'Unit\u00e0\", con \"Zut\", rivista satirica diretta da Vincino, e con \"Comic Art\". Nel 1987 firma la scenografia dello spettacolo di danza \"Dai colli\" del coreografo Giorgio Rossi, e collabora alla sceneggiatura de \"Il piccolo diavolo\" di Roberto Benigni (il comico non accredita il contributo di Pazienza, ma gli dedica l'intero film, uscito postumo). \u00c8 a Montepulciano che nascono opere legate alla sua crescente passione per la poesia e la storia: \"Pompeo\", \"Campofame\" da un poema di Robinson Jeffers, \"Astarte\".\nNella notte del 16 giugno 1988 muore improvvisamente a Montepulciano. La moglie, Marina Comandini, disse che il marito si era chiuso nel bagno della loro abitazione la notte precedente e, dopo circa venti minuti, sarebbe stato trovato morto. Secondo Sergio Staino, a seguito di un soggiorno in Brasile per disintossicarsi, era tornato in Italia (apparentemente riabilitato), chiedendogli per\u00f2 con un espediente un'ingente somma di denaro. Ottenutala, avrebbe comprato dell'eroina morendo il giorno successivo per overdose. La causa ufficiale della morte non fu per\u00f2 mai rivelata dalla famiglia, lasciando intendere che fosse deceduto per un malore improvviso dovuto a cause naturali.\nPochi giorni dopo la sua scomparsa, si apre a Peschici la prima mostra che avrebbe dovuto tenere insieme al padre Enrico. \u00c8 sepolto nel cimitero di San Severo. Aveva detto al padre: \"Se mi dovesse succedere qualcosa, voglio solo un po' di terra a San Severo, e un albero sopra\". Questo desiderio, pi\u00f9 volte espresso, fu ricordato durante l'orazione funebre dalla madre di Pazienza.\nFilmografia.\nNel 2001 Stefano Mordini realizza il film documentario \"Paz'77\", dove ci presenta un Pazienza alle prese con Pentothal, la sua prima opera. Il documentario, presentato al Torino Film Festival, \u00e8 andato in concorso alla Triennale di Milano. Nel febbraio 2002 \u00e8 uscito il film \"Paz!\", diretto da Renato De Maria, che ha per protagonisti alcuni dei personaggi pi\u00f9 importanti di Andrea Pazienza, tra i quali Pentothal, Fiabeschi e Zanardi, un'operazione legittimata dal fatto che gi\u00e0 lo stesso Pazienza aveva sceneggiato un film su Zanardi (esiste una registrazione audio con l'artista che recita stralci della sceneggiatura). \nMentre invece nel 2013 esce \"Fiabeschi torna a casa\" diretto dallo stesso Max Mazzotta in cui torna ad interpretare l'omonimo personaggio gi\u00e0 visto in \"Paz!\".\nOpere.\nLa pi\u00f9 completa edizione delle opere di Pazienza \u00e8 \"Tutto Pazienza\" pubblicata in venti volumi, tra il 18 giugno e il 1\u00ba ottobre 2016, nella collana \"Biblioteca di Repubblica-l'Espresso\". Prodotta da Fandango libri a cura di Giovanni Ferrara e Oscar Glioti, con la consulenza editoriale di Luca Raffaelli, la collana ripropone tutte le opere pubblicate dall'autore e una vasta selezione delle opere postume tra cui alcuni inediti.\nCopertine di dischi.\nPazienza ha lavorato come illustratore a tutto campo realizzando anche manifesti per il cinema e per il teatro (ad esempio l'immagine della locandina del film \"La citt\u00e0 delle donne\" di Federico Fellini) e numerose copertine di dischi, sia album che singoli.\nManifesti cinematografici.\nAltro.\n1988 - \"Le Canzoni di Tot\u00f2\" (Antologia di due cofanetti, a cura di Vincenzo Mollica; picture disc realizzati da Pazienza e Hugo Pratt)\nSu riviste.\nPazienza partecipa in modo attivo dal secondo numero in poi, cio\u00e8 dall'inverno 1977 al giugno 1979.\nSupplemento al quotidiano \"Paese Sera\"\nSupplemento al quotidiano \"la Repubblica\"\nTango contiene un'ampia produzione vignettistica di Pazienza, successivamente ripubblicate da Cuore.\nIl titolo della rivista \u00e8 ricavato dai nomi dei suoi fondatori: Angese, Vincino, Andrea Pazienza, Jacopo Fo. Non \u00e8 una rivista vera e propria ma un allegato a \"Linus\" che esce tra marzo e settembre 1988."}
{"id": "1444971", "revid": "1558346", "url": "https://it.wikipedia.org/wiki?curid=1444971", "title": "Legge di Liebig", "text": "La legge di Liebig o legge del minimo \u00e8 un principio di agronomia sviluppato da Carl Sprengel nel 1828 e reso popolare in seguito da Justus von Liebig. Esso afferma che la crescita \u00e8 controllata non dall'ammontare totale delle risorse naturali disponibili, ma dalla disponibilit\u00e0 di quella pi\u00f9 scarsa.\nQuesto concetto venne applicato originariamente alla coltivazione delle piante o dei raccolti: si scopr\u00ec che l'aumento delle sostanze nutrienti gi\u00e0 abbondantemente disponibili non migliorava la crescita. Solo l'aumento della somministrazione della sostanza nutriente pi\u00f9 carente causava un miglioramento nel fattore di crescita delle piante o dei raccolti.\nLiebig fu un chimico tedesco vissuto nel 1800, che studi\u00f2 l\u2019effetto che la carenza delle sostanze nutritive pu\u00f2 avere sullo sviluppo delle piante.\nScopr\u00ec che ciascun elemento nutritivo interagisce con gli altri per cui non svolge una funzione a se stante, tant\u2019\u00e8 vero che se questo manca del tutto, impedisce alle altre combinazioni nutritive di produrre il loro effetto. Osserv\u00f2 ad esempio come la carenza di micronutrienti ad esempio il Ferro, il Boro, il Molibdeno, impediscono alle piante i processi fotosintetici o respiratori (ad esempio la manifestazione della clorosi ferrica).\nDa questa osservazione Liebig cap\u00ec che le sostanze essenziali, che sono disponibili in quantit\u00e0 vicine al minimo necessario, diventano fattori limitanti per la crescita degli organismi.\nPer spiegare la sua legge Liebig us\u00f2 l'immagine di un barile, che in seguito venne chiamato \"barile di Liebig\". Cos\u00ec come la capacit\u00e0 di un barile con doghe di lunghezza diversa \u00e8 limitata dalla doga pi\u00f9 corta, anche la crescita di una pianta \u00e8 limitata dalla sostanza nutriente in quantit\u00e0 minore.\nAd esempio, la crescita di una pianta pu\u00f2 dipendere da un numero diverso di fattori come la luce solare o minerali nutrienti (nitrati o fosfati). La disponibilit\u00e0 di tali fattori pu\u00f2 variare in maniera tale che, in tempi differenti, uno di essi sia pi\u00f9 limitato di altri. La Legge di Liebig afferma che la crescita avviene con la velocit\u00e0 permessa da quello pi\u00f9 limitato. In condizioni di equilibrio stazionario, le sostanze essenziali disponibili in quantit\u00e0 prossime al minimo necessario tendono a divenire limitanti. Tuttavia i fattori possono interagire fra loro rendendo la risposta degli organismi pi\u00f9 complessa.\nL'equazione seguente indica che la crescita di una popolazione \"O\" \u00e8 funzione del minimo di tre termini Michaelis-Menten che rappresentano le limitazioni di fattore \"I\", \"N\" e \"P\".\nL'equazione \u00e8 valida limitatamente a una situazione dove le condizioni sono stabili e le interazioni tra i fattori siano strettamente controllate.\nLa Legge di Liebig \u00e8 stata estesa anche alle popolazioni biologiche ed \u00e8 comunemente usata nei modelli di ecosistemi."}
{"id": "1444974", "revid": "742538", "url": "https://it.wikipedia.org/wiki?curid=1444974", "title": "Bustina", "text": "La bustina \u00e8 un copricapo militare che pu\u00f2 essere piegato ed appiattito, quando non viene utilizzato. Ha i due lati maggiori semi-rigidi, mentre la sommit\u00e0 \u00e8 leggermente espandibile a soffietto. Di solito sulla fronte viene posto il fregio militare.\nSi \u00e8 imposta per semplicit\u00e0 d'utilizzo ed economicit\u00e0 di costo di produzione. Ha avuto grande fortuna tra la prima e la seconda guerra mondiale, ma negli ultimi anni ha perso terreno in favore del basco.\nLa nascita di questo copricapo trae origine da una vicenda legata alla prima guerra d'indipendenza italiana del 1848. In quella occasione i volontari toscani dell'Universit\u00e0 di Pisa parteciparono al conflitto nella battaglia di Curtatone e Montanara dove per poter mirare e sparare dovettero tagliare la punta della feluca (il cappello tipico degli universitari) e ripiegarla cucita di lato.\nStoria.\nHa una progressiva diffusione a partire dalla met\u00e0 dell'Ottocento, spesso quale adattamento di capi di abbigliamento tradizionali gi\u00e0 in uso.\nDapprima in Austria, si impone con due diversi modelli probabilmente di lontana ispirazione napoleonica, che avranno grande influenza, quello per fanterie, soprattutto nel mondo slavo e quello di cavalleria, imitato nel mondo anglosassone.\nLa bustina di fanteria austriaca ha una forma molto simile a quella attuale della pilotka russa, una parte centrale a forma di barchetta, ripiegata superiormente a soffietto, affiancata da due falde separate che, a seconda delle necessit\u00e0 potevano essere tenute alzate ovvero abbassate a fungere da coprinuca, visiera o cappuccio.\nQuesta foggia fu imitata dai serbi e da questi si estese in Russia e costitu\u00ec la base per l'analogo copricapo dell'esercito americano, in uso ancora oggi.\nLa bustina di cavalleria austriaca, invece, aveva una foggia sostanzialmente diversa, era un berretto di stoffa o panno, composto da una parte centrale munita di visierina ripiegabile, e da una falda abbottonabile sul davanti che, se ripiegata affiancava la circonferenza del copricapo, se distesa, ne faceva una sorta di passamontagna.\nQuesto modello fu prontamente adottato anche dalla cavalleria dell'Impero britannico.\nNel mondo anglosassone, inoltre, rimase in uso anche una variante del copricapo scozzese denominato glengarry.\nIn Francia, in Italia e in Spagna, vengono adottati modelli ispirati ai copricapi da fatica gi\u00e0 in uso, caratterizzati da decorazioni piuttosto elaborate e nappine distintive.\nI corazzieri italiani ancora oggi, nell'uniforme di servizio, portano una bustina particolarmente elegante, munita di visiera rigida."}
{"id": "1444996", "revid": "446353", "url": "https://it.wikipedia.org/wiki?curid=1444996", "title": "Aurelio Ferrando", "text": "Biografia.\nFiglio di un ferroviere, visse a Genova Cornigliano e si diplom\u00f2 perito industriale elettrotecnico all'Istituto Galilei, dove strinse amicizia con Aldo Gastaldi con cui condivise la vita militare nel Genio a Casale Monferrato, Pavia e Chiavari e la vita partigiana nei casoni di Cichero, nell'entroterra chiavarese.\nComandante del terzo distaccamento Peter da maggio ad agosto 1944, combatt\u00e9 tra Bargagli e la val d'Aveto, trasferito in val Borbera guid\u00f2 insieme a Franco Anselmi dal 24 al 26 agosto la Battaglia di Pertuso. Comandante della 58\u00aa brigata Garibaldi Oreste dal settembre 1944. Divenne vice comandante della divisione Garibaldi Cicheronel gennaio 1945 in sostituzione di Aldo Gastaldi che era ferito.\nDivenne comandante della divisione Pinan-Cichero l'8 marzo 1945, le sue brigate partigiane liberarono la valle Scrivia da Casella al passo dei Giovi, presso Busalla, Nel dopoguerra ader\u00ec al partito della Democrazia del Lavoro e divent\u00f2 molto amico di Enrico Mattei.\nNel 1947 fond\u00f2 il Circolo Bisagno di Genova e divenne segretario nazionale dell'organizzazione partigiana cattolica FIVL, presieduta da Paolo Emilio Taviani. Rifiut\u00f2 sempre incarichi politici di rilievo. Gli \u00e8 stata dedicata una via a Novi Ligure.\nOpere.\nFerrando Aurelio: \"La battaglia di Pertuso. Val Borbera, 24 agosto 1944\", Le Mani-Microart'S (collana Le Mani. Isral), Recco, 2004.\nBibliografia.\n\"Rocchetta, Val Borbera e Val Curone nella Guerra, Giambattista Lazagna, Edizioni Colibr\u00ec,\""}
{"id": "1444998", "revid": "339392", "url": "https://it.wikipedia.org/wiki?curid=1444998", "title": "Marsanz Torrejon", "text": ""}
{"id": "1445000", "revid": "1442080", "url": "https://it.wikipedia.org/wiki?curid=1445000", "title": "Marco Iannone", "text": "Biografia.\nDopo aver conseguito la maturit\u00e0 scientifica, al liceo privato d\u2019\u00e9lite Cristo Re, si iscrive al Corso di laurea in Scienza, Moda e Costumi della Facolt\u00e0 di Lettere e Filosofia presso l'Universit\u00e0 La Sapienza di Roma. Professionalmente si forma frequentando, per tre anni, un corso di recitazione presso l'Istituto \"Cristo Re\" e la scuola di recitazione diretta da Riccardo De Torrebruna.\nDebutta sul grande schermo con il film \"Merry Christmas\" (2001), regia di Neri Parenti, con Christian De Sica e Massimo Boldi, nel ruolo del figlio di De Sica e nel 2002 nel film \"Come se fosse amore\". Sempre per il cinema, nel 2008 \u00e8 co-protagonista del film \"Ultimi della classe\", regia di Luca Biglione.\nDiventa noto al pubblico prima per il lavoro in campo pubblicitario, in particolare per il ruolo di testimonial, svolto dal 2001 al 2003, per \"Parmalat Frescoblu\", per cui riceve il premio \"Key Award\", ed in seguito per la partecipazione alla serie tv di Canale 5, \"Carabinieri\", in cui \u00e8 protagonista dal 2005 al 2007, nel ruolo di Gabriele Vici.\nNel 2019 \u00e8 il presidente di giuria del Concorso Nazionale Miss Spettacolo di Stefano Madonna"}
{"id": "1445005", "revid": "339392", "url": "https://it.wikipedia.org/wiki?curid=1445005", "title": "Marsanz Torrejon FS", "text": ""}
{"id": "1445007", "revid": "454575", "url": "https://it.wikipedia.org/wiki?curid=1445007", "title": "Riduzioni gesuite", "text": "Le riduzioni Gesuite, erano i piccoli nuclei cittadini secondo i quali erano strutturate le missioni della Compagnia di Ges\u00f9 soprattutto nel Paraguay (ma anche a Nuova Granada e in Cile), frutto della strategia missionaria gesuita consistente nella realizzazione di centri (\"reducciones de indios\") per l'evangelizzazione delle popolazioni indigene dell'America Meridionale.\nEsse sono i nomi degli antichi centri o villaggi indigeni organizzati e amministrati dai gesuiti nel cosiddetto \"Nuovo Mondo\". Il fine che si prefiggevano era di civilizzare ed evangelizzare, era anche prevista la fondazione di collegi e conventi. Lo scopo delle Missioni fu quello di creare una societ\u00e0 con i benefici e le caratteristiche della cosiddetta societ\u00e0 cristiana europea, per\u00f2 priva dei vizi e degli aspetti negativi.\nTra i villaggi fondati dai gesuiti alcuni hanno acquisito una notevole rilevanza, in particolare quelli situati nella regione di frontiera tra gli attuali Brasile, Paraguay, Argentina, Bolivia e Uruguay.\nStoria.\nAntecedenti storici.\nLa Compagnia di Ges\u00f9 fu creata nel 1534 da Ignazio di Loyola. Nel 1549 cinque membri dell'Ordine, sotto la guida del padre Manuel da N\u00f3brega, attraversarono l'Oceano Atlantico, prendendo la direzione del Brasile, gi\u00e0 colonia del Portogallo, con lo scopo di realizzare il sogno evangelizzatore. Arrivati a San Salvador de Bahia fondarono un Collegio e diedero vita alla Provincia del Brasile della Compagnia di Ges\u00f9. Quando il Marchese di Pombal nel 1760 li espulse dal paese, 670 religiosi gesuiti furono dispersi dal nord al sud del Brasile.\nNell'America ispanica la missione dei gesuiti cominci\u00f2 pi\u00f9 tardi: nel 1586, quando Francisco Borja invi\u00f2 un gruppo in Per\u00f9. Nel 1606 Filippo III ordin\u00f2 al governatore di R\u00edo de la Plata, Fernando \u00c1rias de Saavedra, di non sottomettere gli indigeni con la forza delle armi ma attraverso la catechesi svolta dai gesuiti.\nCos\u00ec nel 1607 nacque la Provincia del Paraguay, il cui territorio comprendeva l'attuale Paraguay, la parte orientale della Bolivia, l'Argentina, l'Uruguay e il sudovest del Brasile, allora governato dagli spagnoli. Invitati dal vescovo di Tucum\u00e1n, i missionari si trasferirono all'interno del continente, e insieme con altri religiosi fondarono nel 1609 un collegio ad Assunzione. Nel 1610 cominciarono il loro lavoro specificamente missionario, con la fondazione della Missione di San Ignacio Guaz\u00fa, in Paraguay, a cui fecero seguito circa altre 60 nei territori di Paraguay, Argentina e Brasile, di cui solo 30 hanno avuto uno sviluppo significativo.\nSviluppo.\nPrima dell'arrivo dei missionari i guaran\u00ec vivevano secondo le loro antiche abitudini locali. Tutti i membri di un clan vivevano in un'unica grande capanna che fungeva da abitazione collettiva. L'agricoltura era molto povera e comprendeva solo la coltivazione della manioca. Le guerre con i villaggi vicini erano molto frequenti e giocavano un importante ruolo nella definizione delle differenti comunit\u00e0 indigene.\nQuello delle riduzioni \u00e8 un esempio della difficolt\u00e0 a conciliare indipendenza missionaria e governi locali. All'inizio del Seicento i superiori gesuiti dell'America Latina pensarono di creare queste \"riduzioni\" per indurre gli indigeni ad abbandonare la vita nomade e fissarsi in modo stabile in alcuni villaggi bene organizzati. Le riduzioni miravano alla promozione materiale, sociale e spirituale degli indiani. I villaggi nati sotto l'impulso dei gesuiti si estendevano non solo in Paraguay, ma anche in Argentina, Brasile, Uruguay e Bolivia. Le riduzioni furono in tutto 33.\nEsse godevano di una notevole autonomia: gli indigeni erano esenti dalla giurisdizione dei funzionari regi e dipendevano direttamente dal vicer\u00e9; erano liberi da ogni servit\u00f9 e dovevano solo pagare un tributo al governo di Madrid (una certa quantit\u00e0 di mate). D'altro canto, gli indigeni dipendevano totalmente dai gesuiti e il paternalismo era sviluppato al massimo.\nIntorno al 1630 le riduzioni subirono gravissimi assalti e perdite a opera degli schiavisti. Ottennero da Papa Urbano VIII una viva protesta contro la riduzione in schiavit\u00f9 degli \"indios\" (bolla \"Commissum Nobis\" del 1639). E inoltre, per evitare altri disastri del genere, i gesuiti ottennero da Filippo IV di organizzare un corpo armato di indigeni, preparato dagli stessi missionari.\nNelle riduzioni il governo spirituale era in mano ai missionari mentre l'amministrazione civile, in teoria, era affidata ad alcuni indigeni. L'ingresso nel villaggio era vietato a tutti, eccetto che al vescovo e al rappresentante del governo. Un minuzioso regolamento ordinava la vita delle riduzioni. In meno di tre generazioni gli indigeni erano passati da un livello di vita estremamente primitivo a uno stadio di civilt\u00e0 piuttosto elevato (per es. la prima tipografia dell'America latina \u00e8 stata eretta in una riduzione).\nLa fine.\nLa fine delle riduzioni fu determinata non tanto dalle dicerie sui gesuiti (immense ricchezze), ma dalla rivalit\u00e0 tra spagnoli e portoghesi (dunque per fattori politici). Infatti, nel 1750, la lite tra Spagna e Portogallo sui limiti del loro territorio fu risolta dal Trattato di Madrid, con cui i territori a est del fiume Uruguay passavano al dominio portoghese in cambio della Colonia del Sacramento e delle Filippine. Fu allora che gli indigeni furono costretti ad abbandonare le Missioni e il governo portoghese diede quattromila pesos a ogni villaggio.\nTuttavia n\u00e9 i religiosi n\u00e9 i Guaran\u00ed accettarono il trattato. I Gesuiti offrirono ai re di Spagna tributi e ricchezze per cercare di mantenere intatta quella colonizzazione basata esclusivamente sui valori religiosi e culturali. Con il Portogallo non fu possibile nessun accordo a causa dei rapporti deteriorati tra la Compagnia di Ges\u00f9 e lo Stato.\nIn seguito ai primi scontri scoppi\u00f2 la cosiddetta Guerra Guaranitica, dal 1750 fino al 1756. Gli indigeni, completamente disorganizzati, affrontarono le milizie portoghesi e spagnole, non poterono opporre resistenza a lungo. Furono sconfitti nella battaglia di Caiboat\u00e8, ci furono moltissime vittime. Gli indigeni, costretti a abbandonare i villaggi, li diedero alle fiamme prima che fossero occupati dai vincitori.\nLa Compagnia di Ges\u00f9 sub\u00ec un'intensa campagna diffamatoria in Europa, e nelle Americhe venne incolpata di tutti i mali della regione e accusata di voler creare uno Stato autonomo in accordo con la Corona. Nel 1759 i Gesuiti furono espulsi dal Portogallo, nel 1767 dalla Spagna causando l'arresto dell'espansione missionaria. Un ulteriore colpo lo subirono con la soppressione dell'Ordine nel 1773.\nGli indigeni rimasti subirono un triste destino: i loro terreni furono occupati, furono privati dei loro averi, subirono abusi di ogni sorta da parte degli europei, furono costretti a rapinare per sopravvivere e molti morirono di fame. Quelli che riuscirono a sopravvivere vennero incorporati alle milizie portoghesi e spagnole per essere coinvolti in massa in tutti i conflitti regionali che seguirono.\nUna ricostruzione cinematografica della riduzione brasiliana di S\u00e3o Miguel das Miss\u00f5es \u00e8 presente nel film \"Mission\" di Roland Joff\u00e9, assieme a una ricostruzione degli attriti e degli scontri tra forze coloniali e nativi che caratterizzarono il periodo. Eugenio Corti, autore del romanzo \"La terra dell'Indio\", ambientato appunto in una Riduzione, ha tuttavia sottolineato che il film dipinge il superiore dei Gesuiti come complice del potere laico mentre in realt\u00e0 egli stesso fu vittima dello smantellamento delle Riduzioni e dell'Ordine ignaziano.\nCaratteristiche.\nLe Riduzioni erano organizzate secondo un ordine geometrico perfetto realizzato, con poche variazioni, in tutti i villaggi. Ognuna di esse si sviluppava intorno a una piazza quadrata al cui centro c'era una grande croce e un'immagine del santo patrono. Dall'altro lato si trovava la chiesa, con delle case per le vedove e gli orfani e la scuola, gli alloggi dei missionari e le officine; dietro la chiesa c'erano l'orto e il cimitero. Sul lato opposto vi erano le abitazioni degli indigeni, e nei lati restanti il Consiglio della Missione, una portineria, un ospizio, delle cappelle, un orologio solare e il carcere. Il villaggio era protetto da trincee e da un muro per proteggersi dagli attacchi degli altri indigeni e le incursioni degli schiavisti cosiddetti \"bandeirantes\" o paolisti. La chiesa era l'unico edificio decorato: gli indigeni che avevano appreso tecniche artistiche avevano la possibilit\u00e0 di applicarle.\nAmministrazione.\nIl governo civile era gestito dagli indigeni. Consisteva in un consiglio eletto per voto, composto di tre ufficiali, tre amministratori, alcuni ausiliari e i rappresentanti dei quartieri della Missione, tutti sotto l'egida di un cacicco. L'amministrazione della giustizia restava a carico dei gesuiti. I reati erano rari e di conseguenza le pene minime. Non si ricorreva quasi mai alla prigionia o a condanne all'esilio, ritenuta la somma disgrazia.\nEconomia.\nOgni famiglia riceveva un terreno, ereditario, che forniva il sostegno alla famiglia: venivano coltivate patate, mais, manioca, legumi, frutta e mate. Le altre aree erano \"propriet\u00e0 di Dio\" i cui frutti spettavano alla comunit\u00e0, e dove gli indigeni dovevano lavorare due giorni a settimana.\nIl tabacco, miele e mais servivano a volte come moneta di scambio, questo sistema aveva per\u00f2 un ruolo poco rilevante, giacch\u00e9 i centri comunali d'approvvigionamento fornivano ci\u00f2 che mancava. A volte erano ammessi dei mercanti stranieri, per un periodo non superiore a tre giorni. Il commercio esterno avveniva tra le Riduzioni e le altre provincie spagnole, i ricavi erano destinati al pagamento delle tasse alla Corona e per comprare materiali e strumenti vari.\nCol tempo aument\u00f2 l'allevamento del bestiame nelle Missioni, cosicch\u00e9 nel 1768 possedevano nell'insieme 656.333 capi di bestiame. Anche il commercio ebbe un incremento fino a disporre di un mercato centrale a Buenos Aires, da dove si esportavano per l'Europa cuoio e altri generi come miele, frutta, tinture e sculture in cambio di carta, libri, seta, tegole, aghi e ami, utensili, strumenti di chirurgia, metalli e sale. Nella met\u00e0 del settecento le importazioni erano spesso limitate, poich\u00e9 le Riduzioni erano diventate praticamente autonome.\nIl quotidiano.\nLa vita in una Riduzione seguiva una precisa routine: alle ore 4 suonava la campana, seguiva la preghiera individuale, tutti andavano alla messa, anche i bambini, e alle 7 erano distribuiti i lavori del giorno, a quest'ora era data ai bambini la prima colazione. Dopo la preghiera alle 8 si facevano le visite ai malati o si seppellivano i morti, si prendeva il mate e ci si dirigeva ai diversi affari e i bambini andavano a scuola.\nTra le ore 11 e 12 c'era il pranzo, al seguito un'ora di riposo, poi si tornava al lavoro. Dalle ore 16 in poi c'erano il catechismo, nuove preghiere, la merenda, la recita dell'ufficio divino del giorno e la cena. Alle ore 20.30 i fuochi venivano spenti e il villaggio andava a dormire.\nNelle domeniche le messe erano pi\u00f9 solenni e nei giorni delle grandi festivit\u00e0 erano realizzate delle sceneggiature teatrali, danze collettive, processioni, professioni pubbliche di fede e a volte autoflagellazioni, finti combattimenti e concerti musicali.\nEducazione e cultura.\nPer migliorare la vita degli indigeni e per la costruzione dei villaggi furono introdotte nuove tecniche di agricoltura e di allevamento del bestiame. Si insegnavano elementi di architettura, si utilizzava la pietra da taglio e c'era una fonderia, l'educazione laica e religiosa era considerata indispensabile. Nel tempo vennero insegnate anche diverse arti come scultura, pittura, incisione, poesia, musica, teatro, oratoria e scienze.\nRacconti dell'epoca registrano che le popolazioni delle Riduzioni non hanno veramente approfondito la dottrina cristiana, poich\u00e9 erano considerati limitati nelle questioni spirituali e in tutto ci\u00f2 che richiedeva un'elaborazione mentale astratta e un'originalit\u00e0 secondo i criteri europei. Si arriv\u00f2 a dubitare che fossero mentalmente atti a capire e ricevere i Sacramenti. Tuttavia la loro attitudine alle diverse arti era manifesta e la loro capacit\u00e0 di imitare i modelli formali lasciava stupefatti i propri missionari. Diceva il Padre Sepp:\n\"Ci\u00f2 che hanno visto una sola volta, si pu\u00f2 essere convintissimi che la imiteranno. Non hanno assolutamente bisogno di nessun maestro, n\u00e9 di direttori che li indichino o li chiariscano sulle regole delle proporzioni, neanche di professore che gli spieghi il piede geometrico. Se gli poni in mano una figura umana o un disegno, vedrai in poco eseguita un'opera d'arte, come in Europa non se ne pu\u00f2 avere simile\".\nAlfabetizzazione e letteratura.\nI Gesuiti studiarono e migliorarono la lingua guaran\u00ed creando una scrittura con caratteri latini e produssero una buona quantit\u00e0 di opere letterarie, nella maggioranza legata alla catechesi. In questo modo una buona parte degli indigeni fu alfabetizzata in guaran\u00ec, castigliano e latino, anche se questo fu spesso riservato solo agli indigeni pi\u00f9 ragguardevoli. Gli altri venivano istruiti attraverso l'insegnamento orale e l'arte.\nNel 1700 fu creata la prima tipografia nella Missione di Loreto, in Argentina, e vi fu prodotto nel 1705, dall'indigena Juan Yapai, il primo libro stampato nel paese, un \"Martirologio Romano\". In seguito vennero stampati anche altri libri, calendari, tavole astronomiche e spartiti.\nAlcuni indigeni appresero a parlare e a scrivere molto bene, come il \"cacique\" Nicol\u00e1s Yapuguay, della Riduzione di Santa Maria, che scriveva in guaran\u00ec con grande chiarezza ed eleganza, ed ebbe due dei suoi libri stampati. L'indigena Melchor ha scritto la storia del suo villaggio Corpus Christi, e l'indigena Vasquez, di Loreto.\nLe Missioni in genere possedevano anche delle biblioteche. Quella di Loreto contava pi\u00f9 di trecento libri, quella di Corpus Christi circa 400, Santiago pi\u00f9 di 180, e Candelaria la cifra, stupefacente all'epoca, di 4.724 volumi.\nArti.\nCi sono molte testimonianze sulla naturale inclinazione degli indigeni verso la musica. Ha affermato il Padre Noel Berthold che quando il fratello Verger suonava l'organo rimanevano immobili, come in estasi, persino quattro ore. Molti indigeni sono diventati esimi strumentisti oppure eccellenti costruttori di strumenti, come Ignacio Paica e Gabriel Quiri; \u00e8 noto il caso di un bambino di dodici anni che suonava alla perfezione sonate e danze cortigiane dei grandi maestri europei. Tra gli stessi gesuiti c'erano anche dei musicisti eminenti, come quelli citati padri Verger e Sepp, quest'ultimo ha costruito il primo organo nelle Americhe, e il padre Juan Vaseo divenuto poi musicista della corte spagnola.\nFormarono anche grandi orchestre e cori, spesso anche rivali dei gruppi di formazione europea, e spesso invitati a fare delle presentazioni a Buenos Aires per le festivit\u00e0 di Santo Ignazio di Loyola. Nella Missione di San Ignacio venne aperto uno dei primi conservatori di musica dell'America.\nParte del lavoro catechetico dei gesuiti faceva ricorso al teatro per illustrare le verit\u00e0 religiose. C'erano delle sceneggiature dei drammi sacri, sulla vita dei santi e brani della Sacra Scrittura, talvolta erano presentate anche delle opere classiche. Alcune opere venute dall'Europa erano tradotte in lingua guaran\u00ed, altre erano scritte nelle proprie Riduzioni.\nAnche nella pittura alcuni si distinsero come Kabiy\u00f9, eccellente artista, che ha prodotto tra le altre opere una notabile Vergine dei Dolori, oggi a Buenos Aires.\nLa scultura merita una speciale attenzione, sia per il ruolo rilevante nel sistema di educazione e di catechesi gesuita, sia per la quantit\u00e0 dei pezzi rimanenti. Troviamo delle caratteristiche particolari nella molteplicit\u00e0 dei tratti di diverse scuole ed epoche artistiche europee, dal romanico fino al barocco, e degli elementi tipicamente indigeni, spesso visibili nelle fisionomie di alcune immagini, nelle posizioni ieratiche e negli arredi tipici. L'arte \u00e8 stato il modo in cui le caratteristiche autoctone trovarono il modo di esprimere la loro peculiarit\u00e0 riuscendo a superare i rigidi schemi e le regole stilistiche imposte dall'esterno. \nSi ritiene che i pezzi oggi ritenuti di maggiore qualit\u00e0 siano opera degli stessi gesuiti, alcuni di loro si distinsero: come i padri Jos\u00e9 Brasanelli, Anselmo della Mata e di nuovo Antonio Sepp. Spesso infatti agli indigeni veniva dato il semplice ruolo di aiutanti, o veniva loro affidata la produzione di opere minori. Per\u00f2 ci sono delle eccezioni documentate, come quella dell'indigena Jos\u00e9, la quale nel 1780 realizz\u00f2 una statua del Signore dell'umilt\u00e0 e della pazienza, adesso nella chiesa di San Francesco a Buenos Aires, ritenuta uno dei capolavori dell'inizio dell'arte nazionale argentina. Un altro aspetto cui si deve porre attenzione \u00e8 l'abitudine del lavoro collettivo per la produzione di un manufatto, il che rende difficile individuare l'omogeneit\u00e0 formale in ogni esemplare e riconoscere gli stili diversi.\nNell'architettura i gesuiti hanno introdotto una notevole organizzazione urbana. I loro villaggi erano pi\u00f9 evoluti di altre citt\u00e0 europee di simile popolazione, con ponti, un'irrigazione canalizzata, fontane per acqua e mulini. Le abitazioni, distribuite in gruppi regolari, erano inizialmente di argilla, poi furono di pietra, con varie stanze, focolari e tetti di tegole. Ma \u00e8 nell'erezione di chiese che i gesuiti veramente si distinsero: lo stile utilizzato fu il tipico barocco gesuita, o della controriforma, con linee sobrie esternamente, ma profusamente arricchite all'interno con altari intagliati e dorati, con oggetti di culto costituiti da metalli preziosi e gemme, e nella statuaria, di impressionante vivacit\u00e0 e bellezza plastica. Tra gli architetti sono importanti il padre Giovanni Battista Primoli, costruttore della chiesa di San Michele, e Andr\u00e9s Blanqui.\nLe difficolt\u00e0.\nLa vita delle Missioni non ha trovato sempre questo ambiente che possiamo definire prossimo all'utopia. Molte volte gli indigeni non riuscivano ad abituarsi alla rigidezza e alle complessit\u00e0 della disciplina ignaziana, perci\u00f2 ritornavano a vivere nella foresta. Altre volte c'erano dei gruppi portati controvoglia alle riduzioni, caso dei guaiaqu\u00ec, altre volte furono sterminati, come i guenoa nel 1708, per aver resistito all'obbligo di andare nei villaggi. Ci sono anche delle notizie di epidemie, periodi di carestia e numerosi attacchi da parte degli indigeni che abitavano fuori dalle riduzioni.\nLa minaccia dei \"bandeirantes\".\nTra tutte le minacce la pi\u00f9 seria, la pi\u00f9 la spietata e la pi\u00f9 costante fu intrapresa dai \"Bandeirantes\" o paolisti (schiavisti) brasiliani nella prima met\u00e0 del seicento, per procurarsi schiavi o massacrando centinaia di migliaia di indigeni. Tredici Riduzioni fondate a ovest dell'attuale Paran\u00e1 furono abbandonate nel 1631 a causa dei costanti attacchi dei paolisti, provocando un esodo verso sud di circa dodicimila persone.\nLa battaglia di Mboror\u00e9, nel 1641, dei \"bandeirantes\", aiutati dagli indigeni tupi, contro i guaran\u00ec della riduzione e i soldati paraguaiani, fin\u00ec con la vittoria di questi ultimi; questo fren\u00f2 l'impeto espansionista dei brasiliani per un periodo considerevole e permise alle Missioni lo sviluppo per pi\u00f9 di un secolo."}
{"id": "1445022", "revid": "1573940", "url": "https://it.wikipedia.org/wiki?curid=1445022", "title": "Panonychus ulmi", "text": "Il ragnetto rosso dei fruttiferi e della vite (Panonychus ulmi ) \u00e8 un fitofago polifago delle piante da frutto e della vite dove vive sulle pagine inferiore e superiore delle foglie e sui germogli.\nDescrizione.\nLe femmine appaiono di piccole dimensioni, 0,5\u00a0mm di lunghezza circa; sono di colore rosso mattone con tubercoli biancastri sul dorso, i quali corrispondono al punto d'inserzione delle setole dorsali. I tubercoli sono organi che consentono l'identificazione di questi ragnetti da altri a loro simili, quali il \"Tetranychus urticae\". I maschi sono pi\u00f9 piccoli delle femmine e di colore pi\u00f9 chiaro; i giovani ragnetti appaiono, invece, di colore giallo-arancio. Le uova invernali si possono ben identificare per il loro colore rosso vivo, mentre quelle primaverili-estive sono giallo-arancio come le larve (o neanidi).\nDanni.\nIl danno che provoca questo ragnetto mediante delle punture, \u00e8 molto caratteristico sui germogli ma soprattutto sulle foglie, che perdono facilmente lucentezza della pagina superiore, si decolorano ed assumono una colorazione bronzea; in seguito si staccano dalla pianta e disseccano. Sotto un attento esame, sempre in presenza della malattia causata dal Ragnetto, la lamina fogliare porta, inoltre, delle necrosi e decolorazioni punteggiate e, poi ancora, sono visibili molte forme mobili ed i loro residui metabolici (escrementi ed esuvie), sotto forma di polverina \"bianco-grigiastra\", soprattutto sulla pagina inferiore. Infine si possono notare delle piccole e lasse trame sericee, biancastre, sparse sulle due pagine fogliari a conferma della colonizzazione da parte dell'acaro. Sulle produzioni il danno \u00e8 la conseguenza diretta delle gravi filloptosi che si verificano in corrispondenza dell'acaro. Il \"Panonychus\" sverna come uovo sugli organi legnosi e compie 7-8 generazioni all'anno.\nLotta.\nLa lotta contro il \"Panonychus ulmi\" si effettua facendo prima alcune considerazioni basilari, che valgono anche per gli altri acari:\n1) il ragnetto \u00e8 divenuto un problema molto serio, in particolare quando si \u00e8 cominciato a combatterlo;\n2) prima di effettuare i relativi trattamenti \u00e8 indispensabile valutare la consistenza della biocenosi, in particolare:\n- si deve verificare la presenza dei suoi efficacissimi controllori naturali, tra cui: il coccinellide \"Stethorus punctillum\", gli Antocoridi del genere \"Orius\", gli Acari predatori \"Amblysesius andersonii\" e \"Kampimodromus aberrans\";\n- si deve verificare la presenza del ragnetto rosso e rapportare la sua popolazione con i predatori, per determinare le soglie d'intervento.\nSui fruttiferi la soglia d'intervento \u00e8 pari a circa il 50-90% di foglie infestate dalle forme mobili dell'acaro; si deve comunque considerare che non bisogna intervenire in presenza di un congruo rapporto acari fitofagi/nemici naturali. Tra questi riveste particolare molta importanza lo \"Stethorus punctillum\", che pu\u00f2 bastarne uno ogni 2-3 foglie, per sconsigliare l'intervento. Per alcune variet\u00e0 di pero sensibili al \"Brusone\", indotto anche dalla presenza di acari, la soglia corrisponde alla prima infestazione.\nSulla vite la soglia da considerare \u00e8:\n- pari a circa il 60-70% di foglie infestate, in primavera;\n- pari a circa il 30-45% di foglie infestate, in estate.\nI prodotti chimici da utilizzare, per interventi specifici, in caso di superamento della soglia d'intervento sono:\n- per la vite: \"Fenazaquin\", \"Clofentezine\", \"Tebufenpirad\", \"Fenpyroximate\", \"Pyridaben\", \"Dicofol\", \"Fenbutatin-oxide\" (neanicida ed adulticida), \"Exitazox\";\n- per il melo: \"Fenpyroximate\", \"Tebufenpirad\", \"Pyridaben\", \"Azocyclotin\", eventualmente miscelati con \"Exitazox\" (attivo anche su uova e citotropico) o con \"Clofentezine\" (ovicida), per la contemporanea presenza di diversi stadi di sviluppo;\n- per il pero: si consiglia \"Exitazox\", \"Tubufenpirad\", \"Fenazaquin\", \"Fenbutatin-oxide\", \"Fenpyroximate\", \"Pyridaben\", \"Clofentezine\";\n- per le Drupacee: \"Dicofol\", \"Fenpyroximate\", \"Pyridaben\", \"Exitazox\", \"Tebufenpirad\", \"Fenazaquin\", \"Clofentezine\".\nViene anche consigliato l'uso di \"Bromopropilato\", registrato sulla vite, Pomacee e pesco, attivo su uova e forme mobili.\nSu pero, melo, vite ed agrumi \u00e8 impiegabile l'insetticida-acaricida \"Flufenoxuron\", chitino-inibitore translaminare attivo su uova e stadi giovanili. Per qualunque caso, al fine di impedire gravi problemi dovuti alla presenza dei ragnetti, \u00e8 opportuno eseguire una lotta adeguata contro gli altri fitofagi evitando l'utilizzo di insetticidi ad ampio spettro d'azione, es. \"Piretroidi\" che \"sterilizzano la biocenosi\" uccidendo i coccinellidi ed altri importanti controllori degli acari, quali Crisopidi, Rincoti predatori, Cecidomidi ed altri. Infine \u00e8 opportuno ricordare che si deve ricorrere agli interventi acaricidi solo in caso di superamento dell'infestazione, utilizzando prodotti selettivi (es. \"Clofentezine\") che salvaguardino l'entomofauna utile come gli acari Fitoseidi e gli Stigmeidi, ottimi ausiliari contro i ragnetti fitofagi."}
{"id": "1445024", "revid": "701660", "url": "https://it.wikipedia.org/wiki?curid=1445024", "title": "Muscolo erettore del pelo", "text": "Il muscolo erettore del pelo o muscolo piloerettore \u00e8 un piccolo muscolo che nei mammiferi \u00e8 collegato ai follicoli piliferi. La contrazione dei muscoli piloerettori fa s\u00ec che i peli si rizzino (fenomeno noto come piloerezione). Nel linguaggio comune la piloerezione viene definita \"pelle d'oca\". L'erettore del pelo \u00e8 un muscolo liscio che partendo dal derma papillare (lo strato superficiale del derma), si inserisce sul follicolo pilifero al di sotto della ghiandola sebacea.\nCaratteristiche.\nOgni muscolo piloerettore \u00e8 composto da un fascetto di fibre muscolari lisce che si distribuiscono a molti follicoli (unit\u00e0 follicolare). I muscoli sono lunghi 2-3 millimetri e larghi pochi decimi di millimetro. \u00c8 disposto obliquamente in corrispondenza dell'angolo ottuso formato dall'asse del follicolo e dalla superficie orizzontale dell'epidermide, sul medesimo lato della ghiandola sebacea. L'inserzione profonda \u00e8 sulla guaina epiteliale esterna, a livello dell'istmo nel terzo medio del follicolo (cosiddetta zona protuberante o bulge). L'inserzione superficiale si ancora al derma papillare attraverso numerose fibre dissociate su una vasta area.\nInnervazione.\nIl muscolo piloerettore \u00e8 innervato dal ramo simpatico del sistema nervoso autonomo. La contrazione del muscolo \u00e8 dunque involontaria. Il freddo, la paura ed altri stimoli possono stimolare il sistema nervoso simpatico e quindi causare la contrazione. Il muscolo perci\u00f2 non \u00e8 minimamente sotto il controllo cosciente. Dato che la componente simpatica del sistema nervoso autonomo \u00e8 responsabile della reazione di attacco-fuga, ci\u00f2 spiega perch\u00e9 in condizioni di stress (quali lotta o situazioni di pericolo) si verifichi l'erezione del pelo, fenomeno particolarmente evidente negli animali.\nFunzione.\nNei mammiferi la contrazione dei muscoli piloerettori raggiunge diversi scopi. Principalmente la piloerezione fornisce isolamento: l'aria intrappolata tra i peli eretti, si riscalda a contatto della cute e funge da isolante rispetto al freddo ambientale, aiutando l'animale a trattenere il calore. Questo tipo di meccanismo \u00e8 del tutto inconsistente nell'essere umano, data la relativa scarsezza dei peli. Di natura completamente diversa il significato della costrizione nel porcospino, la quale fa s\u00ec che l'animale riesca meglio ad intimidire i predatori. Secondo molti Autori inoltre l'azione di tipo compressivo esercitata dal muscolo contribuirebbe alla secrezione del sebo ed alla sua progressione lungo il follicolo pilifero verso la superficie, proteggendo peli e capelli.\nCuriosit\u00e0.\nIl muscolo erettore del pelo \u00e8 assente nei peli di tipo lanuginoso."}
{"id": "1445028", "revid": "599013", "url": "https://it.wikipedia.org/wiki?curid=1445028", "title": "Herbert Wimmer", "text": "Carriera.\nClub.\nA livello giovanile gioc\u00f2 con il Borussia Brand, compagine di Aquisgrana. Nel 1966 fu ingaggiato dal Borussia M\u00f6nchengladbach, con cui gioc\u00f2 fino al 1978 e di cui \u00e8 il terzo giocatore con pi\u00f9 presenze.\nNazionale.\nCon la Nazionale tedesca occidentale si laure\u00f2 campione d'Europa 1972 e campione del mondo 1974."}
{"id": "1445030", "revid": "400518", "url": "https://it.wikipedia.org/wiki?curid=1445030", "title": "Sincity", "text": ""}
{"id": "1445035", "revid": "46291", "url": "https://it.wikipedia.org/wiki?curid=1445035", "title": "Drosera pygmaea", "text": "Drosera pygmaea (DC. 1824) \u00e8 una pianta carnivora appartenente alla famiglia Droseraceae che cresce nelle paludi.\nMorfologia.\n\u00c8 una piccola pianta erbacea annuale o biennuale che si accresce formando delle rosette. Raggiunge dimensioni tra gli 8 e i 18\u00a0cm.\nCome tutte le Droseraceae le foglie presentano delle ghiandole che secernono una sostanza collosa utilizzata dalla pianta per attirare ed uccidere gli insetti che vi rimangono intrappolati, da cui ricava i nutrienti necessari al suo sviluppo.\nDistribuzione e habitat.\nVive nelle paludi e nelle torbiere povere di nutrienti di Nuova Zelanda ed Australia."}
{"id": "1445038", "revid": "339392", "url": "https://it.wikipedia.org/wiki?curid=1445038", "title": "Il ragazzo dalla giacca blu", "text": ""}
{"id": "1445043", "revid": "600229", "url": "https://it.wikipedia.org/wiki?curid=1445043", "title": "Epidiapente", "text": "Epidiapente, nella terminologia musicale greca antica e in quella dei teorici musicali europei fino a tutto il Rinascimento, designava l'intervallo di quinta superiore. Come tale, era usato anche nei canoni per indicare che le voci successive dovevano essere trasposte di tale intervallo. Quest'uso specifico fu mantenuto occasionalmente nei secoli successivi, come attestato ad esempio dalla \"Fuga Canonica in Epidiapente\", una Fuga a 3 voci appartenente all'Offerta Musicale di Johann Sebastian Bach."}
{"id": "1445048", "revid": "767487", "url": "https://it.wikipedia.org/wiki?curid=1445048", "title": "Giorno maledetto", "text": "Giorno maledetto (\"Bad Day at Black Rock\") \u00e8 un film del 1955 diretto da John Sturges.\nIl film \u00e8 stato sceneggiato da Don McGuire e Millard Kaufman ed \u00e8 tratto dal racconto \"Bad Time at Honda\" di Howard Breslin, apparso in \"The American Magazine\" del gennaio 1947. Presentato in concorso all'8\u00ba Festival di Cannes, il film ha valso a Spencer Tracy, l'attore protagonista, il premio per la migliore interpretazione.\nTrama.\nLe vicende del film si svolgono nell'arco di 24 ore, due mesi dopo la fine della seconda guerra mondiale (autunno del 1945), a Black Rock, una piccola e desolata localit\u00e0 in una regione deserta degli Stati Uniti sud-occidentali. Per la prima volta, dopo quattro anni, un treno passeggeri della Southern Pacific Railroad si ferma nella locale stazione e ne scende John Macreedy, un uomo anziano e con una menomazione al braccio sinistro. Macreedy chiede di una localit\u00e0 chiamata \"La Steppaia\"; ma i pochi residenti di Black Rock gli si mostrano ostili: Pete Wirth, il giovane portiere del locale albergo, afferma di non avere camere libere mentre un altro abitante, Hector David, minaccia apertamente Macreedy. Reno Smith, il boss della cittadina e proprietario della \"Steppaia\", dice a Macreedy che quel terreno era in affitto a un certo Komoko, un nippo-americano che fu internato durante la guerra e da allora non se ne \u00e8 saputo pi\u00f9 nulla.\nConvinto che qualcosa non vada, Macreedy si rivolge allo sceriffo Tim Horn; ma costui, un alcolizzato, mostra chiaramente di aver paura di Smith e non collabora. Mostra invece simpatia a Macreedy Doc Velie, veterinario e becchino del paese, il quale tuttavia gli consiglia di lasciare immediatamente la citt\u00e0. Poco dopo Smith si lascia sfuggire che Komoko \u00e8 morto. Macreedy affitta una Jeep da Liz Wirth, la sorella di Pete. Macreedy guida fino alla \"Steppaia\", la localit\u00e0 brulla dove aveva abitato Komoko, e trova i resti di una fattoria incendiata e, sul terreno, dei fiori, simili a margherite, che Macreedy ha visto in guerra crescere nei terreni in cui erano stati inumati senza bara i corpi dei soldati. Quando Macreedy \u00e8 sulla via del ritorno, un altro accolito di Smith, Coley Trimble, tenta di investirlo con l'automobile.\nPi\u00f9 tardi Macreedy incontra nuovamente Smith il quale gli chiede cosa gli sia capitato al braccio; Macreedy gli dice di aver perso l'uso del braccio sinistro durante la Campagna d'Italia. Macreedy gli dice inoltre di aver visto dei fiori alla \"Steppaia\", la localit\u00e0 in cui abitava Komoko, il che lo porta a sospettare che vi sia sepolto un cadavere. Smith rivela a Macreedy di essere visceralmente anti-giapponese, di aver cercato di arruolarsi il giorno dopo l'attacco di Pearl Harbor, ma che la sua domanda era stata respinta.\nLe intimidazioni dei residenti di Black Rock verso Macreedy si fanno pi\u00f9 frequenti. Impossibilitato a lasciare il paese per mancanza di mezzi di trasporto, Macreedy cerca di mettersi in contatto con la polizia di stato, ma Pete gli impedisce di usare il telefono. Doc Velie gli confida che qualcosa di terribile \u00e8 accaduto quattro anni fa e che Smith fa troppa paura perch\u00e9 qualcuno parli. Doc Velie offre a Macreedy il proprio carro funebre perch\u00e9 lasci la citt\u00e0, ma il veicolo non si avvia; mentre i due cercano di riparalo, si avvicina Hector che mette definitivamente fuori uso il carro strappando cavi e candele. Macreedy si reca alla stazione ferroviaria e detta al telegrafista Hastings (Russell Collins) un telegramma indirizzato alla polizia di stato. Pi\u00f9 tardi mentre Macreedy sta pranzando, giunge Trimble il quale cerca di provocarlo dapprima con insulti e offese e poi addirittura lo aggredisce, ma Macreedy riesce a metterlo fuori combattimento ricorrendo al karate e alla lotta giapponese. Macreedy si rivolge poi a Smith, presente all'aggressione, dicendogli di sapere che Smith ha ucciso Komoko e che, troppo vile per farlo da solo, si \u00e8 fatto aiutare da Hector, Pete e Coley.\nMacreedy si dirige poi all'albergo, nella speranza che Smith e i suoi uomini non osino attaccarlo in un luogo pubblico. Ma Smith e i suoi scagnozzi sono gi\u00e0 nell'androne. Giunge Hastings il quale si accinge di consegnare un telegramma a Smith, Macreedy glielo strappa di mano e scopre che \u00e8 il suo telegramma che Hastings non ha inviato. Macreedy e Doc Velie chiedono l'intervento dello sceriffo Horn contro le illegalit\u00e0 di Hastings e Smith. Horn cerca di affrontare Smith, ma costui gli strappa il distintivo e lo consegna a Hector nominandolo sceriffo; Hector, a sua volta, minaccia di arresto Macreedy e sputa poi sul telegramma.\nDopo che Smith ed Hector sono andati via, Macreedy rivela a Doc Velie che la perdita del braccio lo aveva lasciato in uno stato di autocommiserazione, ma i tentativi di Smith di intimorirlo e di ucciderlo gli stanno restituendo l'antico vigore. Macreedy rivela di essere giunto a Black Rock per consegnare a Komoko la medaglia al valore assegnata alla memoria del figlio. Il figlio di Komoko era soldato in servizio in Italia nella stessa unit\u00e0 di Macreedy e cadde in combattimento nel tentativo di salvare Macreedy che era rimasto ferito. Macreedy apprende finalmente ci\u00f2 che \u00e8 accaduto da Pete, ormai pentito: Komoko, giunto in paese, aveva preso in affitto da Smith un terreno agricolo. Smith era sicuro che il terreno non potesse essere coltivato per mancanza di acqua. Komoko tuttavia aveva scavato un pozzo profondo che gli aveva permesso di trovare l'acqua e, installata una pompa, coltivare il terreno ormai irriguo. Ci\u00f2 aveva avviato risentimento e astio in Smith. Dopo Pearl Harbor, quando gli fu rifiutato l'arruolamento, Smith si ubriac\u00f2 con i suoi amici e decise di vendicarsi su Komoko organizzando una spedizione punitiva contro il vecchio agricoltore di origine giapponese. Per stanare Komoko, che si era barricato all'interno della sua abitazione, gli uomini di Smith diedero fuoco alla casa. Quando Komoko usc\u00ec dalla casa in fiamme, Smith gli spar\u00f2 e lo uccise.\nDoc Velie, Pete e sua sorella Liz cercano di aiutare Macreedy. Liz cerca di portare Macreedy con la sua Jeep in una localit\u00e0 vicina affinch\u00e9 possa ritornare a casa. L'automobile viene tuttavia fatta fermare in un canyon. Macreedy si rende conto di essere caduto in un'imboscata. Quando Smith inizia a sparare contro di lui, Macreedy si rifugia dietro la jeep. Contro la volont\u00e0 di Macreedy, Liz cerca di mettersi al suo fianco, ma Smith la uccide sparandole alla schiena. Macreedy riesce a creare una bottiglia Molotov, con la benzina presa dal serbatoio della jeep, scagliarla contro Smith il cui vestito prende fuoco. Poi Macreedy ritorna a Black Rock portando in macchina Smith, ferito, e il cadavere di Liz. Galvanizzato da Macreedy, lo sceriffo Horn, con l'aiuto di Doc Velie, trova il coraggio di mettere in carcere Hector e Trimble. Viene chiamata la polizia di stato. Quando Macreedy sta andando via in treno, Macreedy consegna a Doc Velie la medaglia di Komoko.\nRiconoscimenti.\nIl film ha ricevuto tre \"nomination\" ai Premi Oscar 1956: miglior regista, miglior attore protagonista e miglior sceneggiatura.\nNel 1955 il National Board of Review of Motion Pictures l'ha inserito nella lista dei migliori dieci film dell'anno.\nNel 2018 \u00e8 stato scelto per la conservazione nel National Film Registry della Biblioteca del Congresso degli Stati Uniti"}
{"id": "1445049", "revid": "933835", "url": "https://it.wikipedia.org/wiki?curid=1445049", "title": "Panella (disambigua)", "text": ""}
{"id": "1445057", "revid": "1573940", "url": "https://it.wikipedia.org/wiki?curid=1445057", "title": "Turdoides melanops", "text": "Il garrulo occhigrigi o garrulo dalle redini (Turdoides melanops ()) \u00e8 una specie di uccello canoro della famiglia Leiothrichidae.\nDescrizione.\nLungo da 21 a 25\u00a0cm, \u00e8 principalmente di color grigio-marrone nella parte superiore, la testa \u00e8 grigia e la parte inferiore variabilmente bianca. Gli occhi sono grigio chiaro tendenti al giallo. Tutti gli esemplari giovani hanno gli occhi marroni.\nBiologia.\nIn Africa meridionale il verso \u00e8 descritto come \"un nasale \u2018wha -wha-wha\u2019\" e un aspro, veloce \u2018papapapa\u2019.\nGli uccelli meridionali cercano il cibo in mucchi di foglie e sono molto pi\u00f9 furtivi degli altri garruli.\nDistribuzione e habitat.\nQuesta specie vive nell'Africa Meridionale: Botswana nord occidentale, Namibia settentrionale e Angola.\nSistematica.\n\"Turdoides melanops\" ha tre sottospecie:\nTalvolta viene trattata come un'unica specie insieme al garrulo bianconero di Sharpe (\"Turdoides sharpei\"), la cui popolazione vive pi\u00f9 a nord."}
{"id": "1445059", "revid": "1573940", "url": "https://it.wikipedia.org/wiki?curid=1445059", "title": "Torre di palazzo Pellari", "text": "La torre di palazzo Pellari \u00e8 una delle quattordici torri principali di San Gimignano e si trova in piazza Pecori, ma \u00e8 visibile anche dal centro di piazza della Cisterna.\nNon si conosce l'esatta data di fabbricazione della torre, ma un documento la colloca come anteriore al 1237. La torre ha una forma a parallelepipedo semplice con una copertura piramidale; non dispone di finestre sulla piazza ed \u00e8 coperta dal filaretto a vista.\nIl palazzo Pellari si distingue per il paramento in laterizio con una decorazione marcapiano. Al pian terreno presenta invece come rivestimento la pietra, tagliata in bozze ben squadrate, sul quale si aprono due portali con archi ribassati."}
{"id": "1445066", "revid": "287204", "url": "https://it.wikipedia.org/wiki?curid=1445066", "title": "Ormisda III", "text": "Figlio e successore di Yazdgard II, il suo breve regno fu caratterizzato dalla ribellione del fratello Peroz I, il quale, aiutato dagli Eftaliti, ebbe il sopravvento, riuscendo ad estromettere Ormisda.\nEtimologia.\nOrmisda (o \"\u014chrmazd, Hormozd\") \u00e8 la versione in Persiano medio del nome della massima deit\u00e0 Zoroastriana, Ahura Mazd\u0101. L'equivalente nella Lingua persiana antica \u00e8 \"Auramazd\u0101\", traslitterato in greco come \"Hormisdas\".\nBiografia.\nOrmisda era il figlio maggiore ed erede dello \"shah\" Yazdgard II (438-457), nonch\u00e9 governatore, durante il regno del padre, della provincia orientale dello Sakastan. Questo territorio, al confine orientale dell'impero, era stata occupato da Ardashir I nel III secolo, venendo affidato per tradizione a principi della casa imperiale, i quali ne possedevano il titolo di re (\"Sakanshah\"; \"Sag\u0101n-\u0161\u0101h\"). Alla morte del padre, incoronato a Rey, entr\u00f2 in contrasto con il fratello Peroz I, il quale, con il sostegno dell'influentissimo nobile Raham Mihran riun\u00ec un esercito, con l'obiettivo di deporre Ormisda. L'impero risult\u00f2 cos\u00ec drammaticamente diviso e sull'orlo del baratro; durante la guerra fu la madre dei due principi, Denag, a fungere da reggente nella capitale, Ctesifonte. Secondo le fonti del periodo era Ormisda il pi\u00f9 dotato nell'amministrazione imperiale, mentre il fratello veniva definito \u00abingiusto\u00bb ed interessato alla vita religiosa. \nIntanto l'Arsacide Vache II (\u054e\u0561\u0579\u0565 \u0532), re dell'Albania caucasica, primo cugino dei due fratelli rivali e precedentemente costretto a convertirsi al Zoroastrismo, si ribell\u00f2, proclamandosi indipendente ed assumendo nuovamente la veste di cristiano. Intanto Peroz, non riuscendo ad avere la meglio su Ormisda, si rec\u00f2 nell'impero eftalita, domandando aiuto al re Khushnavaz in cambio della cessione di alcuni territori. Secondo alcune fonti, sconfitto, Ormisda fu perdonato e risparmiato dal fratello, ma \u00e8 pi\u00f9 probabile, come evidenziato da numerosi documenti, che lui ed altri tre membri della famiglia furono assassinati. Successivamente Peroz incorpor\u00f2 il Sakastan nell'impero, mettendovi a capo un governatore della Casa di Karen. Ormisda fu dunque l'ultima persona ad adoperare il titolo di \"Sakanshah\"; non sono pervenute monete coniate durante il suo regno.\nDiscendenza.\nA Ormisda III sopravvissero due figlie:"}
{"id": "1445067", "revid": "44735", "url": "https://it.wikipedia.org/wiki?curid=1445067", "title": "Blackout (album Scorpions)", "text": ""}
{"id": "1445077", "revid": "697352", "url": "https://it.wikipedia.org/wiki?curid=1445077", "title": "Tangenziale Nord di Torino", "text": ""}
{"id": "1445079", "revid": "125674449", "url": "https://it.wikipedia.org/wiki?curid=1445079", "title": "Fusa (musica)", "text": "Nella notazione musicale, la fusa (o fusilla) o quintupla (o quintina) o centoventottesimo \u00e8 un valore musicale eseguito con la durata pari a un centoventottesimo del valore dell'intero.\nEssa \u00e8 rappresentata da un cerchio pieno (la \"testa\"), con un'asticella verticale (il \"gambo\") sul lato destro se \u00e8 rivolta in alto, e sul lato sinistro invece se \u00e8 rivolta in basso. Attaccate al gambo sono presenti cinque \"codette\". Note cos\u00ec corte sono molto rare, ma non sconosciute: sono usate principalmente per sezioni brevi e veloci all'interno di movimenti lenti; per esempio, Ludwig van Beethoven le utilizz\u00f2 nel primo movimento della sua Sonata per pianoforte n. 8 per indicare delle scale musicali veloci."}
{"id": "1445084", "revid": "1828520", "url": "https://it.wikipedia.org/wiki?curid=1445084", "title": "Supercopa de Espa\u00f1a (calcio a 5)", "text": "La Supercopa de Espa\u00f1a \u00e8 un torneo spagnolo di calcio a 5 organizzato dalla Liga Nacional de F\u00fatbol Sala che oppone annualmente la squadra vincitrice della Primera Divisi\u00f3n e il detentore della Copa de Espa\u00f1a.\nFormula.\nLa formula attuale, in vigore dal 2018 ma gi\u00e0 adottata anche in passato, prevede un'unica gara da giocare in campo neutro tra i detentori delle due competizioni. In passato, alla formazione che vinceva sia il campionato che la coppa veniva assegnata automaticamente la Supercoppa, motivo per il quale non si disputarono tre edizioni durante gli anni '90. Dal 2006 al 2012 la partecipazione \u00e8 stata allargata a quattro societ\u00e0: oltre ai vincitori del campionato e della Coppa di Spagna, vi prendeva parte la societ\u00e0 che organizzava l'edizione e una quarta squadra, da individuare in base ai piazzamenti nella stagione precedente delle altre tre."}
{"id": "1445085", "revid": "6923", "url": "https://it.wikipedia.org/wiki?curid=1445085", "title": "Helicopter Association International", "text": "La HAI o L'Helicopter Association International \u00e8 un'organizzazione professionale non-profit di 1.450 organizzazioni membri da 68 paesi del mondo.\nObiettivi.\nDal 1948 la HAI propone ai membri:"}
{"id": "1445086", "revid": "1342360", "url": "https://it.wikipedia.org/wiki?curid=1445086", "title": "DDR-Oberliga 1973-1974", "text": "L'edizione 1973-74 della DDR-Oberliga vide la vittoria finale della 1. FC Magdeburgo.\nCapocannoniere del torneo fu Hans-Bert Matoul (Lokomotive Lipsia), con 20 reti."}
{"id": "1445091", "revid": "30610", "url": "https://it.wikipedia.org/wiki?curid=1445091", "title": "Torraca", "text": "Torraca \u00e8 un comune italiano di abitanti della provincia di Salerno in Campania.\nGeografia fisica.\nTerritorio.\nTorraca \u00e8 un piccolo comune situato al sud della Campania nel basso Cilento, non lontano dalla Basilicata con la quale per\u00f2 non confina, essendo circondato dai comuni di Casaletto Spartano, Sapri, Tortorella, Vibonati.\nMonumenti e luoghi d'interesse.\nHa le caratteristiche di un antico borgo medievale con la presenza di un castello baronale. La costruzione di diverse chiese fa eco a una notevole religiosit\u00e0 avuta durante i secoli passati, tra cui spicca la chiesa madre dedicata al Santo Patrono S.Pietro Apostolo e la chiesetta situata a pochi chilometri dal paese eretta in onore di Maria SS dei Cordici. Si segnalano anche varie cappelle sparse nel piccolo centro, tra le quali la Cappella della Congrega, che affaccia nella medesima piazza della chiesa madre; la cappella di sant'Anna, poco distante; la cappella di sant'Antonio, in localit\u00e0 san Rocco; la cappella di san Michele, nei pressi del castello baronale; la cappella dedicata alla Madonna di Loreto (ru Rito, in dialetto torrachese) in localit\u00e0 \"Salita Madonna del Rito\".\nVi sono poi, fuori dall'abitato, in localit\u00e0 san Fantino, i resti di una chiesetta un tempo intitolata a san Fantino, monaco e santo basiliano che ha operato nel Cilento. La presenza di questa importante figura testimonia come radicata sia stata la presenza dei monaci di rito greco nella Lucania costiera: il golfo di Policastro pu\u00f2 a giusta ragione essere considerata la propaggine pi\u00f9 estrema della regione del Mercurion, culla del monachesimo greco orientale. Testimonianza di questa influente presenza greca nella zona sono, oltre alla detta cappella, gli imponenti resti di un monastero greco che affaccia sulla baia di Sapri, a met\u00e0 strada tra l'abitato di Torraca e la vicina Sapri; i resti della importante badia di San Giovanni a Piro, di cui fu abate l'illustre umanista di Tessalonica Teodoro Gaza; la chiesa della Madonna di Grottaferrata di Rofrano. Della cappella torrachese di San Fantino oggi non restano che muri spogli, dai quali si pu\u00f2 ancora riconoscere l'abside.\nGeografia antropica.\nContrade.\nIn base allo statuto comunale di Torraca le contrade sono:\nAmministrazione.\nIl comune fa parte della Comunit\u00e0 montana Bussento - Lambro e Mingardo\nLe competenze in materia di difesa del suolo sono delegate dalla Campania all'Autorit\u00e0 di bacino regionale Sinistra Sele."}
{"id": "1445100", "revid": "1342360", "url": "https://it.wikipedia.org/wiki?curid=1445100", "title": "DDR-Oberliga 1972-1973", "text": "L'edizione 1972-73 della DDR-Oberliga vide la vittoria finale della .\nCapocannoniere del torneo fu Hans-J\u00fcrgen Kreische (), con 26 reti."}
{"id": "1445107", "revid": "767487", "url": "https://it.wikipedia.org/wiki?curid=1445107", "title": "\u021a", "text": " (T con virgola) \u00e8 una lettera che fa parte dell'alfabeto rumeno, in cui viene usata per rappresentare il suono della lingua rumena , l'affricata alveolare sorda (identica alla zeta dell'italiano \"anzi\" ). Viene disegnata come una lettera T con una piccola virgola sottostante ed esiste sia come minuscola (U+021B) che come maiuscola (U+021A).\nQuesta lettera non era compresa nelle prime versioni di Unicode, nelle quali \u0162 (T con cediglia, disponibile dalla versione 1.1.0, giugno 1993) viene spesso usata nei testi digitali in romeno. La T con la virgola \u00e8 stata introdotta con Unicode 3.0.0 (settembre 1999) su richiesta dell'ente romeno per gli standard, ma molti computer hanno continuato a non avere font compatibili. Per questo motivo quasi tutti i testi in romeno usano la T con la cediglia (o anche la T semplice), nonostante le raccomandazioni di passare dalla cediglia alla virgola. Il pieno supporto per questa lettera \u00e8 disponibile su macOS ed \u00e8 fornito da Windows Vista."}
{"id": "1445108", "revid": "1544559", "url": "https://it.wikipedia.org/wiki?curid=1445108", "title": "DDR-Oberliga 1971-1972", "text": "L'edizione 1971-72 della DDR-Oberliga il venticinquesimo campionato calcistico di massimo livello in Germania Est.\nAvvenimenti.\nLe prime giornate del campionato, la cui data di inizio fu fissata per il 28 agosto 1971, misero subito in evidenza le concorrenti per la vittoria finale del titolo: dopo quattro giornate si stacc\u00f2 infatti dal gruppo il Carl Zeiss Jena mentre il Magdeburgo, che aveva totalizzato due punti nelle prime tre gare, si propose a partire dalla settima giornata come concorrente nella lotta per il titolo. A partire dalla decima giornata, con il sorpasso del Magdeburgo sul Carl Zeiss Jena, inizi\u00f2 una serie di sorpassi tra le due squadre, a cui partecip\u00f2 inizialmente anche il Vorw\u00e4rts Francoforte, nuova denominazione assunta dal Vorw\u00e4rts Berlino dopo il cambio di sede avvenuto in seguito al fallimento di una societ\u00e0 calcistica di Francoforte sull'Oder patrocinata dalla Stasi.\nArrivate al giro di boa a pari punti, Magdeburgo e Carl Zeiss Jena continuarono a darsi lotta fino allo scontro diretto, in programma alla sedicesima giornata. Travolgendo gli avversari per 5-0, il Magdeburgo ebbe praticamente la via libera verso il suo primo titolo nazionale dato che la Dinamo Berlino, unica avversaria rimasta in corsa, non fu in grado di contrastarlo. Per il club di Berlino ci fu quindi la qualificazione per la Coppa UEFA, mentre un Carl Zeiss Jena in calo perse anche la qualificazione per la terza competizione europea (riuscendo comunque a qualificarsi per l'Europa grazie alla vittoria in coppa nazionale) a vantaggio della .\nL'ultima giornata fu decisiva per i verdetti in zona retrocessione, dal momento che proponeva lo scontro diretto tra il Vorw\u00e4rts Stralsund e il Karl-Marx-Stadt ultimo in classifica. Vincendo, e grazie alla sconfitta dello Stahl Riesa contro il Carl Zeiss Jena, il Karl-Marx-Stadt pot\u00e9 effettuare un doppio sorpasso che permise alla squadra di salvarsi."}
{"id": "1445109", "revid": "116944", "url": "https://it.wikipedia.org/wiki?curid=1445109", "title": "T-virgola", "text": ""}
{"id": "1445110", "revid": "97832142", "url": "https://it.wikipedia.org/wiki?curid=1445110", "title": "Laticlavio", "text": "Nella Roma antica, il laticl\u00e0vio era una striscia di porpora che veniva portata sulla spalla, fissata su una tunica bianca, e che cadeva avanti e dietro in senso verticale per la lunghezza della tunica stessa. Il nome deriva dal latino latus (largo) e clavium (letteralmente \"chiodo\", ma indicante anche i vari tipi di ornamento che venivano \"appuntati\", ovvero \"fissati\" sugli abiti). Quindi significa letteralmente \"ornamento largo\". Il laticlavio (la striscia pi\u00f9 larga) era riservata inizialmente ai senatori. Invece, i personaggi di ordine inferiore (i cavalieri) avevano diritto a portare sulla tunica solo una striscia di porpora pi\u00f9 stretta, ovvero l'angusticlavio.\nSuccessivamente l'usanza di portare il laticlavio si estese anche a vari altri dignitari di alto rango, e addirittura ai membri delle loro famiglie, che incominciarono a indossare tale ornamento come segno di riconoscimento e distinzione.\nNel lessico moderno, con laticlavio si intende, per sineddoche, la carica di senatore."}
{"id": "1445111", "revid": "6923", "url": "https://it.wikipedia.org/wiki?curid=1445111", "title": "World Series of Poker 1980", "text": "Le World Series of Poker 1980 furono l'undicesima edizione della manifestazione. Si tennero dal 6 al 22 maggio presso il casin\u00f2 Binion's Horseshoe di Las Vegas.\nIl vincitore del Main Event fu Stu Ungar: per il pi\u00f9 forte giocatore di poker di sempre si tratt\u00f2 del primo di tre successi al Main Event delle WSOP.\nMain Event.\nI partecipanti al Main Event furono 73. Ciascuno di essi pag\u00f2 un buy-in di 10.000 dollari."}
{"id": "1445114", "revid": "122583090", "url": "https://it.wikipedia.org/wiki?curid=1445114", "title": "Brandy spagnolo", "text": "Il Brandy spagnolo \u00e8 un distillato di vino con gradazione alcolica dal 36 al 40%.\nProduzione.\nLe tecniche di distillazione del vino attraverso le quali si ricava il brandy possono essere:\nInvecchiamento.\nL'invecchiamento avviene in botti di rovere americano precedentemente utilizzate per l'invecchiamento di vino sherry. Il metodo di invecchiamento pi\u00f9 elaborato e fine \u00e8 detto \"Criaderas y Soleras\".\nUve.\nTra le uve dalle quali si ricava il vino per la distillazione si segnalano le seguenti:\nPer il \"brandy de Jerez\" si usa esclusivamente la variet\u00e0 palomino e talvolta airen.\nCategorie.\nLa dicitura \"Brandy de Jerez\" si riferisce solo ai prodotti invecchiati nella regione di Jerez. Il Brandy de Jerez \u00e8 l'unico tutelato da denominazione di origine. Per gli altri brandy valgono le stesse classificazioni ma senza \"de Jerez\" postposto."}
{"id": "1445115", "revid": "77594", "url": "https://it.wikipedia.org/wiki?curid=1445115", "title": "Piazza del Duomo (San Gimignano)", "text": "La piazza del Duomo di San Gimignano era il fulcro della vita religiosa e politica della cittadina nel medioevo. Si trova, con la vicina piazza della Cisterna (sede di mercato, di feste e tornei) all'incrocio tra l'asse nord-sud della via Francigena e l'asse est-ovest dell'antica strada Pisa-Siena.\nStoria.\nLa piazza deve il suo nome alla Collegiata, che vi si trova dall'XI secolo, mentre l'aspetto attuale della piazza si configur\u00f2 nella prima met\u00e0 del Duecento, durante il periodo d'oro dell'economia e dell'importanza politica di San Gimignano. Risalgono a quel periodo i principali edifici pubblici e la \"rotazione\" del duomo, con una nuova facciata opposta al palazzo vecchio del Podest\u00e0.\nOggi la piazza si presenta lievemente in pendenza e con una pavimentazione ammattonata.\nEdifici.\nDi forma trapezoidale, il lato ovest \u00e8 occupato dalla facciata della Collegiata in cima ad una scalinata. Sul lato opposto si trova il palazzo vecchio del Podest\u00e0, con la Torre Rognosa, accanto alla Torre Chigi. Il lato nord \u00e8 dominato dalle gemelle torri dei Salvucci; quello sud dal palazzo nuovo del Podest\u00e0, con la loggia del Comune, affiancato dalla Torre Grossa."}
{"id": "1445117", "revid": "52076", "url": "https://it.wikipedia.org/wiki?curid=1445117", "title": "Governo regionale e locale in Italia", "text": ""}
{"id": "1445120", "revid": "767487", "url": "https://it.wikipedia.org/wiki?curid=1445120", "title": "L'incubo di Topolino", "text": "L'incubo di Topolino (\"Mickey's Nightmare\") \u00e8 un film del 1932 diretto da Burt Gillett. \u00c8 un cortometraggio animato della serie \"Mickey Mouse\", prodotto dalla Walt Disney Productions e uscito negli Stati Uniti il 13 agosto 1932, distribuito dalla United Artists. Fu il primo film Disney distribuito dalla United Artists (invece della Columbia Pictures). Per l'occasione vennero utilizzati dei nuovi titoli di testa e di coda.\nNel marzo 2000 il corto venne inserito nello speciale in VHS \"I capolavori di Minni\", senza i titoli di testa e di coda.\nTrama.\nDopo la consueta preghiera, Topolino va a dormire. Mentre viene leccato da Pluto, comincia a sognare di sposare Minni e di ricevere una cucciolata di figli da uno stormo di cicogne. I figli di Topolino iniziano a giocare in modo scalmanato e pericoloso, lanciando coltelli e utensili taglienti contro il padre e usando la vernice per imbrattare la casa, utilizzando addirittura le code degli animali come pennello per stendere il colore sui vari mobili. Alla fine Topolino si sveglia, sollevato e felice, di non essersi sposato.\nDistribuzione.\nEdizione italiana.\nEsistono due edizioni italiane del corto. In DVD \u00e8 stata inclusa l'edizione originale, senza doppiaggio italiano. Quella trasmessa in TV \u00e8 invece doppiata in italiano e colorata al computer. Mentre nel doppiaggio originale i figli di Topolino lo chiamano \"pap\u00e0\", in quello italiano lo chiamano per nome.\nEdizioni home video.\nDVD.\nIl cortometraggio \u00e8 incluso nel DVD \"Walt Disney Treasures: Topolino in bianco e nero\", senza doppiaggio italiano."}
{"id": "1445122", "revid": "287204", "url": "https://it.wikipedia.org/wiki?curid=1445122", "title": "Yoshiteru Konishi", "text": "Carriera.\nPer quanto riguarda la carriera nel motomondiale, ha gareggiato solamente nella stagione 2000, nella classe 500 e guidando una TSR-Honda.\nQuale miglior risultato stagionale ha conseguito un decimo posto al GP di Catalogna e, al termine della stagione \u00e8 giunto al 19\u00ba posto.\nPer quanto riguarda le altre competizioni, vanta alcune presenza alla 8 Ore di Suzuka con un terzo posto nell'edizione del 2008 su Honda e ha partecipato per molti anni nel campionato giapponese nelle categorie Superstock 600 e Superbike. In ambito nazionale si \u00e8 laureato tre volte campione nella categoria Superstock 600, nelle stagioni: 2003, 2007 e 2008."}
{"id": "1445129", "revid": "729019", "url": "https://it.wikipedia.org/wiki?curid=1445129", "title": "DDR-Oberliga 1970-1971", "text": "L'edizione 1970-71 della DDR-Oberliga \u00e8 stato il ventiquattresimo campionato di massimo livello in Germania Est.\nAvvenimenti.\nLa data di avvio del torneo fu fissata per il 22 agosto 1970: dall'iniziale gruppo composto da Carl Zeiss Jena, Dinamo Berlino, Magdeburgo e usc\u00ec quest'ultima squadra, sola in testa a partire dal nono turno e prima al giro di boa con quattro punti di vantaggio sul Carl Zeiss Jena.\nNel girone di ritorno, nonostante la sconfitta nello scontro diretto, la Dinamo Dresda fil\u00f2 dritta verso il titolo (assicurandoselo con tre giornate di anticipo grazie a sette punti di vantaggio sul Carl Zeiss Jena), spostando quindi l'interesse nella lotta per la qualificazione alla Coppa UEFA, nuova manifestazione istituita dalla UEFA in sostituzione della Coppa delle Fiere. Tutti i verdetti in chiave europea erano gi\u00e0 stati decisi con una giornata di anticipo, con l'Hallescher che si assicur\u00f2 l'ultimo posto disponibile dopo aver sconfitto il Magdeburgo. Alla penultima giornata furono decisi anche i verdetti a fondo classifica, che decretarono la caduta in DDR-Liga del Rot-Wei\u00df Erfurt e del Chemie Lipsia."}
{"id": "1445133", "revid": "1369234", "url": "https://it.wikipedia.org/wiki?curid=1445133", "title": "Calciatore dell'anno (Germania)", "text": "Il Calciatore tedesco dell'anno (ted. \"Fu\u00dfballer des Jahres\") \u00e8 un premio calcistico assegnato dal quotidiano sportivo \"Kicker\" e dall'Associazione dei giornalisti sportivi tedeschi (\"Verband der Deutschen Sportjournalisten\"). Si assegna annualmente dal 1960.\n\u00c8 eleggibile qualsiasi calciatore tedesco, indipendentemente dal campionato a cui partecipa, o qualsiasi calciatore straniero militante in Bundesliga.\nCalciatore tedesco orientale dell'anno.\nIl premio fu assegnato dal 1963 al 1991 dalla rivista \"Die Neue Fussballwoche\"."}
{"id": "1445139", "revid": "697352", "url": "https://it.wikipedia.org/wiki?curid=1445139", "title": "Comuni di El Salvador", "text": "I comuni di El Salvador (\"municipios\") costituiscono la suddivisione territoriale di secondo livello del Paese, dopo i dipartimenti, e sono in tutto 261.\nCiascun comune \u00e8 amministrato da un consiglio municipale composto da un sindaco (\"alcalde\"), un rappresentante legale (\"sindico\") e due o pi\u00f9 consiglieri (\"regidores\"), il cui numero dipende dalla popolazione amministrata. I membri dei consigli devono avere compiuto ventuno anni di et\u00e0 ed essere residenti nel comune che amministrano; sono eletti a suffragio diretto per un mandato triennale rinnovabile.\nI comuni devono avere almeno 10.000 abitanti, con i confini determinati per legge."}
{"id": "1445144", "revid": "57342", "url": "https://it.wikipedia.org/wiki?curid=1445144", "title": "Manuela Mandracchia", "text": "Biografia.\nDopo il diploma nel 1993 all'Accademia nazionale d'arte drammatica, diventa presto una delle interpreti pi\u00f9 affermate del teatro italiano. Gi\u00e0 nel 1993 \u00e8 notata dalla giuria del \"Premio Wanda Capodaglio\" che le conferisce il riconoscimento attribuito ai miglior allievi delle scuole di recitazione d'Italia. \nTeatro.\nImportante per la sua carriera teatrale \u00e8 il sodalizio che la lega a Luca Ronconi con la regia del quale spicca particolarmente nei ruoli di Rosaura ne \"I due gemelli veneziani\" di Carlo Goldoni, Lucia ne \"Il Candelaio\" di Giordano Bruno e (accanto a Mariangela Melato) Lidia in \"Amor nello specchio\" di Giovan Battista Andreini (Premio Ubu 2003 come migliore attrice non protagonista). \nInterprete di successo anche in alcuni spettacoli di Massimo Castri, Manuela Mandracchia \u00e8 Mommina in \"Questa sera si recita a soggetto\" di Luigi Pirandello (Premio UBU come migliore attrice giovane) e Laura ne \"Il padre\" di August Strindberg (accanto a Umberto Orsini). Tra gli altri spettacoli da lei interpretati, sono da ricordare \"L'ignorante e il folle\" di Thomas Bernhard con la regia di Mauro Avogadro, e \"Ritter, Dene, Voss\" di Thomas Bernhard (accanto a Maria Paiato e Massimo Popolizio).\nNel 2006 con Sandra Toffolatti, Mari\u00e0ngeles Torres ed Alvia Reale costituisce il gruppo MitiPretese con il quale crea e dirige e interpreta \"Roma ore 11\", tratto da un'inchiesta di Elio Petri, messinscena che vince il Premio ETI - Gli Olimpici del Teatro come miglior spettacolo d'innovazione del 2007. Nel 2009 scrive, dirige e recita in \"Festa di Famiglia\" insieme a Sandra Toffolatti, Mari\u00e0ngeles Torres ed Alvia Reale, tratto da Luigi Pirandello e realizzato con la collaborazione alla drammaturgia di Andrea Camilleri. In scena anche Fabio Cocifoglia e Diego Ribon.\nNel 2012 recita insieme a Christian Di Domenico in \"Midsummer\" di David Grieg, diretta da Gianpiero Borgia. Sempre nel 2012 in \"John Gabriel Borkman\" di Ibsen per la regia di Piero Maccarinelli. Nel 2013 ne \"Il panico\" di Rafael Spregelburd per la regia di Luca Ronconi e in \"Hedda Gabler\" per la regia di Antonio Calenda. Nel 2014 in \"Troiane - frammenti di tragedia\" con MitiPretese. Nel 2015 in \"Preamleto\" di M. Santeramo per la regia di V. Cruciani e con MitiPretese in \"Credoinunsolodio\" di Stefano Massini. Nel 2016 in \"Horcynus Orca\" di Stefano D'Arrigo per la regia di C. Collov\u00e0 e in \"Mare Mater\" per la regia di Fabio Cocifoglia e Alfonso Postiglione. Nel 2016/2017 ne \"Le serve\" di Jean Genet con Anna Bonaiuto e Vanessa Gravina, regia di Giovanni Anfuso.\nCinema.\nNel 2011 recita nel film \"Habemus Papam\" di Nanni Moretti e nel film \"Quando la notte\" di Cristina Comencini. Nel 2014 in \"Bolgia totale\" di M. Scifoni. Nel 2015 in \"Il nome del figlio\" di F. Archibugi e nel 2016 in \"Fai bei sogni\" di M. Bellocchio. Nel 2017 esce \"Due uomini, quattro donne e una mucca depressa\" di A. Di Francisca.\nRadio.\nCollabora alla trasmissione \"Ad alta voce\" di Radio 3, leggendo i classici della letteratura internazionale, tra i quali \"Il sentiero dei nidi di ragno e la trilogia de I nostri antenati\" di Italo Calvino e \"Il buio oltre la siepe\" di Harper Lee e proponendo anche una coinvolgente lettura delle \"Favole al telefono\" di Gianni Rodari."}
{"id": "1445149", "revid": "729019", "url": "https://it.wikipedia.org/wiki?curid=1445149", "title": "DDR-Oberliga 1969-1970", "text": "L'edizione 1969-70 della DDR-Oberliga \u00e8 stato il ventitreesimo campionato di massimo livello in Germania Est.\nAvvenimenti.\nIl campionato, partito il 23 agosto 1969, vide inizialmente in testa il Chemie Lipsia: la squadra fu raggiunta dopo due giornate dai campioni in carica del Vorw\u00e4rts Berlino i quali presero il largo. La sconfitta all'ultima giornata del girone di andata contro il Carl Zeiss Jena riapr\u00ec per\u00f2 i giochi: tale risultato provoc\u00f2 una crisi per la capolista che totalizz\u00f2 due punti nelle prime quattro gare. Gli uomini di Buschner ne approfittarono ritrovandosi a +2 sulla seconda. Nelle giornate successive la squadra increment\u00f2 ulteriormente il proprio vantaggio arrivando a +6 sul Vorw\u00e4rts Berlino a tre giornate dal termine: bast\u00f2 quindi un pareggio alla giornata successiva contro il Sachsenring Zwickau per assicurare al Carl Zeiss Jena il suo terzo titolo.\nAlla penultima giornata successiva furono invece decretati tutti i verdetti per la retrocessione in DDR-Liga: scesero il Karl-Marx-Stadt e l'Eisenh\u00fcttenst\u00e4dter Stahl, quest'ultima squadra condannata gi\u00e0 al terzultimo turno."}
{"id": "1445154", "revid": "224230", "url": "https://it.wikipedia.org/wiki?curid=1445154", "title": "Pasquale Coppa-Zuccari", "text": "Biografia.\nFiglio di Giovanni e Maria dei marchesi Cappelli (di San Demetrio ne' Vestini), fu avviato agli studi classici a Bologna e Teramo, prima di iscriversi e laurearsi \"cum laude\" in giurisprudenza presso l'Universit\u00e0 di Roma.\nAllievo e amico di giuristi del calibro di Vittorio Scialoja, di Francesco Filomusi Guelfi e di Vincenzo Simoncelli, consegu\u00ec, nel 1900, la libera docenza in diritto commerciale.\nLa sua carriera accademica part\u00ec dall'Universit\u00e0 di Urbino, dove nel 1901 insegn\u00f2 diritto e procedura civile, mentre nell'anno successivo (1902) fu chiamato alla cattedra di diritto civile all'Universit\u00e0 di Siena. Rimase nell'ateneo senese sino al 1910, prima di partire alla volta dell'Universit\u00e0 di Messina e, poco pi\u00f9 tardi, all'Universit\u00e0 di Palermo. \nFra i suoi scritti particolare consenso ricevette anche a livello internazionale, nell'alveo degli studi economico-giuridici, \"Il deposito irregolare\" del 1901.\nLeg\u00f2 il suo patrimonio sia all'istituzione di borse di studio in favore di studenti abruzzesi iscritti all'Universit\u00e0 di Siena con una media voto meritevole, sia al suo comune natio."}
{"id": "1445157", "revid": "339392", "url": "https://it.wikipedia.org/wiki?curid=1445157", "title": "Prenomen", "text": ""}
{"id": "1445161", "revid": "228587", "url": "https://it.wikipedia.org/wiki?curid=1445161", "title": "Sonda", "text": ""}
{"id": "1445166", "revid": "31886", "url": "https://it.wikipedia.org/wiki?curid=1445166", "title": "Bordatrice", "text": "La bordatrice \u00e8 una macchina usata nel settore del legno per applicare un bordo plastico o in legno a dei pannelli.\nEsistono bordatrici di vario tipo, in particolare distinguiamo:\nLe bordatrici per profili curvi sono di solito dei banchi con una testina di bordatura fissa al centro. Il pezzo gi\u00e0 sagomato viene accostato (manualmente o tramite particolari bracci meccanici) alla testina e fatto muovere seguendo la curva da bordare. Di recente si sono prodotti dei gruppi a bordare che vengono montati su macchine a controllo numerico (punto-punto o pantografi) e che mossi da un computer sono in grado di sagomare un pannello con una fresa per poi andarlo a bordare lungo lo stesso perimetro.\nLe bordatrici per dritto invece non hanno il problema del seguire le curvature del pannello dovendo bordare solo lati dritti. Pur esistendo bordatrici speciali con gruppi mobili che intervengono sul pezzo fermo, la stragrande maggioranza delle bordatrici \u00e8 composta da una spalla con un cingolo che trascina avanti il pezzo da lavorare attraverso delle postazioni successive che intervengono con una specifica lavorazione.\nQueste macchine sono solitamente divise in bordatrici monospalla e a doppia spalla. Le bordatrici monospalla sono in grado di bordare un solo lato alla volta. Le bordatrici a doppia spalla invece sono costituite da una spalla fissa ed una spalla mobile che viene spostata in base alla larghezza del pannello riuscendo cos\u00ec a bordare due lati paralleli del pannello contemporaneamente.\nMolto spesso prima che il pannello entri nella bordatrice ci sono dei gruppi motore che rimuovono pochi millimetri di pannello con un taglio di precisione. Questa macchina viene detta squadratrice e spesso viene integrata nella stessa bordatrice con un unico cingolo che fa avanzare il pannello: in questo caso la macchina prende il nome di squadraborda.\nIl bordo pu\u00f2 essere di innumerevoli tipi e degli spessori pi\u00f9 disparati: i bordi pi\u00f9 usati sono in ABS e PVC, laminato, carta fenolica, legno, masselli di MDF, finanche in alluminio.\nPer l'incollaggio di solito si usano collanti termofusibili (\"hotmelt\") spalmati a caldo, in quanto danno presa immediata (di solito a base EVA o PUR). Una volta appiccicato il bordo sul pannello, intervengono altri gruppi di motori che attraverso l'uso di frese e raschietti rifilano le sporgenze di bordo finendo il pannello."}
{"id": "1445180", "revid": "466539", "url": "https://it.wikipedia.org/wiki?curid=1445180", "title": "Mario Toffanin", "text": "Comand\u00f2 il gruppo di gappisti che cattur\u00f2 e uccise diciassette partigiani della Brigata Osoppo, in quello che venne chiamato eccidio di Porz\u00fbs. Condannato all'ergastolo nel 1952, si rifugi\u00f2 in Jugoslavia venendo infine graziato nel 1978.\nBiografia.\nQuando Toffanin aveva sette anni il padre si trasfer\u00ec a Trieste, per lavorare ai Cantieri San Marco. Nel 1933 entr\u00f2 nel Partito Comunista Italiano, al quale aveva fatto richiesta di affiliarsi gi\u00e0 a 17 anni. Lavor\u00f2 al San Marco dal 1927 al 1940, quando fu coscritto in previsione dell'ingresso dell'Italia nella seconda guerra mondiale. Si fece riformare dopo tre mesi di leva e ripar\u00f2 in Jugoslavia.\nDurante l'invasione della Jugoslavia da parte dei nazifascisti ricevette l'incarico di organizzare la resistenza e di costituire delle formazioni partigiane, con le quali combatt\u00e9 dal 1941 al 1943 in Croazia. Arrestato il 20 aprile 1943 riusc\u00ec a fuggire quattro mesi dopo assieme ad altri 28 antifascisti, durante il trasferimento in Germania. Torn\u00f2 a Trieste dopo l'8 settembre e dove diresse i GAP locali; in tale periodo la moglie fu deportata ad Auschwitz, da dove torn\u00f2 alla fine del 1945.\nL'eccidio di Porz\u00fbs.\nTrasferito, fu assegnato ai GAP di Udine. Il 2 febbraio 1945 form\u00f2 un nuovo battaglione. Il 7 febbraio 1945, su mandato del Comando del IX Korpus sloveno e dei dirigenti della federazione del PCI di Udine, il battaglione si finse composto da sbandati e prese prigioniero, alle malghe di Porz\u00fbs (comune di Faedis), il comando della Brigata Osoppo, guidata da Francesco De Gregori, detto \"Bolla\" (zio dell'omonimo cantautore Francesco De Gregori).\nI membri dell'Osoppo furono radunati e Toffanin interrog\u00f2 \"Bolla\" sull'ubicazione delle armi e delle munizioni della brigata, che furono requisite. De Gregori e Gastone Valente detto \"Enea\" (commissario politico delle Brigate Giustizia e Libert\u00e0) furono subito uccisi, gli altri partigiani osovani furono portati via e interrogati.\nIl giorno dopo i partigiani della Osoppo furono smistati presso il battaglione \"Ardito\" e il Battaglione \"Giotto\". Alcuni, fra i quali Guido Pasolini detto \"Ermes\", fratello dello scrittore Pier Paolo Pasolini, furono uccisi. La federazione del PCI di Udine cerc\u00f2 di attribuire le uccisioni a forze tedesche o fasciste ma essa stessa sciolse, qualche giorno dopo, il battaglione di Toffanin.\nIl fatto viene ricordato come eccidio di Porz\u00fbs. Mario Lizzero, commissario politico delle brigate Garibaldi friulane, non appena seppe della strage, propose la pena di morte per Toffanin e i suoi uomini.\nIn un'autobiografia pubblicata postuma 1995, Lizzero affermer\u00e0:\nIl dopoguerra.\nDurante l'occupazione jugoslava del capoluogo giuliano, nel 1945, Toffanin ricevette la nomina a funzionario del PCI cittadino. Il 23 giugno 1945 fu denunciato presso la procura di Udine per l'eccidio di Porzus dal Comando Divisioni Osoppo. Nel 1946, quindi, fugg\u00ec in Jugoslavia, dove ricevette la \"Partizanska spomenica 1941\", onorificenza jugoslava per i veterani della guerra partigiana. Quando la Jugoslavia fu espulsa dal Cominform si spost\u00f2 in Cecoslovacchia. Nell'ottobre del 1951 inizi\u00f2 il processo per i fatti di Porz\u00fbs presso la Corte d'Assise di Lucca. Nel 1952 fu quindi condannato, in contumacia, all'ergastolo. Nel 1978, durante la presidenza Pertini gli venne concessa la grazia, atto che fu contestato da diversi commentatori. Nel 1991 si trasfer\u00ec a Sesana, centro sloveno a poca distanza dal confine italiano, dove mor\u00ec a 86 anni, il 22 gennaio 1999."}
{"id": "1445185", "revid": "123256948", "url": "https://it.wikipedia.org/wiki?curid=1445185", "title": "Panchen Lama", "text": "Il Pa\u1e47chen Lama (\u0f54\u0f53\u0f0b\u0f46\u0f7a\u0f53\u0f0b\u0f56\u0fb3\u0f0b\u0f58, pan chen bla ma), \u00e8 un importante titolo assegnato a un lignaggio di lama incarnati secondo la dottrina detta dello \"sprul sku\" (\u0f66\u0fa4\u0fb2\u0f74\u0f63\u0f0b\u0f66\u0f90\u0f74\u0f0b, tr\u00fclku, anche, ma nella resa anglosassone, \"tulku\"; rende il sanscrito \"nirm\u0101\u1e47ak\u0101ya\") della scuola \"dge lugs\" (\u0f51\u0f42\u0f7a\u0f0b\u0f63\u0f74\u0f42\u0f66, Gelug/Geluk).\nLa sede tradizionale del \"pan chen bla ma\" \u00e8 il monastero di Bkra shis lhun-po, (\u0f56\u0f40\u0fb2\u0f0b\u0f64\u0f72\u0f66\u0f0b\u0f63\u0fb7\u0f74\u0f53\u0f0b\u0f54\u0f7c\u0f0b, Tashi Lhunpo), situato nella citt\u00e0 di Gzhi ka rtse (\u0f42\u0f5e\u0f72\u0f0b\u0f40\u0f0b\u0f62\u0fa9\u0f7a\u0f0b, Shigatse, Gtsang, Tibet occidentale).\nDal punto di vista religioso il \"pan chen bla ma\" \u00e8 visto come la manifestazione terrena del Buddha Amit\u0101bha (tibetano: \u0f60\u0f7c\u0f51\u0f0b\u0f51\u0f54\u0f42\u0f0b\u0f58\u0f7a\u0f51 \"\u2019od dpag med\"; anche \u0f66\u0fa3\u0f44\u0f0b\u0f56\u0f0b\u0f58\u0f50\u0f60\u0f0b\u0f61\u0f66, \"snang ba mtha\u2019 yas\").\nEtimologia.\nIl titolo, \"pan chen\" (\u0f54\u0f53\u0f0b\u0f46\u0f7a\u0f53\u0f0b), assegnato a questo \"bla ma\", intende abbreviare in lingua tibetana quell'espressione gi\u00e0 presente in misto sanscrito-tibetano come \"pa\u1e47\u1e0dita chen po\" (\u0f54\u0f53\u0f0b\u0f51\u0f72\u0f0b\u0f4f\u0f0b\u0f46\u0f7a\u0f53\u0f0b\u0f54\u0f7c), con il significato di \"Grande studioso\", \"Grande erudito\".\nStoria.\nNel significato del titolo, \"erudito\" (\"pan chen\"), appare gi\u00e0 evidente come questa espressione sia in origine un epiteto comunemente assegnato a un \"bla ma\" considerato particolarmente \"colto\". E tali erano considerati gli abati del monastero di Bkra shis lhun-po, i quali si videro assegnare tale epiteto, \"pan chen\", a partire dal loro primo abate e fondatore, Dge \u2019dun grub (\u0f51\u0f42\u0f7a\u0f0b\u0f60\u0f51\u0f74\u0f53\u0f0b\u0f42\u0fb2\u0f74\u0f56, Gend\u00fcn Drup, 1391\u20131475), l'allievo, e nipote, di Tsong kha pa (\u0f59\u0f7c\u0f44\u0f0b\u0f41\u0f0b\u0f54, Tsongkhapa 1357-1419), questi il fondatore della scuola \"dge lugs\" (\u0f51\u0f42\u0f7a\u0f0b\u0f63\u0f74\u0f42\u0f66, Gelug/Geluk).\nQuando nel 1578, nella regione del lago Tso Ng\u00f6mpo (\u0f58\u0f5a\u0f7c\u0f0b\u0f66\u0f94\u0f7c\u0f53\u0f0b\u0f54\u0f7c, lett. \"lago azzurro\"; quel grande lago di acqua salata conosciuto anche con il nome mongolo di \u0425\u04e9\u0445 \u043d\u0443\u0443\u0440, Koko Nor; o con il cinese \u9751\u6d77\u6e56 Qingh\u01cei H\u00fa; situato nella provincia del Qinghai), avvenne l'incontro tra il potente condottiero del clan mongolo dei T\u00fcmed, Altan Khan, (1507-1588) e l'abate dei monasteri \"dge lugs\" di \u2019Bras spungs e di Se ra, il \"bla ma\" bSod nams rgya mtsho (\u0f56\u0f66\u0f7c\u0f51\u0f0b\u0f53\u0f58\u0f66\u0f0b\u0f62\u0f92\u0fb1\u0f0b\u0f58\u0f5a\u0f7c, S\u00f6nam Gyatso, 1543-1588), come era costume i due si scambiarono dei titoli onorifici. Quello assegnato dal \"khan\" mongolo al \"bla ma\" tibetano consisteva nella traduzione in mongolo dell'ultima parte del suo nome, \"rgya mtsho\" (\u0f62\u0f92\u0fb1\u0f0b\u0f58\u0f5a\u0f7c), ovvero \"dalai\" (antico mongolo: ) che, anche in lingua mongola, significa \"oceano\". Da qui il titolo tipizzato in tibetano come \"ta la'i bla ma\" (\u0f4f\u0f0b\u0f63\u0f60\u0f72\u0f0b\u0f56\u0fb3\u0f0b\u0f58 , adattato in \"Dalai Lama\", pronuncia in italiano: \"talee lama\") con il significato di \"maestro oceanico\".\nIl titolo \"Dalai Lama\" fu assegnato, ovviamente in via postuma e seguendo la dottrina detta dello \"sprul sku\", ad altri due importanti predecessori di bSod nams rgya mtsho, il primo dei quali fu proprio Dge \u2019dun grub, ossia il fondatore del monastero di Bkra shis lhun-po che venne cos\u00ec considerato anche come primo Dalai Lama.\nNel 1622 l'autorevole \"bla ma\" Blo bzang chos kyi rgyal mtshan (\u0f56\u0fb3\u0f7c\u0f0b\u0f56\u0f5f\u0f44\u0f0b\u0f46\u0f7c\u0f66\u0f0b\u0f40\u0fb1\u0f72\u0f0b\u0f62\u0f92\u0fb1\u0f63\u0f0b\u0f58\u0f5a\u0f53, Losang Ch\u00f6kyi Gyaltsen, 1570\u20131662), riconobbe in Ngag dbang blo bzang rgya mtsho (\u0f44\u0f42\u0f0b\u0f51\u0f56\u0f44\u0f0b\u0f56\u0fb3\u0f7c\u0f0b\u0f56\u0f5f\u0f44\u0f0b\u0f62\u0f92\u0fb1\u0f0b\u0f58\u0f5a\u0f7c\u0f0b, Ngawang Lobzang Gyatso, 1617-1682) il V Dalai Lama (vi era un candidato alternativo) dal che, appena nominato in tale importante ruolo, Ngag dbang blo bzang rgya mtsho affid\u00f2 il monastero di Bkra shis lhun po a Blo bzang chos kyi rgyal mtshan nominandolo quindi quarto \"pan chen\".\nNon solo il V Dalai Lama sostenne che la natura dell'insegnamento di Blo bzang chos kyi rgyal mtshan non si sarebbe estinta con la sua morte, ma avrebbe seguito anche lei la dottrina dello \"sprul sku\". Quindi al titolo tradizionale di \"pan chen\" fu aggiunto il termine \"bla ma\", come per il Dalai Lama.\nAnalogamente al titolo di \"Dalai Lama\", anche per il titolo di \"Panchen Lama\" furono indicati dei predecessori a quello appena nominato, Blo bzang chos kyi rgyal mtshan, a partire dal primo, che fu individuato nell'allievo di Tsong kha pa, Mkhas grub Dge legs dpal bzang (\u0f58\u0f41\u0f66\u0f0b\u0f42\u0fb2\u0f74\u0f56\u0f0b\u0f51\u0f42\u0f7a\u0f0b\u0f63\u0f7a\u0f42\u0f66\u0f0b\u0f51\u0f54\u0f63\u0f0b\u0f56\u0f5f\u0f44, , Khedrup Gelek Pelzang, 1385\u20131438).\nNon sempre, tuttavia, le fonti tibetane indicano Blo bzang chos kyi rgyal mtshan come quarto Panchen Lama, assegnandogli in questi casi semplicemente il ruolo di primo.\nComunque sia tutte le incarnazioni successive furono riconosciute e quindi accolte nel monastero di Bkra shis lhun po, assegnando a tale cenobio un notevole prestigio politico e dottrinario che fin\u00ec spesso per competere con quello del Dalai Lama. \nL'autonomia del Panchen Lama dal Dalai Lama \u00e8 risultata piuttosto significativa a partire dal XVIII secolo quando, il sesto di questi, \"Blo bzang dpal ldan ye shes\" ( \u0f56\u0fb3\u0f7c\u0f0b\u0f56\u0f5f\u0f44\u0f0b\u0f51\u0f54\u0f63\u0f0b\u0f63\u0fa1\u0f53\u0f0b\u0f61\u0f7a\u0f0b\u0f64\u0f7a\u0f66\u0f0d Losang Palden Yeshe, 1738-1780) incontratoosi con George Bogle (1746\u20131781) emissario della Compagnia britannica delle Indie orientali, si garant\u00ec la prima relazione importante tra il Tibet e una potenza europea.\nAltrettanto si pu\u00f2 dire delle relazioni intercorse tra il IX Panchen Lama, Blo bzang thub bstan chos kyi nyima dge legs rnam rgyal (Losang Tupden Ch\u00f6kyi Nyima Gelek Namgyal, 1883\u20131937) e le potenze europee e, soprattutto, cinesi, che gli consentirono grande autonomia rispetto al potere correlato del XIII Dalai Lama. Blo bzang thub bstan chos kyi nyima dge legs rnam rgyal si rec\u00f2 anche in Cina per appoggiare il partito del Guomindang, promuovere i suoi insegnamenti e praticare dei rituali, tra i quali quello per impedire l'invasione giapponese del territorio cinese.\nIl X Panchen Lama, \u2019Phrin las lhun grub chos kyi rgyal mtshan (Trinle Lhundrup Ch\u00f6kyi Gyaltsen, 1938\u20131989) fu addirittura scelto dai cinesi con il tacito assenso del governo di Lhasa. \u2019Phrin las lhun grub chos kyi rgyal mtshan collabor\u00f2 attivamente con il Partito Comunista Cinese, rifiutandosi di seguire, nel 1959, il Dalai Lama nel suo esilio. Tuttavia, nel 1964, con la violenta persecuzione antibuddhista provocata dalla Rivoluzione culturale, il X Panchen Lama tent\u00f2 di opporvisi, e fu per questo umiliato pubblicamente, imprigionato e torturato. Rilasciato nel 1978, dopo quattordici anni di carcere, il X Panchen Lama si \u00e8 subito attivato per la ricostruzione culturale e religiosa dell'identit\u00e0 tibetana, per questo, e nonostante i suoi trascorsi di collaborazione con il regime comunista, viene considerato tutt'oggi dai tibetani come un campione dell'indipendenza nazionale e religiosa.\nDopo la morte del X Panchen Lama l'XI reincarnazione \u00e8 stata riconosciuta dal XIV Dalai Lama in Dge 'dun chos kyi nyi ma (Gedhun Choekyi, 1989), accettato e sostenuto dalla maggioranza dei tibetani.\nIl governo cinese, dopo avere rapito Gedhun Choekyi, ha imposto un proprio Panchen Lama fedele al governo di Pechino, Qoigyijabu (1990), non riconosciuto dal Dalai Lama e dal governo tibetano in esilio.\nAncora oggi, a oltre vent'anni dalla sua scomparsa, nessuno sa dove si trovi il legittimo Panchen Lama, Gend\u00fcn Ch\u00f6kyi Nyima, che \u00e8 da molti ritenuto il pi\u00f9 giovane prigioniero politico della storia. L'ambasciatore cinese alle Nazioni Unite, nel maggio del 1996, ha riferito che \"(Gend\u00fcn Ch\u00f6kyi Nyima) era stato messo sotto la protezione del governo sotto richiesta dei suoi genitori\". Le autorit\u00e0 cinesi affermano che \u00e8 un \"perfetto ragazzo ordinario, alto 165 cm\", in \"uno stato di eccellente salute\", e che i suoi genitori \"non vogliono essere disturbati\", ma si rifiutano di dare qualsiasi altra indicazione che possa portare a un suo eventuale ritrovamento."}
{"id": "1445191", "revid": "287204", "url": "https://it.wikipedia.org/wiki?curid=1445191", "title": "Documento fittizio", "text": "Nella narrativa, e nelle opere di fantasia, un documento fittizio \u00e8 un espediente che cerca di creare nel lettore (o spettatore, pubblico ecc.) un senso di autenticit\u00e0 al di l\u00e0 della normale e prevista sospensione dell'incredulit\u00e0. In altre parole, esso serve a far pensare al pubblico che ci\u00f2 che viene presentato sia in realt\u00e0 un fatto reale. Ci\u00f2 non deve essere confuso con un falso documentario, cio\u00e8 un film fittizio dichiaratamente presentato sotto forma di documentario.\nEspediente narrativo.\nIn pratica, l'espediente narrativo assume una forma molto semplice: l'opera d'arte (sia esso un testo, un'immagine in movimento, un fumetto o altro) di solito \u00e8 composta o incorpora alcuni pezzi falsi. L'effetto del documento fittizio si pu\u00f2 ottenere in molti modi: si possono dunque creare rapporti di polizia, articoli di giornale, riferimenti bibliografici e metraggi di documentari falsi. L'effetto pu\u00f2 essere esteso al di fuori dei confini del testo per mezzo di materiale aggiuntivo come distintivi, carte di identit\u00e0, diari, lettere o altri oggetti.\nLe implicazioni morali e legali di un'opera con documenti fittizi sono complesse e forse insolubili. Il confine tra un grande risultato artistico e una palese falsit\u00e0 \u00e8 sottile. Talora la tecnica del documento fittizio pu\u00f2 essere il soggetto di un'opera invece che una sua tecnica, sebbene questi due approcci non siano reciprocamente esclusivi, poich\u00e9 molti testi che affrontano la falsit\u00e0 lo fanno sia ad un livello letterale che ad uno tematico.\nEsempi.\nLa finzione del manoscritto ritrovato \u00e8 stata utilizzata come espediente narrativo da diversi autori nella storia della letteratura: per esempio Alessandro Manzoni nei \"Promessi sposi\", Walter Scott in \"Ivanhoe\" (un manoscritto anglonormanno), Alexandre Dumas ne \"I tre moschettieri\" (\"Memoria del signor conte de La F\u00e8re, riguardante parte degli avvenimenti che si svolsero in Francia verso la fine del regno di Luigi Tredicesimo e il principio del regno di Luigi XIV\"), Nathaniel Hawthorne ne \"La lettera scarlatta\", Cervantes nel \"Don Chisciotte\" (il manoscritto in aljamiado di Cide Hamete Benengeli), Ludovico Ariosto nell\"Orlando furioso\", Giacomo Leopardi nel preambolo al \"Frammento apocrifo di Stratone da Lampsaco\" nelle \"Operette morali\" e Umberto Eco ne \"Il nome della rosa\"."}
{"id": "1445195", "revid": "190914", "url": "https://it.wikipedia.org/wiki?curid=1445195", "title": "Sagittarius A", "text": "Sagittarius A (abbreviazione standard Sgr A) \u00e8 una radiosorgente luminosa e molto complessa, posta al centro della Via Lattea, nella costellazione del Sagittario. Appare fortemente oscurata dalle nebulose oscure presenti nei bracci di spirale antistanti.\nSagittarius A \u00e8 formato da tre componenti: il resto di supernova \"Sagittarius A Est\", la struttura spiraliforme \"Sagittarius A Ovest\" e una sorgente di onde radio molto brillante e compatta al centro della spirale della struttura ovest, chiamata \"Sagittarius A*\" (l'asterisco sulla A lo differenzia dalle altre componenti).\nCaratteristiche.\nSagittarius A Est.\n\u00c8 una struttura le cui dimensioni si aggirano sui 25 anni-luce; ha l'aspetto di un resto di supernova, un'esplosione avvenuta tra i 10.000 ed i 100.000 anni fa. Per creare una simile struttura, l'esplosione deve essere stata dalle 50 alle 100 volte pi\u00f9 potente di una normale esplosione di supernova; si suppone che Sgr A Est sia ci\u00f2 che resta di una stella entrata nel campo gravitazionale del buco nero centrale, dal quale la sua massa sarebbe stata fortemente compressa e deformata.\nQuesta sorgente emette radiazione di sincrotrone, quindi non termica.\nSagittarius A Ovest.\nHa l'aspetto di una spirale a tre bracci, e per questa ragione \u00e8 conosciuta col nome di \"Minispirale\". Tuttavia, sia l'aspetto che il soprannome possono trarre in inganno: infatti, la vera struttura tridimensionale dell'oggetto non ha l'aspetto di una spirale; Sgr Ovest \u00e8 formato da polveri e nubi interstellari, attirate dall'orbita di Sagittarius A*, nel quale precipitano ad una velocit\u00e0 di circa 1000\u00a0km/s. I gas dei Sagittarius A Ovest sono ionizzati, grazie alla presenza di una popolazione OB di oltre un centinaio di stelle posto nelle vicinanze.\nSgr A Ovest \u00e8 inoltre circondato da una massa di gas molecolare pi\u00f9 fredda, il \"Disco Circumnucleare\" (CND). La natura e la cinematica del braccio settentrionale di Sgr A Ovest suggeriscono che in precedenza fosse parte del CND, e che in seguito \"cadde\" a seguito di perturbazioni, come quella che avrebbe potuto generare l'esplosione dell'oggetto che cre\u00f2 Sgr A Est. Il braccio nord appare come una cresta di emissione estesa in senso nord-sud, molto luminosa.\nL'arco occidentale \u00e8 invece interpretato come una nube ionizzata nella parte interna del CND. Il braccio esterno e la barra sembrano essere due grandi nubi simili a quelle del braccio settentrionale, sebbene non abbiano in comune la stessa orbita planare. La loro massa \u00e8 stata stimata pari a circa 20 masse solari ciascuno.\nOltre a queste grandi strutture principali, possono essere osservate piccole fessure e \"buchi\" fra le nubi, la pi\u00f9 notevole delle quali \u00e8 chiamata \"Minicavit\u00e0\"; la sua origine potrebbe essere dovuta al vento solare di una stella massiccia non chiaramente identificata.\nSagittarius A*.\nAl centro della Via Lattea c'\u00e8 una radiosorgente molto intensa, precisamente al centro della struttura spiraliforme di Sgr A Ovest. Perci\u00f2, alcuni astronomi credono che questa sorgente corrisponda ad un buco nero molto massiccio.\nIl Very Large Telescope e il Keck Telescope hanno identificato stelle la cui orbita \u00e8 fortemente influenzata da quest'oggetto, al punto da ruotargli intorno a velocit\u00e0 nettamente superiori a quelle delle normali orbite stellari. Una di queste stelle, catalogata come S2, sembra vi orbiti attorno con una velocit\u00e0 superiore ai 5000\u00a0km/s."}
{"id": "1445199", "revid": "729019", "url": "https://it.wikipedia.org/wiki?curid=1445199", "title": "Guerre di Musso", "text": "Le guerre di Musso rappresentano una serie di battaglie e scaramucce che si svolsero tra il 1525 e il 1532 tra Gian Giacomo Medici (detto il Medeghino) e le Tre Leghe grigionesi e s'inquadrano nelle lotte per il controllo della Valtellina e delle contee di Chiavenna e Bormio, tra il ducato di Milano e l'alleanza delle Leghe Grigione. La regione sottostava a dominio grigione fin dal 1512; anno in cui le armate svizzere scacciarono momentaneamente i francesi da Milano affermando in contropartita il loro dominio su numerose valli a sud delle Alpi.\nNel 1523 il Medeghino aveva ottenuto, (in maniera poco chiara) il controllo del castello di Musso sul lago di Como. Questo castello si trovava sul confine con le tre leghe che, sin dal 1512, occupavano le Tre Pievi (Dongo, Gravedona e Sorico) e Colico, ovvero la porzione pi\u00f9 settentrionale del Lario.\nNel 1524 il Ducato di Milano si trovava in guerra con la Francia (la cosiddetta \"sesta guerra d'Italia\" 1521-1526 che vide opposti Francesco I e Carlo V con i rispettivi alleati); grigioni e confederati erano invece alleati ai francesi ed avevano acconsentito che un massiccio contingente di mercenari partecipasse all'assedio di Pavia.\nPrima guerra di Musso.\nIn questo contesto il Medeghino pens\u00f2 bene di riallinearsi con il duca di Milano, cercando nel contempo di occupare quanti pi\u00f9 territori possibili ai Grigioni.\nNell'aprile del 1524 il Medeghino occup\u00f2 brevemente l'area delle Tre Pievi, ed imped\u00ec ai grigioni di utilizzare le vie d'acqua per congiungere i propri mercenari (guidati da Renzo di Ceri) all'esercito francese. Poco dopo tenta anche una incursione in Valtellina, da cui \u00e8 respinto grazie al tempestivo intervento del famoso capitano della valle Giovanni Travers.\nDopo questo inizio promettente il duca decide di riaccogliere il Medeghino tra i suoi capitani (ufficialmente era fino a quel momento ricercato per un assassinio politico, forse avvenuto su ordine del Duca stesso), invia truppe da Como (comandate da Gerardo d'Arco) e lo riconosce castellano di Musso e signore di molte terre circumvicine. Nella notte tra l'8 e il 9 gennaio i soldati reclutati dal Medeghino, con un attacco a sorpresa nel quale sono coinvolti molti fuoriusciti valtellinesi, occuparono Chiavenna.\nDopo alcuni aspri combattimenti in val Bregaglia il Medeghino viene gravemente ferito (10 gennaio, la ferita alla base del pene lo rese impotente) e, venuto momentaneamente a mancare il comando, l'esercito Mussiano perde di coesione, favorendo una controffensiva grigiona. Il 21 gennaio Chiavenna \u00e8 stretta d'assedio dalle tre leghe, il borgo si arrender\u00e0 poche settimane dopo, mentre la rocca resister\u00e0 molto a lungo.\nPer sostenere l'assedio il Medeghino, ancora convalescente, fa preparare un attacco di diversione in Valtellina, che scatta il 2 o il 3 marzo 1525, coinvolgendo anche un buon numero di truppe ducali. Il Medeghino decide di fermarsi ad Olonio per restaurare il locale castello, mentre le sue truppe, ormai comandate da Gerardo D'Arco, si accampano e fortificano tra Dubino e Morbegno.\nQuesti fatti crearono per\u00f2 vivissimo allarme tra i militari e i politici grigioni, anche perch\u00e9 queste vittorie non erano state indolori dal punto di vista delle perdite, mentre la maggior parte dei migliori soldati retici si trovava a Pavia. Per tale ragione i Grigioni stabilirono di ritirare il loro contingente (ufficialmente di 6.000 uomini, ma probabilmente pi\u00f9 vicino a 4.000 unit\u00e0) dall'esercito francese. Queste truppe rientrano a marce forzate e contribuiscono di l\u00ec a poco (15 aprile) alla vittoria sul contingente di Gerardo D'Arco, che subisce pi\u00f9 di 500 morti (battaglia di Dubino).\nLa diversione della Valtellina fu considerata, anche da molti dei contemporanei come il Lescun, una delle precondizioni per la sconfitta francese nella di poco successiva battaglia del parco di Pavia. La guerra entra cos\u00ec in una fase di stanca, con i soldati delle tre leghe incapaci di portare a termine alla svelta le operazioni di assedio e di ritornare nelle Tre Pievi; il Medeghino impegnato in fallimentari scaramucce per far giungere rifornimenti a Chiavenna, e manifestamente inferiore ai retici nelle battaglie in campo aperto.\nIl rapimento degli ambasciatori grigioni.\nPer tale ragione a settembre, una delegazione delle Tre Leghe, guidata da Johann Travers si rec\u00f2 a Milano per trattare la pace; il Duca (malato) non pot\u00e9 riceverla ma il cancelliere Girolamo Morone promise di aprire delle vere trattative per ridiscutere i confini tra le Leghe e il Ducato. Infatti gi\u00e0 il 18 aprile i Grigioni, dopo la sconfitta francese di Pavia, avevano chiesto l'arbitrato imperiale sulla Valtellina e proposto una tregua generale di sei mesi\nL'ambasciata grigiona era gi\u00e0 sulla via del ritorno, quando (il 13 settembre 1525) viene rapita da navi armate del Medeghino \u00e8 imprigionata nel castello di Musso. Il Medici chiede un riscatto di 22.000 scudi, malgrado sia il Duca che il Morone gli ordinino di liberare immediatamente gli ambasciatori.\nPochi giorni dopo, mentre i Grigioni iniziano a prepararsi ad un'altra guerra, avviene la scoperta della cosiddetta congiura Morone (una presunta macchinazione che vedeva il Ducato di Milano in procinto di tradire la Spagna e allearsi con la Francia), questo fatto cambia immediatamente tutti i rapporti di forza e le alleanze.\nAl principio di novembre l'assedio di Chiavenna riprende con rinnovato vigore (utilizzando tutte l'artiglierie del castello di Mesocco), fino a quando, il 20 o nei giorni immediatamente successivi, le truppe che occupavano per conto del Medeghino la rocca non si arrendono a patti.\nQuesti patti di capitolazione non sono rispettati dai grigioni, che impiccano alcuni prigionieri, poich\u00e9 valtellinesi e chiavennaschi e quindi considerati traditori e si offrono di scambiare gli altri con gli ambasciatori rapiti.\nLe truppe delle Tre Leghe muovono quindi verso Olonio (che viene assediata) e le Tre Pievi, si trovano coinvolte in una guerra di imboscate, scaramucce, cecchini, e sottoposte al fuoco dell'artiglieria che il Medeghino ha montato sulla flotta lacuale.\nQuesto tipo di guerra mal si confaceva ai grigioni, abituati a risolvere le loro contese con battaglie campali e quadrati di picchieri.\nViene quindi proclamata il 10 febbraio 1526 una tregua di tre mesi, pi\u00f9 volte rinnovata. La situazione internazionale contribuisce a stemperare gli animi, infatti in quel periodo sia il Medeghino, i retici sono alleati (anche se non dichiarati) sia del Re di Francia Francesco I che di Venezia; il Medeghino anzi \u00e8 in ottimi rapporti con la confederazione svizzera, e sta svolgendo un ruolo di mediazione per reclutare mercenari a favore dell'esercito del Papa e di Venezia. Si stavano insomma creando le condizioni per la stipula della lega di Cognac (22 maggio 1526).\nIl trattato di pace.\nNelle trattative si inserirono quindi anche gli ambasciatori di Francia e Venezia; fino a quando a Ala il 15 settembre 1526 non fu finalmente sottoscritto il trattato che poneva fine alla guerra tra le Tre Leghe e il castellano di Musso. Si noti che nella trattativa non fu minimamente coinvolto il Duca di Milano, ormai profugo dal suo stato, quasi interamente occupato dagli imperiali, contro i quali il Medeghino aveva gi\u00e0 iniziato una nuova guerra.\nNel trattato di Ala il Medeghino ottenne 11.000 ducati in pagamento del riscatto richiesto per gli ambasciatori (5.500 dei quali corrisposti da Francia e Venezia), il controllo di tutto l'alto lago e dei territori a sud del lago di Mezzola, Olonio, e la grazia dei suoi seguaci sudditi delle Tre Leghe.\nI Grigioni ottenevano l'abolizione di tutti i dazi che il Medeghino aveva aggiunto sulle merci in uscita dalla Valtellina, la consegna di due banditi, la promessa di non invadere pi\u00f9 Valtellina e Val Chiavenna. Grossomodo la prima guerra di Musso terminava per l'esaurimento finanziario di ambedue i contendenti, per le pressioni diplomatiche della lega di Cognac, e per l'incapacit\u00e0 Grigiona di conquistare i castelli occupati dal de'Medici. Sia le Tre Leghe che il Medeghino avevano poi altri impegni militari pi\u00f9 pressanti.\nFu per\u00f2 una vittoria per il castellano, che aveva ottenuto il primo nucleo di una sua signoria autonoma, e conquistato alcuni ricchi villaggi. Come conseguenza della guerra i Grigioni distrussero tutti i castelli di Val Chiavenna, Mesolcina (tra cui il celebre castello di Mesocco, gi\u00e0 appartenuto a Gio. Giacomo Trivulzio), Valtellina, Val Bregaglia e dintorni, poich\u00e9 ci si rendeva conto che se queste fortezze fossero state conquistate dal nemico non sarebbe stato possibile liberarle.\nInoltre alla dieta di Ala non fu solo stipulato un trattato di pace con il Medeghino ma fu ridiscusso il patto federativo tra le Leghe per ottenere una politica estera e di difesa pi\u00f9 armonica e unitaria.\nLa seconda guerra di Musso.\nNel 1531 il Medeghino era oramai divenuto un signore territoriale indipendente; con il titolo di marchese di Musso e conte di Lecco, dominava su buona parte del Lario, e circa met\u00e0 della Brianza, oltre che su Domodossola.\nIl Duca di Milano Francesco II Sforza desiderava recuperare questi territori, ma usciva distrutto da una guerra durata ormai da 9 anni; cos\u00ec a partire dal 1530 (quando dopo il congresso di Bologna era stato reintegrato nei suoi stati da Carlo V) inizi\u00f2 contemporaneamente a trattare con il Medeghino e a cercare tra gli svizzeri e i grigioni degli alleati con cui sbarazzarsi di lui.\nSi tenga presente che i Grigioni avevano aderito alla riforma protestante sin dal 1525, mentre la confederazione svizzera era divisa al suo interno, ed era gi\u00e0 stata combattuta una guerra confessionale (la prima guerra di Kappel, 1529) in cui i cantoni cattolici erano stati aiutati dal Medeghino. Inoltre il Medici poteva contare su numerosi amici sia nella confederazione, sia nelle Tre Leghe perch\u00e9 vi aveva reclutato numerosi mercenari sin dal 1525, e, assieme a suo fratello (Gio. Angelo Medici, poi papa Pio IV), aveva pi\u00f9 volte congiurato con i grigioni rimasti cattolici (congiura dell'abate Schlegel).\nNella notte tra il 2 e il 3 marzo 1531 l'ambasciatore grigione di ritorno da Milano, il mesolcino Martino Bovellini, veniva sorpreso da soldati del Marchese di Musso presso Cant\u00f9. Nel corso di una colluttazione veniva ucciso assieme al figlio e (forse) ad alcune persone del suo seguito. I soldati Mussiani erano sulle sue tracce per trovare delle prove di un complotto offensivo ordito dalle Tre Leghe e dal Duca contro di lui.\nLa guerra.\nPochi giorni dopo, mentre la notizia andava ancora diffondendosi, il Medeghino si autoproclam\u00f2 crociato e attacc\u00f2 la Valtellina; reclutando per l'occasione anche un migliaio di soldati spagnoli rimasti senza impiego e alcuni lanzichenecchi del cognato (Marcus Sittikus von Hohenems).\nAlcune incursioni mussiane si spinsero fino quasi alle porte di Sondrio, ma il grosso dell'esercito del marchese, dopo aver occupato Morbegno (13 marzo 1531), si scontr\u00f2 alcune volte con le truppe comandate da Diotegano Salis (Dietegen de Salis, per altro reclutato come capitano mercenario dal Medeghino nel 1527 e nel 1528).\nIn particolar modo la battaglia di Morbegno (23 marzo) fu disastrosa per i grigioni, che vi persero tre i 300 e i 500 uomini, oltre a 3 capitani e almeno 2 alfieri, (senza contare i feriti), i mussiani invece vi persero solo 2-3 soldati e un alfiere. La massiccia disparit\u00e0 di perdite \u00e8 dovuta al fatto che i grigioni attaccarono disposti a quadrato una fortificazione campale, dietro la quale era stata nascosta numerosa artiglieria leggera (che tra l'altro spar\u00f2 anche a mitraglia, una tattica all'epoca poco conosciuta) e, mentre si fermavano per reiterare l'assalto, si resero conto che la chiesa di San Antonio (ora alle loro spalle) era stata trasformata in una casamatta da cui proveniva un preciso fuoco di moschetteria e artiglieria; i grigioni furono quindi sorpresi da un intensissimo fuoco incrociato a cui non sapevano rispondere.\nUna delle cause dell'inferiorit\u00e0 dei grigioni fu proprio la presenza dei moschetti, un'arma per l'epoca modernissima (le prime citazioni del moschetto risalgono al 1528), con una gittata, una precisione ed una potenza molto superiori a quella dagli archibugi.\nNell'esercito mussiano si distinsero particolarmente i capitani Gabrio De Medici (fratello del Medeghino), Nicola Pellicione, Aloisio Borsieri, e lo spagnolo Elvera.\nI Grigioni per\u00f2 si aspettavano l'inizio della guerra a breve gi\u00e0 da alcuni mesi, subito dopo la battaglia il loro contingente nella valle crebbe da 6000 a 12000 uomini, e inizi\u00f2 a disporsi per isolare ed assediare i circa 1200 soldati e 4000 uomini delle cerne paesane che il Medeghino aveva reclutato. Inoltre al principio di aprile l'imperatore, pur dichiarandosi neutrale, si schier\u00f2 diplomaticamente dalla parte dei grigioni protestanti, impedendo il passaggio dei 2000 lanzichenecchi gi\u00e0 reclutati (e pagati) dal Medeghino verso il fronte.\nContemporaneamente si tenne a Baden un'assemblea federale, in cui i cantoni protestanti e misti (in disaccordo anche su questo con quelli esclusivamente cattolici) decisero di intervenire al fianco dei grigioni. Circa 4900 fanti scelti si mossero verso il marchesato di Musso, per colpirlo sul fianco attraverso la zona di Porlezza, provenivano dai cantoni di Zurigo, Berna, Glarona, Basilea, Sciaffusa, Appenzello, Friburgo, Soletta oltre che dalle citt\u00e0 alleate di Costanza, Strasburgo e Turgovia.\nSaputo di questi rinforzi il Medeghino fece ritirare in segreto i suoi uomini da Morbegno: inizialmente lo sganciamento procedette come una manovra da manuale, ma successivamente i mussiani furono scoperti ed agganciati dagli elvetici e costretti ad una precipitosa ritirata fino alle navi che li attendevano in cima al lago.\nMentre grigioni e svizzeri attaccavano Porlezza, le Tre Pievi e assediavano Musso, il Duca si convinceva ad attaccare il Medeghino e ad allearsi con Zwingli e i protestanti.\nIl 7 maggio fu stipulata una formale alleanza, molto sbilanciata per\u00f2 a favore degli elvetici, che, consapevoli di non essere particolarmente abili nella guerra d'assedio, addossavano molte delle responsabilit\u00e0 e dei costi della guerra al Ducato di Milano.\nIn base al trattato, infatti, il Duca si impegnava a pagare 1200 elvetici e 500 grigioni, mentre gli svizzeri avrebbero provveduto a loro spese al pagamento di altri 800 soldati, pi\u00f9 un contingente non quantificato (in genere sui 300 uomini) di grigioni, il Duca inoltre si impegnava a provvedere alle artiglierie (il Duca disponeva di un ottimo parco d'assedio), alla flotta lacuale (che richiedeva anche 1200 uomini inclusi i vogatori), e a mettere in campo un esercito sufficiente (non furono mai pi\u00f9 di 4000 fanti e una compagnia di cavalleggeri, di solito per\u00f2 sotto i 2000 uomini).\nIl trattato inoltre stabiliva che il Duca avrebbe ceduto tutti i suoi diritti sulla Valtellina e la Valchiavenna ai grigioni (le Tre Pievi e Colico sarebbero invece tornati sotto il suo controllo a guerra conclusa); anche la Valsolda (sottratta nel 1528 dal Medeghino alla confederazione) sarebbe stata restituita al Ducato di Milano. Queste concessioni territoriali crearono fortissimo imbarazzo nell'arciduca Ferdinando e in Carlo V, che speravano di conservare i diritti imperiali sulla Valtellina.\nLa guerra quindi cambi\u00f2 fronte e obbiettivi, i ducali riconquistarono rapidamente Domodossola (la cui guarnigione mussiana era ridotta a meno di 24 persone), e iniziarono le operazioni in Brianza.\nDal 6 giugno al 3 luglio la fortezza di Monguzzo (principale fortificazione mussiana in Brianza) fu sottoposta ad un durissimo e sanguinoso assedio, la guarnigione riusc\u00ec per\u00f2 a sfuggire prima di essere obbligata alla resa (pare passando per le trincee d'assedio mal guardate dai fanti grigioni).\nNel frattempo la flotta del Medeghino sconfisse pi\u00f9 volte quella ducale in scaramucce e battaglie, cui presero parte anche imbarcazioni notevoli, armate con pezzi in caccia da 40 e 50 libbre, mentre gli svizzeri che assediavano Musso venivano continuamente molestati da sortite (in una delle quali persero tutta la loro gi\u00e0 scarsa artiglieria e buona parte delle polveri).\nIl Medeghino per\u00f2 non riusc\u00ec a trovare alleati, n\u00e9 a coinvolgere gli svizzeri cattolici nel conflitto (era nel frattempo scoppiata la seconda guerra di Kappel, che vide la vittoria cattolica il 20 novembre 1531), anzi presto anche Lecco fu posta in stato di assedio dai colonnelli ducali Alessandro Gonzaga (gi\u00e0 vincitore di Monguzzo) e il colonnello Speciano (con un campo a Mandello che doveva spezzare le comunicazioni tra Musso e Lecco); l'assedio di Musso ricadeva invece nelle competenze dello zurighese colonnello Von Ahn. Coordinava il tutto il \"viceduca\" Bentivoglio.\nIl Medeghino fece dei veri e propri miracoli difensivi, tanto che, malgrado le sue truppe fossero sempre meno numerose, riusc\u00ec pi\u00f9 volte ad organizzare sortite notturne che determinarono lo sbandamento dei campi d'assedio di Lecco e Musso. Particolarmente celebri quelle dell'8 e del 9 febbraio 1532, nel primo con solo 100 uomini riusc\u00ec a catturare il Gonzaga e a porre in fuga i suoi 1200 soldati, nel secondo costrinse alla ritirata il von Ahn e determin\u00f2 la fuga di tutto il contingente grigione.\nIl 13 febbraio 1532 il Duca riusc\u00ec a catturare Gio. Angelo de'Medici (futuro Papa Pio IV) e a costringere il Marchese di Musso alle trattative.\nQueste furono facilitate dal fatto che tutti i contendenti erano stremati; in particolar modo i Grigioni, che avevano cominciato il conflitto, se ne stavano disinteressando, creando non pochi malumori verso i confederali. Il 16 marzo fu firmata una tregua, ed il 1\u00ba marzo 1532 si arriv\u00f2 ad un trattato. Il Medeghino cedeva le sue fortezze (con l'onore delle armi) ed in cambio riceveva 35.000 scudi, una rendita annua di 1000 scudi, il titolo e la giurisdizione di Marchese di Melegnano, la grazia per lui e i suoi da ogni reato.\nQuesto trattato era completamente a carico del Duca, che ne usciva molto male, gli svizzeri ottennero la distruzione del castello di Musso e la promessa ducale di non ricostruirlo pi\u00f9. Il Medeghino, lasciato il suo nido alpino, si diresse invece in Piemonte, dove cominci\u00f2 una delle pi\u00f9 notevoli carriere di mercenario internazionale del XVI secolo."}
{"id": "1445204", "revid": "767487", "url": "https://it.wikipedia.org/wiki?curid=1445204", "title": "Taj Mahal (musicista)", "text": "Biografia.\nTaj Mahal crebbe a Springfield nel Massachusetts; suo padre era un musicista jazz e la madre un'insegnante afroamericana.\nNei primi anni sessanta studi\u00f2 agricoltura e zootecnica all'University of Massachusetts Amherst, diplomandosi nel 1964.\nNello stesso anno, dopo il college, si trasfer\u00ec a Los Angeles per formare i Rising Sons con Ry Cooder. Il gruppo incise un singolo con la Columbia Records, oltre ad altri album che non furono pubblicati fino al 1992. Non sentendosi appagato dalle attivit\u00e0 del gruppo decise di intraprendere la carriera da solista.\nLa sua musica ha molteplici derivazioni, principalmente blues, reggae, cajun e gospel, ma riporta anche qualche influenza di musica hawaiiana, africana e caribica.\nHa vinto due Grammy Awards come \"Miglior album blues contemporaneo\" - il primo nel 1997 con \"Se\u00f1or Blues\", il secondo nel 2000 con \"Shoutin' in key\" -, oltre ad aver collezionato nove \"nomination\", tra cui quella nel 2008 per il miglior album blues contemporaneo con l'album \"Maestro\".\nNel 2006 \u00e8 stato insignito del titolo di \"official Blues Artist of the Commonwealth of Massachusetts\"."}
{"id": "1445211", "revid": "1613185", "url": "https://it.wikipedia.org/wiki?curid=1445211", "title": "Mino Trafeli", "text": "Biografia.\nMino Trafeli nasce a Volterra il 29 dicembre 1922, figlio di Febo e Arina Trafeli. La famiglia, socialmente, appartiene a quella classe che potremmo definire di aristocrazia proletaria: il padre \u00e8, infatti, alabastraio/scultore ed \u00e8 infatti nella sua bottega che l'artista prende confidenza con le tecniche e con l'uso dell'alabastro. Fondamentale per la sua istruzione \u00e8 l'istituto d'arte a Firenze, sezione Magistero, non solo perch\u00e9 qui incontra notevoli docenti (Parronchi, una delle personalit\u00e0 pi\u00f9 interessanti del panorama letterario italiano, \u00e8 il suo professore di letteratura italiana), ma perch\u00e9 entra in contatto con una citt\u00e0 vivace e \"mossa\". Nel 1944, Trafeli, grazie ad un amico che lo aveva messo in contatto con il movimento clandestino, partecipa attivamente alla resistenza nella zona di Galluzzo, Firenze. Dopo la guerra, mantiene la sua adesione al Pd'A, per poi confluire, con la sinistra del suo partito, per breve tempo, nel PSI all'interno del quale mantiene una sua autonomia d\u2019impronta libertaria, contribuendo (da militante politico di base, come lui ama dire) come consigliere comunale provinciale, a progetti fondamentali per la vita di Volterra. Durante la sua attivit\u00e0 politica socialista (1956-1957) accetta di essere illustratore con vignette satiriche dell'antico giornale socialista fiorentino \"La Difesa\" allora guidato da Lelio Lagorio futuro ministro della Repubblica.\nLa scelta di vivere nella sua citt\u00e0 natale non gl\u2019impedisce contatti con i centri pi\u00f9 significativi dell'arte e della cultura contemporanee, in modo particolare con Milano dove si lega alla Galleria delle Ore di Fumagalli. Preziosa \u00e8 la sua presenza intellettuale negli anni sessanta non solo per la ricerca e per i progetti creativi, ma anche per la sua visione politica che lo porta a comprendere il fenomeno della contestazione giovanile della quale diviene un interlocutore critico. Come scrive Enrico Crispolti, \"\"la provocazione di comportamento che Trafeli viene a suggerire nelle sue sculture recenti (quelle degli anni sessanta, nda) \u00e8 dunque di ordine critico e problematico. In questo senso egli intende un dovere di generazione, della sua generazione (quella affacciatasi appunto nel dopo guerra), come una risposta specifica nel dibattito attuale\".\" Sovente lo scultore volterrano, proprio come Pietro Gobetti, parla di cultura politica. La sensibilit\u00e0 del creativo nei confronti dei problemi del suo tempo (Non in senso solo relativo) \u00e8 sempre presente anche quando si parla implicitamente della condizione umana. Senza per questo esprimere quel concetto della morte dell'arte di cui parla Hegel.\nDal 1942 insegna all'istituto d'arte di Volterra.\nEspone alla \"Galleria delle Ore di Fumagalli\" di Milano, la \"Galleria Schneider\" di Roma, la \"Galleria Antidogma\" di Torino alla \"Biennale d'Arte di Venezia\", alla \"Biennale di Scultura di Carrara\" e alla \"Quadriennale d\u2019Arte di Roma\".\nTeatro di Scultura.\nUn interesse primario di Trafeli \u00e8 lo studio del linguaggio e del rapporto tra l'idea, la forma e i materiali che, a partire dagli anni sessanta, si caratterizza in proposte teatrali: il teatro delle \"sculture agibili\" dove lo scultore/attore diviene il servitore di scena. Trasferisce l'esperienza su sculture inserite in spazi con caratteristiche teatrali per mettere lo \"spettatore\" al centro dello spazio, per ottenere coinvolgimenti emotivi. La caratteristica degli \"spazi scenici\", pubblici, privati e urbani, riesce a coinvolgere singoli e moltitudine. La musica non \u00e8 \"scenografia dello stimolo\", ma \u00e8 usata a partitura costruita che, a partire dagli anni settanta, l'artista usa nei video. L'ironia diventa uno dei caratteri fondamentali del suo lavoro: il gioco (caustico, allusivo, come dialettica e contrari, prestidigitazione, comicit\u00e0) sugli oggetti referenti, sulle opere, musica, scultura e pittura, per ridurle alla loro cifra algebrica e per riappropriarsi del loro \"sublime\".\nEsperienze collettive.\nVolterra '73.\nFu uno dei promotori assieme a Crispolti della manifestazione \"Volterra '73\" che non fu una fantasiosa marcia di artisti sulla periferia (n\u00e9 in senso \"colonialista\", n\u00e9 in quello meno pericoloso di un riscoperto ruolo illuministico della cultura), ma che rappresent\u00f2 l'incontro della creativit\u00e0 con le citt\u00e0 e le sue storie. \"Volterra '73\" si deline\u00f2 come \"una sorta di gioco collettivo\" dove ciascun artista fu chiamato a progettare, incontrandosi con la citt\u00e0 e dialogando con essa. Fu occasione di un incontro tra gli artisti e una citt\u00e0 antica e austera come Volterra, un dialogo tra presente e antico. Ma l'intervento coinvolse anche gli stessi cittadini che, per forza di cose, si insinuarono in questo dialogo e che, pi\u00f9 concretamente, entrarono in contatto con tutte le installazioni che vivevano la citt\u00e0.\nNel 2015 nella citt\u00e0 \u00e8 stata organizzata da Crispolti una mostra, \"Volterra '73.15 MEMORIA E PROSPEZIONE,\" che propone riflessioni e documenti sull'eredit\u00e0 lasciata dal precedente intervento.\nCantiere Trafeli.\nNel 2006 a Pontedera, Ponsacco e Lajatico si \u00e8 tenuto il \"Cantiere Trafeli\". Il laboratorio \u00e8 raccontato nel documentario \"Ascolta la luna\", di Gianluca Paoletti, che \u00e8 anche un attento ritratto dell'artista Trafeli.\nIncontri.\nNOF4.\nNel 1980 Trafeli viene incaricato di allestire un ambiente per far conoscere la legge 180 che superava la condizione repressiva dei manicomi. \u00c8 questo un periodo in cui in tutta l'Italia, e anche nell'Ospedale Psichiatrico di Volterra, le nuove teorie di Basaglia si scontrano con i metodi repressivi vigenti nelle \"case dei folli\". Un luogo provocatorio, questo, che l'artista inventa e che nasce da un lungo lavoro di indagine e di ricerca nelle vecchie strutture manicomiali. \u00c8 in questa fase di verifica delle fonti che Trafeli scopre (nel manicomio di Volterra), il graffito che un internato, Oreste Fernando Nannetti, noto con lo pseudonimo di NOF4, aveva inciso disegnando e scrivendo sul muro del reparto \"Ferri\" la sua \"cosmogonia interiore\". Questo monumentale \"libro della vita\" diviene un volume intitolato \"NOF 4\". L'incontro con questo graffito consolida alcune delle interessanti ipotesi della riflessione trafeliana sullo spazio, sul tempo, sulla dimensione chiusa: si vedano la collocazione delle sculture in \"recinti\", in prigionie geometriche. Nel lavoro artistico di Trafeli \u00e8 possibile individuare una serie di concetti attraversanti la condizione esistenziale dell'uomo moderno, la solitudine, la separatezza. Lo spazio chiuso \u00e8, come osserva Crispolti, \"una barriera che figura l'impedimento alla libert\u00e0 dell'uomo\". Lo studio dei significati artistici, la tendenza alla ricerca concettuale sui maestri per affinit\u00e0 lo spingono a individuare punti di riferimento e a sviluppare una metodologia critica e un grande amore per i procedimenti e le molteplici possibilit\u00e0 del linguaggio. Nella sua ricerca l'artista usa riferimenti alla musica e al teatro."}
{"id": "1445212", "revid": "1564499", "url": "https://it.wikipedia.org/wiki?curid=1445212", "title": "Monteverde", "text": ""}
{"id": "1445217", "revid": "666668", "url": "https://it.wikipedia.org/wiki?curid=1445217", "title": "Copa de Espa\u00f1a (calcio a 5)", "text": "La Copa de Espa\u00f1a de f\u00fatbol sala \u00e8 una competizione spagnola di calcio a 5 organizzata dalla Liga Nacional de F\u00fatbol Sala a partire dal 1990 in coincidenza con l'inizio della \"Divisi\u00f3n de Honor\".\nStruttura.\nFino al 2006, la \"Copa de Espa\u00f1a\" era disputata dalle otto prime classificate della Division de Honor al termine del girone di andata. Se la citt\u00e0 organizzatrice della manifestazione aveva una squadra in prima divisione essa era automaticamente iscritta assieme alle altre prime sette classificate. Le squadre si affrontavano in gare ad eliminazione diretta sino alla finale.\nDalla edizione 2007 si \u00e8 ampliato il numero di partecipanti a 16 sempre della massima categoria nazionale, le squadre vengono ripartite in quattro gruppi di quattro in base alla posizione ottenuta al termine del girone di andata, le due migliori di ogni girone passano il turno dando vita ad un torneo ad eliminazione diretta."}
{"id": "1445219", "revid": "339392", "url": "https://it.wikipedia.org/wiki?curid=1445219", "title": "Marsanz Torrej\u00f3n", "text": ""}
{"id": "1445230", "revid": "114300649", "url": "https://it.wikipedia.org/wiki?curid=1445230", "title": "Eilenburg", "text": "Eilenburg \u00e8 una citt\u00e0 del libero stato della Sassonia, Germania, nel circondario della Sassonia settentrionale.\n\u00c8 attraversata dal fiume Mulde.\nEilenburg si fregia del titolo di \"Grande citt\u00e0 circondariale\" (\"Gro\u00dfe Kreisstadt\")."}
{"id": "1445232", "revid": "182470", "url": "https://it.wikipedia.org/wiki?curid=1445232", "title": "Concattedrale di Bitonto", "text": "La concattedrale di Bitonto, nota anche come duomo di Bitonto, \u00e8 la chiesa concattedrale dell'arcidiocesi di Bari-Bitonto. Principale luogo di culto della citt\u00e0 di Bitonto, \u00e8 dedicata a San Valentino, di cui sono presenti reliquie all'interno dell'altare. \u00c8 stata riconosciuta come l'esempio pi\u00f9 completo dell'architettura romanica pugliese.\nLa concattedrale \u00e8 stata innalzata nel corso del XII secolo su modello della basilica di San Nicola di Bari e conserva al suo interno un ambone e un mosaico musivo di grande interesse.\nUno scatto del 2017 ritraente l'edificio innevato \u00e8 risultato vincitore dell'edizione del 2021 del concorso Wiki Loves Monuments.\nStoria.\nLa fondazione di un edificio precedente all'attuale, e di cui si sono rinvenuti i resti negli ultimi restauri, \u00e8 data al 1087 e compiuta nel 1095, dando fede a quanto contenuto in un documento della chiesa di san Silvestro; nel 1114 \u00e8 avvenuta la consacrazione, probabilmente riferita a questo primo edificio.\nL'attuale costruzione fu innalzata nel centro della citt\u00e0 tra il XII secolo e il XIII secolo. L'impianto generale dell'edificio fu terminato entro la fine del XII secolo. Entro la met\u00e0 del duecento venne completata la decorazione interna ed esterna, per esempio l'ambone, il portale maggiore ed il finestrone nell'abside.\nLa costruzione, in stile romanico pugliese su modello della basilica di San Nicola di Bari, segue le forme mature del romanico pugliese; sono rilevanti il portale riccamente scolpito e il rosone, il primo in Puglia con sovrarco sormontato da una sfinge e fiancheggiato da due leoni su colonnine pensili. Nella cripta \u00e8 stato rinvenuto un mosaico raffigurante un grifone. La struttura doveva essere preceduta da un portico, come attestano i resti d'imposte d'archi sui piloni della facciata, ma in realt\u00e0 non fu mai costruito.\nL'esistenza della diocesi di Bitonto, secondo le fonti scritte, risale al 1089, quando era guidata dal vescovo Arnolfo, ed \u00e8 perdurata sino al 1986, quando \u00e8 stata unita all'arcidiocesi di Bari.\n\u00c8 sede della parrocchia di Santa Maria Assunta.\nEsterno.\nLa facciata, a salienti, si presenta tripartita da lesene per tutta l'altezza della navata centrale che idealmente delimitano. Ciascuna delle tre parti \u00e8 dotata di un portale. Quello centrale, riccamente scolpito, presenta un doppio archivolto, ornato con figure animali e vegetali, su cui si erge un sovrarco, riccamente scolpito con foglie d'acanto e sormontato da un pellicano, uccello che, nella leggenda, offre il suo cuore ai figli affamati, e simboleggia pertanto la generosit\u00e0 della Chiesa. Il sovrarco \u00e8 retto da una coppia di grifoni di pietra che tengono una preda fra gli artigli. Il tutto \u00e8 a sua volta sostenuto da colonne, terminanti con capitello corinzio, poggianti su due leoni in pietra di dimensioni reali.\nNell'architrave sono scolpiti a bassorilievo, Annunciazione, Visitazione, Epifania, Presentazione di Ges\u00f9 al Tempio. Nella lunetta infine \u00e8 rappresentata, sempre in bassorilievo, un'Anastasis.\nI restanti due portali sono pi\u00f9 piccoli di quello centrale ma presentano entrambe stipiti ed architrave scolpiti e lunetta ad arco falcato. La lunetta del portale a sinistra di quello centrale \u00e8 chiusa da una transenna.\nIl registro superiore della facciata \u00e8 incorniciato da archetti pensili ed \u00e8 arricchito con quattro bifore: una nelle sezioni laterali mentre le altre due sono affiancate nella sezione centrale. Queste due sono adornate con due colonnine che sostengono il rispettivo sovrarco. Sulle bifore si erge un rosone a sedici bracci, inquadrato da un'edicola arcuata con sovrarco sormontato da una sfinge e sorretto dalle sculture di due leoni.\nIl fianco meridionale, che si affaccia sulla piazza, presenta un loggiato formato da sei esafore, con colonnine e capitelli scolpiti con protomi (teste) umane tutte differenti tra loro. Sotto ogni esafora si apre una profonda arcata, chiusa da una finestrella ogivale, tranne l'ultima, che presenta un portale detto \"Porta della scomunica\": da qui papa Gregorio IX scomunic\u00f2 infatti Federico II accusandolo di essere sceso a patti con il sultano Al Kamil durante la crociata del 1227. Sopra il portale si erge una monofora chiusa da transenna.\nIl fianco settentrionale differisce per la presenza, al posto delle esafore, di sei monofore disposte in modo simmetrico.\nLa copertura segue il profilo della facciata, sicch\u00e9 la navata centrale si trova delimitata nella parte alta da due pareti esterne. Queste ultime sono aperte da quattro monofore equidistanti, anch'esse chiuse da transenne, e coronate da archetti pensili. Le testate del transetto continuano idealmente le pareti della navata centrale. Le facciate presentano sulla parte superiore quattro bifore, le due in basso adornate con doppi archivolti.\nLa testata meridionale differisce dall'altra per la presenza di un rosone, anch'esso, come quello della facciata, con sovrarco sormontato da una sfinge e retto da due grifoni ma meno scolpito e decorato. Al suo posto la testata settentrionale presenta un foro rotondo.\nLa zona absidale \u00e8 chiusa da tre pareti: due che vanno ad unirsi con quella anteriore delle testate, e il muro posteriore.\nLa parte settentrionale di queste pareti ingloba il campanile, pi\u00f9 volte rimaneggiato (nel 1486-88 e nel 1630) e rifatto in tempi recenti.\nUna serie di arcate cieche, racchiuse due a due da un arco pi\u00f9 ampio a mo' di bifore, si aprono, in basso, nella parte posteriore della concattedrale: le pareti laterali contano tre coppie di arcate cieche, mentre il muro posteriore ne conta quattro, con le due interne separate da un'arcata singola. Sopra di essa si erge un gran finestrone con ornamento simile al portale principale: due leoni che sorreggono due colonne e, sui capitelli, due grifi che sorreggono un sovrarco riccamente scolpito. Pi\u00f9 in alto compare un grande arco di tipo moresco.\nTra la concattedrale e il palazzo De Lerma, adiacente alla parte destra della facciata della concattedrale, si erge una loggia cinquecentesca con soluzione ad angolo. La loggia realizzata dal vescovo Carafa \u00e8 in pieno stile rinascimentale ed \u00e8 chiamata \"loggia delle benedizioni\".\nInterno.\nL'interno, con pianta a croce latina \u00e8 diviso in tre navate ciascuna terminante con un'abside semicircolare. Come molte chiese pugliesi, anche la concattedrale di Bitonto \u00e8 stata rivestita nel XVIII secolo da stucchi e decori barocchi, ma l'aspetto originario venne ripristinato nel corso dei restauri ottocenteschi.\nAi lati dell'abside centrale, pi\u00f9 grande di quelle laterali, si notano due pilastri che avrebbero dovuto sostenere una cupola mai costruita. La navata centrale e il transetto sono coperti da un soffitto a capriate lignee con decorazione policroma, mentre le navate laterali, sormontate da matronei, sono coperte con volte a vela. La navata centrale \u00e8 separata dalle altre con sei colonne a capitello corinzio su cui poggiano sei archi falcati. Sopra i sei archi sono presenti sei trifore che decorano i matronei. Sotto la seconda arcata destra si trova la monolitica vasca battesimale. Essa \u00e8 ricamata con arcatine che presentano motivi vegetali ed \u00e8 sostenuta da una colonna decorata con arcatine a motivi vegetali diversi dalla vasca. Di particolare pregio \u00e8 il capitello nella fila di sinistra, raffigurante l'ascesa in cielo di Alessandro Magno sul carro trainato da due grifoni e la successiva rovinosa caduta: \u00e8 il cosiddetto \"Volo di Alessandro\", un'iconografia molto frequentata nel romanico, derivata da un episodio della tradizione antica del \"Romanzo di Alessandro\" dello Pseudo-Callistene.\nLungo il muro della facciata, all'altezza del portale principale, \u00e8 situato un ballatoio con parapetto a transenne in pietra, ideato dall'architetto Ettore Bernich. Lungo la base del ballatoio corrono cinque archetti.\nAi lati del portale sono collocati due sepolcri in stile barocco, a destra quello del vescovo Musso mentre a sinistra quello del vescovo Barba.\nIl pulpito in marmo \u00e8 la ricostruzione settecentesca di pezzi erratici dell'ambone e del ciborio di Gualtiero da Foggia (1240). Si presenta come una cassa rettangolare sostenuta da quattro colonne. La facciata anteriore \u00e8 composto da frammenti scultorei di grande qualit\u00e0 e presenta motivi geometrici e vegetali e vetri colorati. Un pezzo importante \u00e8 l'ambone scolpito e decorato con intagli e trafori di grande qualit\u00e0.\nAl di sotto della chiesa maggiore si estende la cripta, coperta da volte a crociera, sostenute da 36 colonne di riuso con capitelli decorati con motivi zoomorfi e fitomorfi.\nDalla cripta si accede alla chiesa paleocristiana che conserva i resti di una chiesa precedente (V-VI secolo). Gli scavi hanno portato alla luce blocchi calcarei databili tra il IX e il X secolo.\nI pavimenti della chiesa pi\u00f9 antica, a causa della sua lunga frequentazione, subirono diversi restauri, uno dei quali comport\u00f2 il rifacimento in grandi tasselli calcarei. \u00c8 stato rimesso in luce un mosaico dell'XI secolo rappresentante un grifone, realizzato con la tecnica dell'opus sectile. e risalente all'XI secolo e in ottimo stato di conservazione, la cui doppia natura (corpo di leone e testa di aquila) simboleggia la natura umana e divina di Cristo. Sono evidenti le affinit\u00e0 stilistiche della figura musiva sopravvissuta con l'opera del presbitero Pantaleone nel mosaico di Otranto. Secondo gli storici inoltre \u00e8 plausibile l'ipotesi che la cripta sia stata a sua volta costruita sui resti di un'altra chiesa.\nNegli scavi sono stati rimessi in luce anche reperti di epoca precristiana, quali alcune ceramiche protostoriche e delle monete di epoca romana.\nAmbone.\nL'ambone, oggi sistemato sul lato destro della navata centrale, ma in origine posto tra le ultime due colonne a sinistra della stessa navata \u00e8 uno dei pezzi pi\u00f9 importanti della concattedrale. Realizzato quasi interamente in marmo, possiede un lettorino riccamente scolpito con preziosi intagli e trafori, a cui si appoggia la scultura di un'aquila, sostenuta da una cariatide umana.\nSull'ambone sono scolpiti i simboli dei quattro evangelisti e sul parapetto della scala, gli imperatori svevi Federico I Barbarossa, Enrico VI, Federico II e suo figlio Corrado. L'iscrizione posta sotto il lettorino () attribuisce la realizzazione dell'ambone al prete Nicola, che partecip\u00f2 anche alla costruzione del campanile della cattedrale di Trani, e lo data al 1229. La forma si rif\u00e0 a importanti esempi ottoniani, come il pulpito di Enrico II nella cattedrale di Aquisgrana.\nUn altro fattore importante \u00e8 la tecnica di lavorazione molto avanzata e non riscontrabile in altri pezzi di altre chiese pugliesi. Questo avvalora l'ipotesi della presenza di una scuola d'arte molto importante nel centro bitontino.\nFederico II probabilmente visit\u00f2 Bitonto in occasione di un \"dictamen\" pronunciato dall'abate e diacono barese Nicolaus, all'interno della concattedrale di Bitonto, in lode all'imperatore. La data della visita \u00e8 tuttora incerta ma \u00e8 collocabile tra 1229 e il 1236. Probabilmente, l'ambone \u00e8 stato realizzato proprio in onore dell'arrivo in citt\u00e0 dell'imperatore."}
{"id": "1445233", "revid": "767487", "url": "https://it.wikipedia.org/wiki?curid=1445233", "title": "Domingo Mandrafina", "text": "Biografia.\nDebutt\u00f2 professionalmente come disegnatore nel 1969, incontrando negli anni settanta alcuni dei massimi esponenti della scrittura per fumetti argentina del dopoguerra, come Guillermo Saccomanno col quale produsse il personaggio di \"Cayenna\", Carlos Trillo autore di \"Dragger\" e, soprattutto, Robin Wood, col quale diede vita al suo personaggio pi\u00f9 famoso, \"Savarese\", italoamericano emigrato per necessit\u00e0 negli Stati Uniti e l\u00ec divenuto il primo degli agenti della neonata FBI.\nIn Italia le sue opere vennero pubblicate dalla Eura Editoriale.\nDi recente, nel 2003 e nel 2009, ha disegnato anche per la testata di Dylan Dog."}
{"id": "1445236", "revid": "62004", "url": "https://it.wikipedia.org/wiki?curid=1445236", "title": "Aleksandar Djordjevic", "text": ""}
{"id": "1445244", "revid": "729019", "url": "https://it.wikipedia.org/wiki?curid=1445244", "title": "Giampaolo Di Paola", "text": "Ai vertici degli organi militari italiani e internazionali, \u00e8 stato capo di stato maggiore della difesa dal 10 marzo 2004 al 12 febbraio 2008, poi presidente del comitato militare della NATO dal 13 febbraio 2008 al 18 novembre 2011. Dal 18 novembre 2011 al 28 aprile 2013 \u00e8 stato ministro della difesa del governo Monti.\nBiografia.\nDopo aver frequentato il Collegio navale \"Francesco Morosini\", entra all'Accademia navale di Livorno nel 1963, uscendone col grado di guardiamarina nel 1966. Promosso successivamente sottotenente di vascello l'11 novembre 1967, frequenta la specializzazione presso la Scuola Sommergibili imbarcando a bordo dei battelli convenzionali \"Gazzana-Priaroggia\" prima e \"Livio Piomarta\" poi.\nCol grado di tenente di vascello ottenuto il 31 luglio 1971, tra il 1974 e il 1975 comanda il sommergibile \"Alfredo Cappellini\" divenendo successivamente capitano di corvetta il 1\u00ba gennaio 1976. Promosso quindi capitano di fregata il 1\u00ba gennaio 1980, tra l'80 e l'81 \u00e8 invece al comando del sottomarino \"Nazario Sauro\". Sbarcato dall'unit\u00e0, frequenta dapprima il NATO Defence College a Roma prestando servizio negli anni successivi presso il SACLANT (Supreme Allied Commander Atlantic) a Norfolk in Virginia, in qualit\u00e0 di ufficiale specializzato nella lotta antisommergibile (ASW) addetto al programma di guerra subacquea.\nRientrato in Italia, tra il 1984 e il 1985, \u00e8 posto al comando della fregata missilistica \"Grecale\".\nCapitano di vascello dal 31 dicembre 1986, \u00e8 a capo del settore \"piani e programmi della pianificazione generale e finanziaria\" fino 1989, quando diviene comandante dell'incrociatore portaeromobili \"Giuseppe Garibaldi\", incarico che ricoprir\u00e0 sino al 1990.\nAssistente dapprima del sottocapo stato maggiore della marina fino al 1991 e capo dell'ufficio piani e politica navale tra il 1991 e il 1992 poi, diviene capo del 3\u00ba Reparto piani e operazioni (1992/94) ottenendo la promozione a contrammiraglio il 31 dicembre 1993, e quella di ammiraglio di divisione il 31 dicembre 1997.\nCapo del reparto politica militare dello stato maggiore della difesa dal 1994 al 1998, nel 1998 viene scelto come capo di gabinetto del ministro della difesa, Carlo Scognamiglio, ed \u00e8 poi confermato dal successore Sergio Mattarella.\nInfine, dopo oltre trent'anni di carriera nella Marina militare, \u00e8 nominato ammiraglio di squadra nel 1999.\nNominato segretario generale della difesa il 26 marzo 2001, mantiene l'incarico fino al 10 marzo 2004, quando \u00e8 promosso a capo di stato maggiore della difesa, incarico che ha mantenuto fino al 12 febbraio 2008.\nA Washington D.C., il 24 giugno 2002, con la qualifica di direttore nazionale degli armamenti firma al Pentagono il promemoria d'intesa che impegna l'Italia alla partecipazione del programma F-35, per l'acquisto di 131 cacciabombadieri, a circa 8,5 miliardi di dollari (valuta del 2002), pi\u00f9 1 miliardo per partecipare al programma di sviluppo.\nDal 13 febbraio 2008 \u00e8 stato presidente del Comitato militare della NATO, composto dai capi di stato maggiore dei ventisei Paesi dell'alleanza: per l'incarico era stato designato il 14 novembre 2007 e lo ha ricoperto fino alla nomina a Ministro.\nIl 16 novembre 2011 \u00e8 nominato ministro della difesa della Repubblica Italiana nell\"'esecutivo tecnico\" presieduto da Mario Monti e in tale ruolo ricopre anche l'incarico di cancelliere e tesoriere dell'Ordine militare d'Italia. Essendo impegnato in una missione in Afghanistan alla data della nomina, ha potuto prestare giuramento nelle mani del presidente della Repubblica Giorgio Napolitano solo il 18 novembre, potendo cos\u00ec cominciare il suo mandato.\nL'ultima volta che un militare ha ricevuto l'incarico di guidare il ministero della difesa \u00e8 stato nel 1995, quando il generale Domenico Corcione entr\u00f2 a far parte del governo Dini.\n\u00c8 stato coinvolto nella Crisi diplomatica tra India e Italia del 2012-2014 relativa all'arbitrario arresto di due fucilieri di Marina in missione antipirateria da parte delle autorit\u00e0 indiane, ed \u00e8 intervenuto per agevolare il rientro dei due soldati in India per essere sottoposti a processo sotto la giurisdizione indiana, in polemica con il ministro degli esteri Giulio Terzi, che ha presentato le proprie dimissioni in data 26 marzo 2013. Resta ministro della difesa fino al 28 aprile 2013.\nDal 2015 \u00e8 membro della Commissione trilaterale e membro della Fondazione Italia USA.\nOnorificenze.\nI dati che seguono sono tratti dalla rivista \"Folgore\", salvo diversamente indicato."}
{"id": "1445248", "revid": "287204", "url": "https://it.wikipedia.org/wiki?curid=1445248", "title": "Voufrades", "text": "Voufrades () \u00e8 un ex comune della Grecia nella periferia del Peloponneso di 1.802 abitanti secondo i dati del censimento 2001.\n\u00c8 stato soppresso a seguito della riforma amministrativa detta Programma Callicrate in vigore dal gennaio 2011 ed \u00e8 ora compreso nel comune di Messene."}
{"id": "1445250", "revid": "57342", "url": "https://it.wikipedia.org/wiki?curid=1445250", "title": "Amerigo Bottai", "text": "Biografia.\nEconomista e politico negli anni del dopoguerra, \u00e8 stato partigiano e fondatore del Partito Socialista Italiano di Pisa nel 1946. \u00c8 una figura della vita politica italiana agli albori della Repubblica, quando venne chiamato a Roma come vicesegretario del Partito dal Lelio Basso. Segu\u00ec sempre l'elettorato del partito a Pisa, che lo elesse deputato nella I Legislatura.\nEsperto di risorse energetiche, ha partecipato alla costituzione dell'Eni con Enrico Mattei. Fra le molte cariche rivestite, quella di sindaco di Pontedera negli anni difficili delle contestazioni operaie e della ricostruzione della Piaggio. La politica di dialogo svolta in difesa dei diritti dei lavoratori, fino ad allora oppressi dalla dittatura del Ventennio, gli valse l'appellativo di \"sindaco giusto\"."}
{"id": "1445252", "revid": "1924342", "url": "https://it.wikipedia.org/wiki?curid=1445252", "title": "Stripped (Depeche Mode)", "text": "Stripped \u00e8 un singolo del gruppo musicale britannico Depeche Mode, il primo estratto dal quinto album in studio \"Black Celebration\", pubblicato il 10 febbraio 1986.\nIl brano.\nMusicalmente, il brano, come di tradizione nella band, \u00e8 arrangiato con la musica elettronica, la quale aiuta a conferire un'atmosfera molto suggestiva. Il pezzo \u00e8 ricco di synth analogici e suoni di marchio industriale (come il motore del peschereccio che tiene il ritmo iniziale) che contribuiscono nel dare al pezzo un senso di cappa claustrofobica.\nRemix.\nLa scelta, abbastanza insolita per quella fase del gruppo, di affidarsi a musicisti esterni per realizzare un mix alternativo per il singolo cadde sull'\"Highland Mix\". Tale versione estesa di \"Stripped\" per il 12 pollici \u00e8 una delle prime collaborazioni tra i Depeche Mode e Flood, in seguito produttore di \"Violator\" (1990) e \"Songs of Faith and Devotion\" (1993) e responsabile del missaggio di \"Delta Machine\" (2014).\n\"Breathing in Fumes\".\nUna versione remixata di \"Stripped\" rielaborata da Alan Wilder e Daniel Miller, dal tocco fortemente industrial e con struttura e parti musicali diverse dal brano originale di Martin, \u00e8 presente sul lato B del singolo nel formato 12 pollici con il titolo \"Breathing in Fumes\".\nLa traccia di chiusura del singolo da 12 pollici (dalla durata complessiva di circa 25 minuti) \u00e8, invece, \"Black Day\", un'alternativa acustica alla title-track dell'album \"Black Celebration\". Black Day \u00e8 cantata da Martin Gore, che suona anche un'armonica a bocca, e come \"Breathing in Fumes\" vede la partecipazione diretta del produttore Daniel Miller alla stesura del pezzo. Black Day \u00e8 l'unico brano della discografia dei Depeche Mode in cui Daniel Miller figura tra gli autori (insieme a Gore e Wilder).\nVideo.\nIl video della canzone \u00e8 l'ultimo di una trilogia di video musicali del gruppo diretti da Peter Care (gli altri furono \"Shake the Disease\" ed \"It's Called a Heart\", entrambi singoli estratti dalla raccolta \"The Singles 81-85\") ed \u00e8 stato girato in una discarica per automobili al di fuori degli Hansa Studios di Berlino. In un'ambientazione notturna sono proiettate immagini con primi piani dei membri della band mentre questi colpiscono le autovetture con colpi di mazza. L'inizio e la fine del pezzo sono accompagnati da un rumore scoppiettante di un motore a due tempi simile a quello montato su alcune auto prodotte nella ex Germania Orientale che si intravedono nel video. L'auto fissa alle spalle di Gahan con i fari accesi \u00e8 una Citro\u00ebn GS.\nAlcuni spezzoni del video compaiono in \"Martyr\".\nCover.\nMolti gruppi hanno inciso una cover della canzone, tra cui i Rammstein. La loro versione fu usata come traccia di chiusura della compilation tributo \"For the Masses\" del 1998.\n\"But Not Tonight\".\nSul mercato statunitense \"Stripped\" non fu pubblicato come singolo, in sua vece il b-side But Not Tonight (originariamente b-side di \"Stripped\") fu scelto come terzo ed ultimo estratto dell'album (la Sire Records, etichetta \"concessionaria\" in Nord America della Mute, inser\u00ec \"But Not Tonight\" in coda al disco, contrariamente a quelle che erano le intenzioni del gruppo riguardo a quel brano).\nLa decisione di far passare \"But Not Tonight\" sul lato A e \"Stripped\" sul lato B, fu presa anche in ragione del fatto che \"But Not Tonight\" era stata inclusa nella colonna sonora del film \"Modern Girls\", diretto da Jerry Kramer.\nSul lato A delle versioni da 7 e 12 pollici di \"But Not Tonight\" figura un mix, diverso dall'originale, a cura di Robert Margouleff.\nVideo.\nPer promuovere negli Stati Uniti il singolo, fu realizzato un videoclip anche per \"But Not Tonight\". Diretto da Tamra Davis contiene scene dal film \"Modern Girls\" alternate a inquadrature ai Depeche Mode che eseguono il brano. Il videoclip \u00e8 contenuto nel secondo DVD della raccolta \"The Videos 86-98\".\nPerformance.\nIl brano \"Stripped\" \u00e8 stato suonato pi\u00f9 volte nel corso del 1986 su varie emittenti televisive europee, statunitensi e giapponesi, per promuovere l'uscita del singolo e di \"Black Celebration\".\n\"Stripped\" \u00e8 stata presentata anche al Festival di Sanremo 1986 dove i Depeche Mode erano ospiti stranieri, l'esecuzione era in playback come consueto allora, fu impiegata una Moto Guzzi V35 Custom sul palco per alludere al suono del motore campionato e poi rallentato all'inizio del brano, Si sente anche, come primo suono della canzone, il campionamento di un motorino di avviamento, proveniente dalla Porsche 911 di Dave Gahan.\nDurante un'esclusiva esibizione al Troubadour, poco prima dell'inizio del \"Delta Machine Tour\", la band ha eseguito per la prima volta dal vivo il brano \"But Not Tonight\", a 27 anni di distanza dalla sua pubblicazione. Del brano \u00e8 stata proposta una versione acustica cantata da Martin accompagnato al piano dal turnista Peter Gordeno, suonata poi in 57 date del Delta Machine Tour."}
{"id": "1445254", "revid": "599013", "url": "https://it.wikipedia.org/wiki?curid=1445254", "title": "Societ\u00e0 di Maria Riparatrice", "text": "La Societ\u00e0 di Maria Riparatrice (in latino \"Institutum a Maria Reparatrice\") \u00e8 un istituto religioso femminile di diritto pontificio: le suore di questa congregazione pospongono al loro nome la sigla S.M.R.\nStoria.\nLa Societ\u00e0 venne fondata dalla nobildonna \u00c9milie d'Oultremont (1818-1878): madre di quattro figli, vedova all'et\u00e0 di 27 anni, la d'Oultremont ebbe per la prima volta l'ispirazione abbracciare la vita religiosa l'8 dicembre 1854, giorno della proclamazione del dogma dell'Immacolata Concezione di Maria. Non trovando una congregazione dedita all'adorazione eucaristica in spirito di riparazione, decise di dare inizio a un nuovo istituto e il 21 novembre 1855, con l'aiuto dei gesuiti Georges Petit e Fr\u00e9d\u00e9ric Studer, apr\u00ec a Parigi il primo postulandato.\nNel giugno del 1856, tramite il cardinale Costantino Patrizi Naro, chiese alla Santa Sede l'approvazione dell'istituto ma, poich\u00e9 non esistevano ancora case aperte con l'approvazione del vescovo locale, si rivolse all'arcivescovo di Strasburgo Andreas R\u00e4\u00df affinch\u00e9 acconsentisse all'erezione di una casa nella sua diocesi: il 1\u00ba maggio 1857 a Strasburgo ebbe luogo la vestizione religiosa della fondatrice e delle sue prime compagne ed ebbe formalmente inizio la nuova congregazione. Il 2 maggio 1858 si ebbe l'emissione dei primi voti da parte della fondatrice (che adott\u00f2 il nome di Maria di Ges\u00f9) e di dieci sue compagne.\nLa Societ\u00e0 di Maria Riparatrice conobbe un'immediata e rapida diffusione: nel 1860 vennero aperte le prime filiali in India (dove, da un ramo separatosi dalla congregazione, ebbero origine le Suore Francescane Missionarie di Maria di H\u00e9l\u00e8ne de Chappotin de Neuville), poi altre in Francia e nei suoi domini, in Belgio, Inghilterra e Spagna (dove, da un'altra costola dell'istituto, sorsero le Ancelle del Sacro Cuore di Ges\u00f9 di Rafaela Porras y Ayll\u00f3n).\nL'istituto ottenne il pontificio decreto di lode il 27 giugno 1863; venne approvato il 1\u00ba ottobre 1869 e le sue costituzioni il 18 aprile 1883.\nLa fondatrice \u00e8 stata beatificata a Roma da papa Giovanni Paolo II 12 ottobre 1997.\nAttivit\u00e0 e diffusione.\nLa missione delle suore della Societ\u00e0 di Maria Riparatrice \u00e8 quella di \"consacrarsi totalmente con Maria alla riparazione delle offese fatte a Dio e del male causato agli uomini dal peccato\": le religiose si dedicano al culto eucaristico, agli esercizi spirituali, alla catechesi e ad altre opere di evangelizzazione.\nL'abito dato nel 1855 alle sue suore era ispirato a quello delle visitandine di Parigi ma se ne differenziava per colore: era costituito da vestito bianco a pieghe con maniche larghe e lunghe, scapolare blu cielo, cintura blu, soggolo e banda sulla fronte in tela bianca; sul capo indossavano un velo blu cielo sotto un altro, pi\u00f9 chiaro, lungo quasi fino ai piedi; sul petto portavano un cuore d'argento con la scritta \"Tota pulchra es Maria\" e, al fianco, la corona del rosario. Negli anni ottanta l'abito \u00e8 stato sostituito da un vestito intero o da un tailleur bianco e blu.\nSono presenti in Europa (Belgio, Francia, Irlanda, Italia, Paesi Bassi, Regno Unito, Spagna, Svezia), nelle Americhe (Canada, Colombia, Guatemala, Messico, Panama, Per\u00f9, Stati Uniti d'America) e in Africa (Repubblica Democratica del Congo, Kenya, Madagascar, Mauritius, Uganda); la sede generalizia \u00e8 presso la chiesa di Santa Croce e San Bonaventura alla Pilotta a Roma.\nAl 31 dicembre 2008 la congregazione contava 722 religiose in 100 case."}
{"id": "1445255", "revid": "125934676", "url": "https://it.wikipedia.org/wiki?curid=1445255", "title": "Lady Barbara", "text": "Lady Barbara \u00e8 un film del 1970 diretto da Mario Amendola.\nIl cast vede come protagonista Renato dei Profeti (al secolo Renato Brioschi); in ruoli insolitamente vistosi sono presenti due neo-diplomate del Centro Sperimentale di Cinematografia: Rosita Toros e Carla Mancini.\nIl film fu girato in buona parte al castello Piccolomini di Balsorano.\nTrama.\nL amore di due giovani che viene ostacolato da una zia ...ne succederanno delle belle...i ragazzi si separeranno ma poi la verit\u00e0 verr\u00e0 a galla e potranno ricongiungersi"}
{"id": "1445261", "revid": "767487", "url": "https://it.wikipedia.org/wiki?curid=1445261", "title": "Alex Farolfi", "text": "Biografia.\nMilanese di nascita, si trasferisce a Torino, dove comincia a collaborare come dj nei club e tecnico in radio private tra cui la nota Radio Centro 95. Tornato a Milano, riesce ad ottenere la possibilit\u00e0, sebbene limitata ai soli weekend, di lavorare presso Radio Deejay. Ben presto passa alla regia di uno dei programmi storici di Radio Deejay, \"Deejay chiama Italia\", condotto da Linus con vari personaggi pi\u00f9 o meno fissi.\nA partire dal 1998 comincia ad affermarsi come produttore musicale e remixer, grazie anche al successo che ottiene il suo progetto con Mario Fargetta, i The Tamperer, i quali, avvalendosi della voce della cantante statunitense Maya, riescono a piazzare ben 3 singoli nelle classifiche inglesi ed europee. Il primo singolo \u00e8 \"Feel It\", nato sulla base di un campionamento del brano \"Can You Feel It\" dei The Jacksons, ed \u00e8 anche l'unico che riesce a raggiungere la posizione numero 1 nella classifica inglese. Seguono \"If You Buy This Record\" (Posizione numero 3) e \"Hammer To The Heart\" (Posizione numero 6).\nDal 1999 \u00e8 DJ resident, insieme a Paolino Rossato, dell'Aquafan di Riccione.\nCome remixer cura le produzioni dei brani \"Vamos a bailar\" di Paola &amp; Chiara, \"Che Felicit\u00e0\" degli Elio e le Storie Tese, \"Sara\" di Paolo Meneguzzi, \"Take Me Baby\" di Justine Mattera, \"Indispensabile\" di Mariadele, \"Il Segno Di Elia\" di Leandro Barsotti, \"I Can't Stop\" di Pepper Mashay, \"Ti prendo e ti porto via\" di Vasco Rossi e \"Yo Sigo A Qui\" di Paulina Rubio, \"Hot Stuff\" di Craig David.\nNel 2002 esce il primo singolo firmato esclusivamente da Alex Farolfi, \"Burnin\"' (sul sample di \"You Showed Me\"), che si avvale della voce di Corinna Joseph (cantante dei Basement Jaxx). Seguono \"Sun's Rising in the USA\" (2002), in collaborazione con la cantante Maya, \"Gimme Some Love\" (2003), \"Subtravel\", progetto realizzato in collaborazione con Gambafreaks (a.k.a. Stefano Gambarelli) con la voce dell'ex stellina degli anni ottanta Patsy Kensit. L'ultimo singolo, in ordine di tempo, \u00e8 \"Farolfi &amp; Gambafreaks vs Moloko\" (24 Records).\nNel 2002 si occupa della realizzazione musicale del brano \"Accetta il consiglio... per questa volta\", contenente il monologo in chiave rap che chiude il film \"The Big Kahuna\", che ottiene grande successo in termini di vendite.\nNel 2003, sulla base di un campionamento del brano \"Waterfall\", produce \"To the Music\" per la cantante italiana Neja.\nNel 2004 impersona s\u00e9 stesso nel film di Natale realizzato da Radio Deejay \"Natale a casa Deejay\", ispirato al romanzo \"A Christmas carol\" di Charles Dickens.\nNel 2005 comincia la collaborazione con Paolino Rossato (DJ e regista radiofonico italiano) e nasce il progetto \"Deelay\", tuttora attivo con l'etichetta 24 Records.\nI Deelay hanno finora pubblicato i seguenti singoli: \"Fade to Deelay\" (Deelay vs Stucco), \"FOR3TWO1\" (Deelay), \"On The Train\" (Deelay vs Stucco), \"Everytime I Think of You\" (Deelay vs Outwave), \"HH\", \"Ipno\", \"Never Go\", \"Deeper Love\", \"Drop a House\" (Maya Days), \"You Are the Best\", \"Paulphonic\", \"Come On Down\" (feat. Crystal Waters), \"Love at First Sight\", \"Was a Dog Doughnout\" (Deelay vs Shorty). Insieme a Paolino Rossato conduce il programma radiofonico \"Deelay4Deejay\", in onda il venerd\u00ec notte 01.30-03.00 su Radio Deejay.\nL'attivit\u00e0 live dei Deelay, caratterizzata da una forte impronta digitale, li porta spesso in giro per l'Italia, nelle discoteche pi\u00f9 famose come Gay Village, Bolgia e Pineta e per il mondo (v. Ral in Svizzera, Pacha ad Ibiza e le discoteche Ultra, Sol, Guest House e Pacha di New York City), anche nell'ambito di manifestazioni a tema come \"Dj Clinic\", \"Nokia Trends Lab\", \"Made in Italy\" (al Pacha di New York), \"Flippaut Festival\", \"Powerstock Festival\", \"Walkman Tour per Sony Ericsson\" (in collaborazione con Albertino). In ambito live sono stati protagonisti di numerose collaborazioni come quella con Claudio Coccoluto e Saturnino in \"Menage \u00e0 trois\".\nNel 2006, in occasione della vittoria della Nazionale di Calcio Italiana ai Mondiali di Germania, realizza, sulla base di \"Seven Nation Army\" dei White Stripes, un remix collage di commenti ai momenti salienti delle partite con le voci di Beppe Bergomi e Fabio Caressa. Nonostante il successo in ambito radiofonico, il brano non \u00e8 disponibile su circuiti ufficiali, a causa della mancata concessione da parte del duo americano. Sempre con il progetto Deelay cura il remix di \"Non succeder\u00e0 pi\u00f9\", hit datata 1982 di Claudia Mori ed inclusa nella raccolta del 2009 \"Claudia Mori Collection\": a distanza di pi\u00f9 di 20 anni il brano torna prepotentemente, e sorprendentemente, nei dancefloor.\nCome regista cura sia \"Deejay chiama Italia\" che \"Cordialmente\", condotto da Linus insieme ad Elio e le Storie Tese su Radio Deejay. Ha spesso collaborato al programma \"Deejay Time\" prima e \"Sciambola!\" poi, entrambi condotti da Albertino, vestendo i panni \"radiofonici\" di numerosi personaggi, tra i quali \"Aldebaran Dj\", storico conduttore della strampalata \"Ciaomp3\".\n\u00c8 fratello della cantante Cinzia Farolfi, il cui gruppo Cattivi Pensieri conquist\u00f2 una discreta notoriet\u00e0 coi brani \"Emozione\" e \"Quello che sento\" tra il 1996 ed il 1997.\nCon il progetto Deelay ha curato, per due anni, la rubrica House Deelay andata in onda su m2o poi chiusa per bassi ascolti."}
{"id": "1445262", "revid": "47767", "url": "https://it.wikipedia.org/wiki?curid=1445262", "title": "La morte di Clorinda", "text": ""}
{"id": "1445265", "revid": "228587", "url": "https://it.wikipedia.org/wiki?curid=1445265", "title": "Magliano (Fivizzano)", "text": "Magliano \u00e8 una frazione del comune di Fivizzano in provincia di Massa-Carrara. Sorge su una collina che domina la vallata di Aulla, sulla sinistra del torrente Arcinasso.\nSignoria dei Malaspina, pass\u00f2 alla Repubblica di Firenze per atto pubblico del 6 marzo 1477.\nIl patrono \u00e8 San Martino ma viene venerato anche . La parrocchia nel 1745 contava 116 abitanti, nel 1833 75. Risorsa economica locale \u00e8 la coltivazione di olive."}
{"id": "1445266", "revid": "33689", "url": "https://it.wikipedia.org/wiki?curid=1445266", "title": "Minotte", "text": ""}
{"id": "1445269", "revid": "438678", "url": "https://it.wikipedia.org/wiki?curid=1445269", "title": "La setta dei dannati", "text": "La setta dei dannati (\"The Order\") \u00e8 un film del 2003 scritto e diretto da Brian Helgeland.\nTrama.\nAlex Bernier, un giovane sacerdote newyorkese appartenente ad un antico ordine ai margini della Chiesa e quasi estinto (i \"Carolingi\"), si reca a Roma per indagare sulla misteriosa morte del suo mentore padre Dominic. Indagando assieme a Thomas Garrett (anche lui appartenente all'ordine di Alex), scopre la verit\u00e0: padre Dominic \u00e8 stato assassinato e l'omicida \u00e8 William Eden, un \"divoratore di peccati\", oscuro personaggio espulso dai \"Carolingi\", il quale, con un particolare rituale assicura, dietro lauto compenso, la purificazione dai peccati, anche i pi\u00f9 nefandi, ai morenti che non intendono pentirsi.\nNote.\nHelgeland lavora nuovamente con Heath Ledger, Shannyn Sossamon e Mark Addy, dopo averli diretti ne \"Il destino di un cavaliere\"."}
{"id": "1445272", "revid": "152625", "url": "https://it.wikipedia.org/wiki?curid=1445272", "title": "The salmon dance", "text": ""}
{"id": "1445274", "revid": "767487", "url": "https://it.wikipedia.org/wiki?curid=1445274", "title": "Storia de fratelli e de cortelli", "text": "Storia de fratelli e de cortelli \u00e8 un film commedia del 1973 scritto e diretto da Mario Amendola.\n\u00c8 ispirato al monologo drammatico di Americo Giuliani, \"Er fattaccio\".\nTrama.\nNella Roma di inizio Novecento, Gigi e Nino Romagnoli sono due fratelli di Trastevere che dividono la stessa camera nel piccolo appartamento della madre vedova, di cui \u00e8 innamorato da 27 anni, senza essere ricambiato, il Maresciallo Cenciarelli. Pur lavorando come fabbri in un'officina di Vicolo del Moro, i due fratelli cercano tutti gli espedienti possibili per guadagnare il denaro necessario ad acquistare una stanza attigua al loro appartamento dove possa abitare Nino dopo aver sposato la sua fidanzata Tecla. Anche Gigi \u00e8 fidanzato, con Rosetta, ma pi\u00f9 che al matrimonio \u00e8 interessato a fare nuove conquiste femminili. Perde la testa per una di queste, una ballerina d'avanspettacolo di nome Mara, abituata al lusso che le viene offerto dai suoi nobili amanti.\nNino vince 50 lire in una gara di abbuffata, mentre Gigi perde nettamente un incontro di boxe. Gigi dovrebbe partecipare anche ad una gara ciclistica, con in palio un premio di 500 lire, ma trascura l'impegno per sedurre Mara, costringendo il fratello a partecipare al suo posto. Quest'ultimo, aiutato dagli amici del quartiere, riesce a vincere la corsa.\nDopo essersi impossessato di tutti i risparmi accumulati fino ad allora dalla famiglia ed essere stato coinvolto in una rapina, Gigi si d\u00e0 alla bella vita insieme con Mara, viaggiando nelle pi\u00f9 belle citt\u00e0 d'Italia. Sperperato tutto il denaro, torna a Roma, dove cerca di guadagnare soldi giocando d'azzardo a zecchinetta e salvandosi da una situazione pericolosa solo grazie all'aiuto del Maresciallo Cenciarelli.\nTornato a casa della madre tenta di sottrarle anche l'orologio appartenuto al defunto padre. Nino glielo impedisce con la forza, scaraventandolo nel corridoio. Gigi, preso dalla rabbia, cerca di accoltellarlo, uccidendo invece involontariamente la madre, intervenuta a far da scudo a Nino. Proprio quest'ultimo, per vendetta, accoltella e uccide Gigi, finendo a Regina Coeli per quello che Il Messaggero chiamer\u00e0 \"Il fattaccio di Trastevere\"."}
{"id": "1445275", "revid": "287204", "url": "https://it.wikipedia.org/wiki?curid=1445275", "title": "Farse e moralit\u00e0", "text": "Farse e moralit\u00e0 (\"Farces et moralit\u00e9s\") \u00e8 una raccolta di sei commedie in un solo atto del 1904 dello scrittore, romanziere e drammaturgo francese Octave Mirbeau.\nI soggetti.\n\"Gli amanti\" (\"Les Amants\", 1901) e \"Vecchio focolare domestico\" (\"Vieux m\u00e9nages\", 1894) trattano delle relazioni fra i sessi, della mistificazione dell'amore e dell'inferno matrimoniale. \"Scrupoli\" (\"Scrupules\", 1902) e \"Il portafoglio\" (\"Le Portefeuille\", 1902) dimostrano che la legge \u00e8 oppressiva, arbitraria e non egualitaria, e che tutta la societ\u00e0 borghese si fonda sul furto. \"L'epidemia\" (\"L'\u00c9pid\u00e9mie\", 1898) svela l'egoismo mostruoso e la stupidaggine dei piccoli borghesi, e \"Intervista\" (\"Interview\", 1904) \u00e8 une critica della stampa mercantile e della pubblicit\u00e0.\nTraduzioni.\nSono state tradotte in italiano da Fausto Valsecchi (Milano, Sonzogno, 1914 e 1930)."}
{"id": "1445277", "revid": "35647", "url": "https://it.wikipedia.org/wiki?curid=1445277", "title": "Yellow records", "text": ""}
{"id": "1445278", "revid": "57342", "url": "https://it.wikipedia.org/wiki?curid=1445278", "title": "Domingo Roberto Mandrafina", "text": ""}
{"id": "1445279", "revid": "2130303", "url": "https://it.wikipedia.org/wiki?curid=1445279", "title": "Chiesa di Santa Maria dei Carmini", "text": "La chiesa di Santa Maria dei Carmini, anche chiamata Santa Maria del Carmelo o comunemente \"i Carmini\" \u00e8 una chiesa di Venezia, ubicata nel sestiere di Dorsoduro e affacciata su campo dei Carmini.\nStoria.\nL'edificio si erge a fianco della Scuola Grande di Santa Maria del Carmelo, anche conosciuta con il nome di \"Scuola dei Carmini\". Questa confraternita caritatevole fu ufficialmente fondata nel 1597 e sorse da un'associazione caritatevole di donne laiche, le \"Pinz\u00f2cchere dei Carmini\". I membri di questo gruppo laico erano associati come terziari al vicino monastero dei Carmelitani.\nUna prima chiesa fu fondata nel 1125 col titolo \"Santa Maria Assunta.\" Data ai Carmelitani fu completamente ricostruita a partire dal 1286 con l'annesso convento. Nuovamente intitolata a \"Santa Maria del Carmelo\" fu consacrata nel 1348. \nLa facciata a mattoni con frontoni curvilinei , fu rifatta nei primi decenni del XVI secolo da Sebastiano Mariani e presenta cinque sculture probabilmente di Giovanni Buora di Osteno. Anche il presbiterio e le altre due cappelle absidali furono ricostruite dal Mariani tra il 1507 e il 1514, armonizzando il gotico con il nuovo stile rinascimentale.\nIl campanile, che minacciava rovina, fu risistemato da Giuseppe Sardi nel 1688, la cella e la cuspide furono colpite e distrutte da un fulmine nel 1756 e subito ricostruite. Nel 1979 ancora un fulmine distrusse la statua della Madonna del Carmine, che fu rimpiazzata nel 1982 dall'opera di Romano Vio.\nDescrizione.\nLo stile \u00e8 quello di una fabbrica tipicamente gotica che, a causa di numerosi interventi successivi, ha subito modifiche.\nLa pianta \u00e8 di forma basilicale allungata, a tre navate con transetto ed un presbiterio profondo, ai cui lati sono state poste delle cappelle.\nEsterno.\nLa facciata \u00e8 in stile rinascimentale a tre frontoni curvilinei, attribuita a Sebastiano da Lugano (1507-1514).\nSul coronamento si ammirano le statue del Redentore, dell'Arcangelo Gabriele, della Vergine e dei Santi Elia ed Eliseo, attribuite a Giovanni Buora. \nSopra il portale vediamo in una nicchia una statua secentesca: la Madonna con il Bambino.\nNel lato sinistro vi \u00e8 un portale con un protiro trecentesco, ornato con palmette, patere e formelle di stile veneto-bizantino.\nL'antico campanile, posto accanto alla chiesa, \u00e8 stato ricostruito nel 1676 da Giuseppe Sardi.\nLa cella campanaria a pianta quadrata \u00e8 sormontata da un tempietto ottagonale, in cima al quale \u00e8 posta la statua della Madonna del Carmelo, copia dell'originale distrutto da un fulmine nel 1979.\nInterno.\nLa controfacciata presenta il \"monumento funebre\" realizzato da Francesco Contin e dedicato a Jacopo Foscarini, procuratore di San Marco ed ammiraglio della flotta veneziana, la cui famiglia risiedeva nel palazzo antistante la facciata della chiesa, dall'altra parte del rio.\nSopra il secondo altare vi \u00e8 la \"Nativit\u00e0 con santi\" (1509-1511) di Giambattista Cima da Conegliano e sul terzo altare alla destra \u00e8 presente la \"Madonna del Carmelo con santi\" (1597-1604 ca.) di Pace Pace. Le statue della Verginit\u00e0 (sinistra) e dell'Umilit\u00e0 (destra (1722-1773)) furono completate rispettivamente da Antonio Corradini e Giuseppe Torretto. L'angelo in bronzo sulla balaustra \u00e8 opera di Girolamo Campagna. La lignea rappresentazione frontale il \"Miracolo della Madonna\" (1724) venne intagliata da Francesco Bernadoni, il tabernacolo da Giovanni Scalfarotto.\nIl soffitto \u00e8 affrescato con la \"Glorificazione dello Scapolare\" (1709), opera di Sebastiano Ricci. Il lavoro a stucco fu completato da Pietro Bianchini, su progetto di Abbondio Stazio di Massagno. Nell'affresco l'angelo sostiene lo scapolare e l'iscrizione dipinta indica che \u00e8 un ornamento del Monte Carmelo.\nTra l'entrata e la sagrestia vi \u00e8 un altare, che fu realizzato associando i \"Compravendi Pesce\" (1548) con un retablo della \"Presentazione di Ges\u00f9 al Tempio\" (1541-1542) di Jacopo Tintoretto.\nNella terza cappella sulla sinistra si trova la \"Lamentazione della Morte di Cristo\" (1476 circa) di Francesco di Giorgio Martini. Dinanzi al presbiterio si trovano alcune pitture di Marco Vicentino, Palma il Giovane e Gaspare Diziani.\nIl secondo altare presenta due statue di Elia ed Eliseo, realizzate da Tommaso Ruer, in cui Elia tiene in mano una spada fiammeggiante.\nIl primo altare \u00e8 ornato dal dipinto \"San Nicola in gloria\" di Lorenzo Lotto.\nIl registro pi\u00f9 alto della navata \u00e8 ricoperto da 24 larghe tele, realizzate tra il 1666 e gli anni trenta del Settecento da artisti come Giovanni Antonio Pellegrini, Gaspare Diziani, Girolamo Brusaferro e Pietro Liberi. I cori includono tre dipinti (1545 circa) di Andrea Meldolla."}
{"id": "1445280", "revid": "76430", "url": "https://it.wikipedia.org/wiki?curid=1445280", "title": "Giambattista Cima da Conegliano", "text": ""}
{"id": "1445284", "revid": "1896900", "url": "https://it.wikipedia.org/wiki?curid=1445284", "title": "Dell'unit\u00e0 della lingua e dei mezzi di diffonderla", "text": "Dell'unit\u00e0 della lingua e dei mezzi di diffonderla \u00e8 una relazione scritta da Alessandro Manzoni nel 1868, sei anni dopo aver ricevuto l'incarico di far parte della Commissione per l'unificazione della lingua e indirizzata al ministro della pubblica istruzione Emilio Broglio.\nSi tratta di un saggio linguistico che affronta il problema della diffusione dell'italiano nel nuovo Regno d'Italia."}
{"id": "1445291", "revid": "767487", "url": "https://it.wikipedia.org/wiki?curid=1445291", "title": "La vuole lui... lo vuole lei", "text": "La vuole lui... lo vuole lei \u00e8 un film italiano del 1967 diretto da Mario Amendola sotto lo pseudonimo di \"Jacobs Irving\"."}
{"id": "1445292", "revid": "6923", "url": "https://it.wikipedia.org/wiki?curid=1445292", "title": "Toyota Corolla E10", "text": "La prima generazione della Toyota Corolla viene lanciata in Giappone nell'Ottobre del 1966, in sostituzione della Publica e poco tempo dopo la sua principale concorrente la Nissan Sunny (conosciuta all'estero come Datsun 1000).\nMotori.\nL'idea originale della Toyota \u00e8 quella di montare sulla prima delle serie della Toyota Corolla un motore 1.0 con una cilindrata effettiva inferiore a 1000 cm\u00b3 per farla rientrare in una categoria di auto che gode di agevolazioni fiscali. L'arrivo della Nissan Sunny/Datsun 1000 spinge per\u00f2 i progettisti ad utilizzare un motore di 1077 cm\u00b3 per battere la concorrenza: per spingere gli indecisi verso la Corolla la campagna pubblicitaria della Toyota evidenzia proprio quei 100 cm\u00b3 in pi\u00f9.\nQuesto motore, quattro cilindri in linea, dotato di due valvole per cilindro con comando ad aste e bilancieri, eroga una potenza di 60 CV (63 nella \"Hi-Deluxe\") nella versione alimentata da un singolo carburatore (1K) e 73 CV in quella a due carburatori (1K-B).\nNell'Agosto del 1969 il motore 1.1 viene sostituito da un'unit\u00e0 di 1166 cm\u00b3, sempre alimentata da un carburatore (3K, 68 CV) o due (3K-B, 77 CV).\nTrasmissioni e telaio.\nLa Toyota Corolla viene equipaggiata con un cambio manuale a 4 marce con \"cloche\" sul pavimento: una soluzione inedita sia per quanto riguarda la collocazione del cambio (per l'epoca tipica dei veicoli commerciali) che per il numero dei rapporti, scelta obbligatoria data la scarsa disponibilit\u00e0 di coppia motrice del piccolo motore 1.1.\nIn opzione \u00e8 disponibile un cambio automatico a 2 rapporti con comando al volante oppure sul pavimento. Come molte delle concorrenti della stessa epoca la Toyota Corolla \u00e8 una vettura a trazione posteriore. Le sospensioni sono indipendenti all'avantreno secondo lo schema MacPherson, supportate da una balestra trasversale che passa sotto il motore, mentre al retrotreno troviamo un ponte rigido con molle a balestra semiellittica. I freni sono a tamburo davanti e dietro e le ruote sono da 12\".\nAllestimenti e versioni.\nLa Toyota Corolla \u00e8 disponibile con tre carrozzerie: berlina 2 e 4 porte, station wagon 2 porte e coup\u00e9, denominata \"Sprinter\".\nGli allestimenti per la berlina sono \"Base\", \"Hi-Deluxe\" e \"SL\". Il motore a due carburatori equipaggia sia la SL che la Sprinter, disponibile anche con il motore meno potente.\nOltre che per il mercato interno venne prodotta anche per l'esportazione, soprattutto per il mercato statunitense (dove inizi\u00f2 la commercializzazione dal 1968) e quello australiano dove venne presentata in contemporanea al mercato interno e assemblata in loco nello stabilimento dei dintorni di Melbourne.\nCome d'abitudine della casa, dopo due anni il modello venne sottoposto ad un restyling parziale e nel 1970 venne sostituito dalla nuova serie, la Toyota Corolla E20."}
{"id": "1445295", "revid": "1418004", "url": "https://it.wikipedia.org/wiki?curid=1445295", "title": "Antti Aarne", "text": "Il suo nome \u00e8 legato soprattutto al sistema di classificazione di fiabe e racconti del folklore che porta il nome suo e di Thompson.\nFu il primo a proporre un sistema di classificazione rigido e analitico di fiabe e racconti del folklore che si basasse su un \"indice dei tipi\", ovvero su un catalogo numerato dei \"motivi\" ricorrenti nelle fiabe; lo spunto da cui Aarne part\u00ec per questo tipo di classificazione del materiale narrativo fu il metodo utilizzato nell'ambito storico e geografico dal suo maestro Kaarle Krohn. \nLa sua opera principale, \"Verzeichnis der M\u00e4rchentypen\" \u00e8 il testo nel quale enuncia la sua teoria per il metodo di classificazione suddetto; il libro fu poi ampliato e tradotto in inglese (con il titolo \"The Types of the Folktale\") dal folclorista statunitense Stith Thompson, diventando cos\u00ec la colonna portante della scuola di studio finnico/americana su fiabe e racconti del folklore che sarebbe nata da esso e che costituir\u00e0 una svolta decisiva nella storia dello studio comparativo del racconto popolare.\nDopo la pubblicazione del \"Verzeichnis\", Aarne compose con lo stesso impegno numerose monografie su singoli racconti fiabeschi, analizzando con ricchezza di dettagli tutte le versioni conosciute, scritte ed orali, per giungere alla ricostruzione dell'archetipo di una fiaba."}
{"id": "1445299", "revid": "339392", "url": "https://it.wikipedia.org/wiki?curid=1445299", "title": "Antosiani", "text": ""}
{"id": "1445302", "revid": "767487", "url": "https://it.wikipedia.org/wiki?curid=1445302", "title": "Addio mamma", "text": "Addio mamma \u00e8 un film del 1967 diretto da Mario Amendola sotto lo pseudonimo di \"Jacobs Irving\"."}
{"id": "1445305", "revid": "181699", "url": "https://it.wikipedia.org/wiki?curid=1445305", "title": "Foro (tribunale)", "text": "Il Foro in diritto indica in senso proprio il luogo dove l'autorit\u00e0 giudiziaria esercita le sue funzioni e in senso traslato \u00e8 l'insieme di magistrati e avvocati che lo compongono o lo frequentano. \nEtimologia del nome.\nIl termine foro viene dal Foro romano, dove sedeva il pretore che giudicava nelle cause. L'attivit\u00e0 del pretore si concretizzava nella concessione dell\"'actio\", cio\u00e8 lo strumento con cui si permetteva a un cittadino romano di ricevere tutela, nel caso in cui non ci fosse una \"lex\" che la prevedesse. Il \"Praetor\" era un giudice in diritto che concedeva le \"legis actiones\", mentre il giudizio sul fatto era compito dei giudici e avveniva fuori dal foro.\nSignificato del termine.\nForo assume anche significati specifici:\nFrasi idiomatiche.\nPer \"principe del foro\" si intende l'avvocato pi\u00f9 famoso di un determinato tribunale."}
{"id": "1445311", "revid": "287204", "url": "https://it.wikipedia.org/wiki?curid=1445311", "title": "No Woman, No Cry", "text": "No Woman, No Cry \u00e8 una canzone reggae, i cui diritti sono stati registrati a nome di Vincent Ford, ma venne resa famosa da Bob Marley e il suo gruppo, The Wailers.\nLa canzone fece una prima volta il giro del mondo nel 1974 grazie all'album registrato in studio \"Natty Dread\". Tuttavia \u00e8 forse pi\u00f9 conosciuta la versione live contenuta nell'album del 1975 \"Live!\", versione che \u00e8 stata inserita nel greatest hits \"Legend\". Sebbene sia stata scritta da Bob Marley stesso, i diritti d'autore di questa canzone furono intestati a \"V. Ford\": Vincent Ford (1940-2008) era un amico d'infanzia di Marley, proprietario di un povero locale di Trenchtown, il ghetto di Kingston in Jamaica, luogo di ristoro della povera gente del luogo e, a volte, dello stesso Bob, che era sul punto di fallire. Le entrate provenienti dai diritti di questa canzone hanno assicurato la sopravvivenza e l'efficienza della mensa fino ai giorni nostri.\nLa versione di Marley and the Wailers di \"No Woman, No Cry\" occupa il numero 37 nella Lista delle 500 migliori canzoni secondo Rolling Stone.\nCover.\nTra i molti artisti che hanno eseguito una cover del brano, il gruppo ska punk Spunge \u00e8 l'unico che abbia mai avuto il permesso ufficiale dalla famiglia Marley di cambiare il testo, nella loro cover contenuta nell'album \"Room for Abuse\"."}
{"id": "1445314", "revid": "1428919", "url": "https://it.wikipedia.org/wiki?curid=1445314", "title": "Edward Altman", "text": "\u00c8 professore di finanza alla Stern School of Business di New York e direttore della Research in Credit and Debt Markets del Centro Salomon di New York per gli studi sulle istituzioni finanziarie. \nMassimo esperto mondiale del rischio di credito, \u00e8 noto per l'elaborazione della formula del Z-Score, pubblicata nel 1968, riguardante le probabilit\u00e0 di fallimento per le aziende quotate in borsa.\nIl professor Altman ha poi continuato le sue ricerche in merito alle probabilit\u00e0 di fallimento delle aziende, formulando, nel 1993 il modello Z'-Score, che riguarda la probabilit\u00e0 di fallimento delle aziende non quotate. Recentemente Edward I Altman ha sviluppato un modello per la valutazione del Rischio Sovrano dei paesi definito bottom-up. Inoltre nel 2007 ha fondato insieme al collega Oliviero Roggi la International Risk Management Conference"}
{"id": "1445316", "revid": "83531", "url": "https://it.wikipedia.org/wiki?curid=1445316", "title": "Campeche (comune)", "text": "Campeche \u00e8 uno degli 11 comuni dello stato della Campeche, Messico; si estende per un'area di 3.244,1\u00a0km\u00b2 con una popolazione di 283.025 abitanti secondo il censimento del 2015.\nConfina a nord con il comune di Tenabo;a est con il comune di Hopelch\u00e9n; a sud con il comune Champot\u00f3n e a ovest con il Golfo del Messico con un litorale di 60\u00a0km.\nLocalit\u00e0 principali.\nA capo del comune c'\u00e8 la citt\u00e0 di San Francisco de Campeche con 211.671 abitanti.\nLe altre localit\u00e0 sono:"}
{"id": "1445317", "revid": "767487", "url": "https://it.wikipedia.org/wiki?curid=1445317", "title": "Viaggio di nozze all'italiana", "text": "Viaggio di nozze all'italiana \u00e8 un film del 1966 diretto da Mario Amendola sotto lo pseudonimo di \"Jacobs Irving\"."}
{"id": "1445318", "revid": "1573940", "url": "https://it.wikipedia.org/wiki?curid=1445318", "title": "Concattedrale di Sant'Antonio Abate", "text": "La concattedrale di Sant'Antonio Abate \u00e8 il principale luogo di culto cattolico di Castelsardo, in provincia di Sassari, concattedrale della diocesi di Tempio-Ampurias.\nStoria.\nLa chiesa di Sant'Antonio divenne sede della cattedra vescovile di \"Ampurias\" nel 1503. L'attuale fabbrica deriva dai rifacimenti operati tra il 1597, per volere del vescovo Giovanni Sanna, e il XVIII secolo. La consacrazione del tempio avvenne nel 1622 ad opera del vescovo Passamar.\nDescrizione.\nL'edificio, che stilisticamente fonde elementi del gotico catalano e del classicismo rinascimentale, si trova nel centro storico di Castelsardo, in posizione panoramica, a picco sul mare. Esternamente si caratterizza soprattutto per l'alta torre campanaria, coperta da un cupolino maiolicato.\nL'interno, con pianta a croce latina, \u00e8 costituito da navata unica voltata a botte, cappelle laterali e transetto, in quest'ultimo sono ancora presenti degli affreschi attribuiti a Andrea Lusso, il pi\u00f9 noto pittore manierista in Sardegna. La volta all'incrocio della navata col transetto \u00e8 a crociera, generata da quattro pilastri a fascio con capitelli scolpiti. Il presbiterio \u00e8 rialzato e chiuso da una balaustra marmorea. L'abside, con volta a crociera stellata, \u00e8 a pianta quadrangolare e accoglie l'altare maggiore in marmo del 1810, in cui troneggia la tavola della \"Madonna con Bambino assisa in trono\", dipinta nel XV secolo dall'artista noto come maestro di Castelsardo. Interessanti anche alcuni altari lignei e l'organo a canne settecentesco, situato sulla cantoria in controfacciata.\nNumerose opere d'arte sacra si possono ammirare anche nei sotterranei della cattedrale, da alcuni anni adibiti a museo diocesano; tra le altre si ricorda il \"San Michele arcangelo\", del maestro di Castelsardo, che insieme alla \"Madonna\" dell'altare maggiore e ad altre tavole componevano originariamente un retablo."}
{"id": "1445319", "revid": "1543377", "url": "https://it.wikipedia.org/wiki?curid=1445319", "title": "Mare Nectaris", "text": "Il mare Nectaris (mare del Nettare) \u00e8 un piccolo mare lunare che si trova sul lato visibile della Luna, tra il mare Tranquillitatis e il mare Fecunditatis.\nIl centro del mare si trova all'incirca a 15\u00b0 S, 35\u00b0 E. Ha una forma grosso modo circolare con un diametro di 333 km e una superficie di 100.000\u00a0km quadrati.\nIl materiale del mare \u00e8 profondo 1000 metri circa e risale all'Imbriano superiore, mentre il bacino \u00e8 principalmente del Nettariano (il cui nome deriva proprio dal mare Nectaris) e dell'Imbriano inferiore.\nI Montes Pyrenaeus formano il confine ovest, mentre il grande cratere che si trova spostato a sud rispetto al centro del mare \u00e8 il cratere Ross.\nIl cratere Theophilus, che si trova sul bordo nord-est del mare, risale all'Eratosteniano. Quindi \u00e8 pi\u00f9 recente del mare.\nAl confine sud \u00e8 visibile il cratere Fracastoro."}
{"id": "1445326", "revid": "1428919", "url": "https://it.wikipedia.org/wiki?curid=1445326", "title": "Dipartimento di Ahuachap\u00e1n", "text": "Il dipartimento di Ahuachap\u00e1n \u00e8 uno dei 14 dipartimenti dell'El Salvador, creato il 9 febbraio 1869. Si trova nella parte occidentale del paese."}
{"id": "1445328", "revid": "767487", "url": "https://it.wikipedia.org/wiki?curid=1445328", "title": "Due sul pianerottolo", "text": "Due sul pianerottolo \u00e8 un film del 1976 diretto da Mario Amendola, tratto dall'omonimo spettacolo teatrale, sempre interpretato da Macario e Rita Pavone.\n\u00c8 l'ultimo film di Erminio Macario.\nTrama.\nRoma. In una pensioncina, ricavata da una villa signorile e diretta dal soprano mancato Maria Boccioni Stagno, vivono il professore di violino Luigi Savoia che lei tenta pi\u00f9 volte di cacciare in quanto scroccone, Beatrice la cameriera siciliana che crede che il suo uomo sia morto a Bogot\u00e0, il medium ciarlatano Amleto Corselli, un'inquilina che si vede con un uomo sposato e il professor Martinelli, poi arrestato dal brigadiere Icardi per aver truffato ragazze in cerca di gloria. Un giorno piomba un'altra di queste ragazze, Guglielmina \"Mimma\" Castigliano, che si esibisce davanti a Savoia credendolo Martinelli. Chiarito l'equivoco, la delusa Mimma prima tenta di suicidarsi col gas e poi tenta di buttarsi sotto un'auto che la evita: era l'auto di Ettore Baudolino, figlio del commendator Vespasiano Baudolino titolare del Lem, che s'innamora contraccambiato di Mimma. Grazie a questo, Mimma, Savoia e la Stagno ottengono un provino, ma appena vede Savoia, il commendator Baudolino lo riconosce come quel violinista che gli cav\u00f2 un occhio anni prima con l'archetto, quindi li scaccia malamente. Lavorando come artisti per locali, Mimma e Savoia incappano nel dottor Tagliolini della Rai che vorrebbe scritturare Mimma. Ma Savoia, che conosce il mondo dello spettacolo, manda all'aria l'appuntamento facendo riappacificare Mimma ed Ettore, con il benestare del padre di quest'ultimo."}
{"id": "1445330", "revid": "46291", "url": "https://it.wikipedia.org/wiki?curid=1445330", "title": "Byblis (botanica)", "text": "Byblis \u00e8 un genere di piante Spermatofite Dicotiledoni appartenente all'ordine Lamiales. \u00c8 anche l'unico genere della famiglia delle Byblidaceae .\nEtimologia.\nIl nome del genere deriva dal personaggio mitologico Biblide, figlia di Mileto, ed \u00e8 stato definito per la prima volta dal botanico inglese Richard Anthony Salisbury (Leeds, 2 maggio 1761 \u2013 Londra, 23 marzo 1829) nella pubblicazione \"Paradisus Londinensis: or Coloured Figures of Plants Cultivated in the vicinity of the Metropolis. London - t. 95\" del 1808. Il nome scientifico della famiglia (Byblidaceae) \u00e8 stato definito per la prima volta dal botanico e politico ceco Karel Domin (Kutn\u00e1 Hora, 1882 \u2013 Praga, 1953) nella pubblicazione \"Acta Botanica Bohemica. Prague - 1: 3.\" del 1922.\nDistribuzione e habitat.\nLe specie di questo genere sono distribuite in Australia e (una) nella Nuova Guinea. Crescono soprattutto nelle aree con abbondanti piogge come le savane aperte o le brughiere.\nBiologia.\nLa superficie delle foglie \u00e8 adesiva (densamente ricoperta di ghiandole) per la cattura di insetti. Le ghiandole pi\u00f9 grandi hanno una testa formata da un singolo strato di cellule disposte radialmente e sembrano piccoli ombrelloni (struttura tipica delle ghiandole delle Lamiales). Sono presenti anche ghiandole pi\u00f9 piccole sessili. Il meccanismo di intrappolamento si basa sulle propriet\u00e0 collose di una mucillagine secreta da queste ghiandole (terpenoidi ed enzimi digestivi, atte a catturare le prede e digerirle assorbendone i liquidi nutritivi). A differenza del comportamento delle foglie di un altro genere (\"Drosera\") che si chiudono rapidamente per intrappolare pi\u00f9 efficacemente l'insetto, nel genere di questa voce la cattura \u00e8 passiva (le foglie non presentano nessun movimento).\nEt\u00e0.\nNel Sud Australia \u00e8 stato trovato un singolo seme, probabilmente assegnato a questa famiglia, datato al Medio Eocene (circa 40 milioni di anni fa).\nSistematica.\nQuesto genere \u00e8 descritto all'interno dell'ordine delle Lamiales e appartiene alla famiglia Byblidaceae (di cui \u00e8 l'unico genere).\nFilogenesi.\nLe Byblidaceae tradizionalmente sono associate alla famiglia Droseraceae (Sistema Cronquist) e pi\u00f9 in generale all'ordine Cornales e altre Rosidae (sottoclasse Rosidae). Ma recenti studi di tipo filogenetico sulle sequenze molecolari del gene del cloroplasto e dei ribosomi hanno dimostrato delle affinit\u00e0 con le famiglie delle Asteridae e in particolare con la famiglia Linderniaceae dell'ordine Lamiales di cui \u00e8 \"gruppo fratello\".\nElenco specie.\nIl genere \"Byblis\" comprende 6 specie:\nSuddivisione del genere.\nAlcuni Autori hanno proposto di dividere il genere in due gruppi: specie perenni e specie annuali.\nChiave analitica dicotomica.\nPer meglio comprendere ed individuare le varie specie del genere l'elenco seguente utilizza in parte il sistema delle chiavi dicotomiche analitiche (vengono cio\u00e8 indicate solamente quelle caratteristiche utili a distingue una specie dall'altra).\nUsi e interesse.\nQueste piante sono studiate soprattutto per la loro caratteristica principale come piante carnivore. Altrimenti sono coltivate come ornamento o per curiosit\u00e0."}
{"id": "1445336", "revid": "767487", "url": "https://it.wikipedia.org/wiki?curid=1445336", "title": "Il terribile ispettore", "text": "Il terribile ispettore \u00e8 un film del 1969 diretto da Mario Amendola. \u00c8 il primo film da protagonista di Paolo Villaggio dopo le esperienze di cabaret.\nTrama.\nPaolo De Angelis, semplice portantino in un ospedale, si fa cacciare per la pretesa che egli ha di assumere gli atteggiamenti e svolgere le attivit\u00e0 proprie dei medici.\nLa sua ambizione di voler arrivare ad esercitare la professione nonostante sia privo di diplomi e naturalmente della laurea, lo spinge anche, contro il parere della giovane fidanzata, a ricercare nuove strade e mezzi per entrare nell'ambiente. Con la sua faccia tosta e inventando bugie, entra nella direzione della mutua dopo aver fatto fare, di nascosto, una copia fotostatica di un certificato di laurea di un suo omonimo.\nAssunto come medico di controllo egli si fa notare per la sua intransigente onest\u00e0 che lo fa salire nella considerazione della direzione centrale. Scoperta una truffa del suo direttore superiore ai danni della mutua, con abile stratagemma si appropria di una forte somma, frutto dell'imbroglio e quindi denuncia il medico alla direzione, che lo allontana dal posto mentre a lui viene concesso un lauto premio per il silenzio.\nNon ancora contento del traguardo e sempre pi\u00f9 spinto da arrivismo, conosce un onorevole, entra nella direzione del suo partito e si presenta candidato alle elezioni. Scoperta la sua falsa posizione dal vero dottor De Angelis, questi viene zittito dalla direzione per evitare uno scandalo mentre Paolo sposa la brutta figlia di un industriale che potr\u00e0 aiutarlo nella sua ascesa.\nCritica.\nIl film mette in risalto la malasanit\u00e0 italiana, con un'attualit\u00e0 quasi disarmante, dove chiunque pu\u00f2 prendere decisioni senza nemmeno avere le conoscenze minime. Ma anche gli intrallazzi politici che permettono la prosecuzione dell'attivit\u00e0 di un malfattore piuttosto che subire un danno di immagine."}
{"id": "1445346", "revid": "1226", "url": "https://it.wikipedia.org/wiki?curid=1445346", "title": "Arbazani", "text": ""}
{"id": "1445347", "revid": "6923", "url": "https://it.wikipedia.org/wiki?curid=1445347", "title": "Astra", "text": "Astra Veicoli Industriali S.p.A. (\"Anonima Sarda Trasporto e Recupero Automezzi\") \u00e8 una societ\u00e0 italiana privata fondata nel 1946 a Cagliari che produce autocarri da cantiere, dumper, veicoli per trasporti eccezionali e veicoli militari, appartenente dal 1986 all'Iveco e quindi a CNH Industrial. Dal 1951 ha sede a Piacenza. L'Astra \u00e8 stata fondata ed \u00e8 appartenuta dal 1946 al 1986 alla famiglia Bertuzzi di Piacenza.\nProdotti.\nLa gamma BM 201 e BM 300.\nLa produzione Astra di veicoli cava-cantiere inizi\u00f2 nel 1955 con la costruzione del BM 1, un dumper rigido che ebbe un discreto successo. In seguito all'ampliamento dello stabilimento, la serie BM si ampli\u00f2, e il modello \"BM 309\" partecip\u00f2 alla Parigi-Dakar nella categoria riservata ai camion.\nHD9 (\"Heavy Duty\").\nNel 1996 (cinquantenario dalla fondazione), entr\u00f2 in commercio la serie HD7, che ebbe anch'essa un discreto successo. Nel 2005 fu sostituita dalla gamma \"HD8\".\nNel 2009 l'Astra ha lanciato una nuova gamma di veicoli heavy duty denominata HHD ed ha iniziato una serie di trasformazioni di veicoli a metano per conto dell'Iveco.\nAlla fine del 2011 l'Astra ha presentato la nuova serie \"HD9\", abbandonando la classica cabina in vetroresina con l'introduzione di quella in lamiera di acciaio, sulla base di quella dell'Iveco Trakker. Il motore Iveco Cursor (Euro3, Euro 5 o Euro 6) da 279 kW a 412 kW.\nTale modello \u00e8 venduto in Australia con nome Iveco Astra.\nADT (\"Articulated Dump Truck\").\nI dumper rigidi (RD) e i dumper articolati (ADT) modelli \"ADT25\", \"ADT30\", \"ADT35\" e \"ADT40\" con tre assi. I motori Iveco Cursor da 318HP a 456HP e sterzo idraulico ZF Friedrichshafen AG.\nRD (\"Rigid Dump Truck\").\nDesignati \"RD28\", \"RD32\", \"RD40\" e \"RD50\" per impieghi pesanti da cava. I modelli pi\u00f9 piccoli hanno motori Iveco Cursor, mentre i modelli pi\u00f9 pesanti \"RD50\" sono dotati di motore V8 Deutz AG e assali Kessler + Co. e trasmissione automatica Allison Transmission.\nHHD8 (\"Heavy Heavy Duty\").\nViene offerto un modello \"Astra HD8\" e \"Astra HHD8\" 6\u00d76. Assali pi\u00f9 robusti e PTT di 50\u00a0ton (assale anteriore: 10\u00a0t, assale posteriore: 40\u00a0t) e pu\u00f2 arrivare a 250\u00a0t in uso come trasporto eccezionale.\nHeavy Haulage vehicles.\nNel 2002 Astra assorb\u00ec l'azienda SIVI (partner Iveco dal 1982), che produceva veicoli per trasporti eccezionali, e nel 2004 integr\u00f2 completamente la produzione SIVI.\nI veicoli, prima SIVI e poi Astra, sono tutti prodotti sulla base di veicoli Iveco. Sotto la designazione \"Heavy Haulage vehicles\" vengono venduti i veicoli per trasporto eccezionale. Sulla base dell'Iveco Stralis (fino a 130 ton di PTT) e dell'Iveco Trakker (fino a 300 ton di PTT).\nVeicoli militari.\nI veicoli militari hanno designazione \"Astra SM\". Sono basati sulla piattaforma \"HD8\". Fanno parte della divisione \"Iveco Defence Vehicles\" del gruppo Iveco."}
{"id": "1445351", "revid": "1428919", "url": "https://it.wikipedia.org/wiki?curid=1445351", "title": "Dipartimento di Caba\u00f1as", "text": "Il dipartimento di Caba\u00f1as \u00e8 uno dei 14 dipartimenti dell'El Salvador, creato il 10 febbraio 1873. Si trova nella parte centrale del paese."}
{"id": "1445353", "revid": "339392", "url": "https://it.wikipedia.org/wiki?curid=1445353", "title": "Oi punk", "text": ""}
{"id": "1445356", "revid": "1369234", "url": "https://it.wikipedia.org/wiki?curid=1445356", "title": "Ilsinho", "text": "Carriera.\nInizia a giocare nelle file delle giovanili del Palmeiras ed esordisce in prima squadra nel 2006, a 19 anni.\nHa il passaporto italiano perch\u00e9 i suoi nonni erano originari dell'Abruzzo.\nLa sua prima stagione da titolare si rivela ottima e il giovane terzino destro diventa un idolo per la tifoseria Alviverde e sembra vicino al Villarreal. Dopo il fallimento della trattativa, Ilsinho viene cercato da Santos e Cruzeiro, ma \u00e8 il San Paolo che lo preleva, approfittando del suo contratto in scadenza, per sostituire Cicinho, passato al Real Madrid.\nIl 29 luglio 2007 passa per 10 milioni di euro allo Shakhtar Donetsk firmando un contratto fino al 29 luglio 2011. Durante la sua esperienza al club ucraino si distingue per il dribbling e la superba visione di gioco. Segna il suo primo gol con lo Shakhtar in Champions League contro il Barcellona. Il 9 maggio 2009, grazie a un suo gol contro la Dinamo Kiev, lo Shakhtar si qualifica per la finale di Coppa UEFA, poi vinta per la prima volta nella sua storia contro il .\nNell'agosto 2010 torna al San Paolo ancora una volta per sostituire Cicinho.\nNel settembre 2011 Ilsinho passa dal San Paolo all'Internacional di Porto Alegre.\nIl 26 gennaio 2012 si trasferisce allo Shakhtar Donetsk, squadra in cui aveva giocato dal 2007 al 2010, firmando un contratto fino al 2015.\nIl 25 febbraio 2016, dopo essersi svincolato dallo Shakhtar, decide di firmare per il Philadelphia Union, squadra che fa parte della MLS in America; l'annuncio \u00e8 stato dato dal direttore sportivo del club nordamericano, Earnie Stewart."}
{"id": "1445357", "revid": "729019", "url": "https://it.wikipedia.org/wiki?curid=1445357", "title": "Magdala (Israele)", "text": "Magdala (in aramaico \u05de\u05d2\u05d3\u05dc\u05d0 \"Magdala\", in ebraico \u05de\u05d2\u05d3\u05dc \"Migdal\", che significa torre) \u00e8 una piccola cittadina israeliana sulla sponda occidentale del lago di Tiberiade, detto anche di Genezaret.\nCitazioni religiose.\nMagdala \u00e8 citata nel Talmud come citt\u00e0 dell'antico Israele. Deve la sua notoriet\u00e0 principalmente per essere indicata come la citt\u00e0 di origine di Maria Maddalena, o Maria di Magdala."}
{"id": "1445358", "revid": "400694", "url": "https://it.wikipedia.org/wiki?curid=1445358", "title": "La Pisana (miniserie televisiva)", "text": "La Pisana \u00e8 una miniserie televisiva del 1960, diretta da Giacomo Vaccari e tratta dal romanzo \"Le confessioni di un italiano\" (1867) di Ippolito Nievo. Fu prodotta dalla Rai e rivel\u00f2 al grande pubblico l'attrice Lydia Alfonsi.\nDescrizione.\nLo sceneggiato, voluto dal direttore dei programmi televisivi Rai Sergio Pugliese, fu realizzato con grande dispendio di mezzi e risorse per celebrare il centenario dell'Unit\u00e0 d'Italia e quello della morte di Ippolito Nievo. La prima puntata dello sceneggiato fu preceduta da un documentario di Nelo Risi dal titolo \"Vita breve ed eroica di Ippolito Nievo\". Lo sceneggiato and\u00f2 in onda in prima visione dal 23 ottobre al 27 novembre 1960 su Raiuno, che all'epoca si chiamava \"Nazionale\".\nFece scalpore, all'epoca della registrazione dello sceneggiato, una scena audace in cui la Pisana (Lydia Alfonsi), in camicia da notte, invitava Carlino (Giulio Bosetti) nella sua camera da letto.\nDurante la lavorazione nacque un legame sentimentale tra la stessa Alfonsi e il regista Giacomo Vaccari.\nCos\u00ec Ippolito Nievo introduce la Pisana nel suo libro \"Le confessioni di un italiano\":\nIl cast.\nNumerosi attori di fama recitarono nello sceneggiato: Giulio Bosetti, Laura Adani, Umberto Orsini, Ludovica Modugno, Pina Cei, Marina Berti, Mario Scaccia, Edoardo Toniolo, Tonino Pierfederici, Sandro Merli, Ennio Balbo, Carlo Maestri, Ivano Staccioli, Silvio Spaccesi, Silvano Tranquilli, Maria Teresa Albani, Lola Braccini, Elena Cotta, Teresa Franchini.\nLa voce di Napoleone Bonaparte \u00e8 di Enrico Maria Salerno."}
{"id": "1445359", "revid": "767487", "url": "https://it.wikipedia.org/wiki?curid=1445359", "title": "Palazzo vecchio del Podest\u00e0", "text": "Il Palazzo vecchio del Podest\u00e0 si trova a San Gimignano in piazza del Duomo, a pochi passi dal palazzo nuovo del Podest\u00e0. Vi si innalza la Torre Rognosa.\nStoria.\nSorto per la prima volta nel XII secolo, il palazzo attuale venne ricostruito nel 1239 e ampliato nel 1337, quando ormai aveva perso la funzione di residenza del podest\u00e0 a favore del palazzo nuovo. Nel 1537 vi fu ricavato all'interno un teatro, che venne rifatto nel 1794 (il \"Teatro dei Leggieri\"') ed \u00e8 stato oggetto di restauri sul finire del XX secolo.\nDescrizione.\nLa facciata \u00e8 rivestita in parte in pietra (nel registro inferiore) e in parte in laterizio (in quello superiore). Un grande arcone con porta al passaggio voltato per l'androne, mentre a fianco si apre il portale vero e proprio del palazzo, con la ghiera composta da due archi (ribassato e a sesto acuto) secondo lo stile senese. Al piano superiore si allineano tre monofore sottolineate da una cornice marcapiano. Infine il coronamento \u00e8 con i merli di tipo \"guelfo\", con una decorazione alla base composta da mattoni disposti diagonalmente, che creano un semplice ma gradevole effetto decorativo, che alleggerisce la severit\u00e0 dell'insieme.\nSopra la porta di fondo dell'androne si trova una \"Madonna col Bambino, angeli e santi\" del Sodoma (1513)."}
{"id": "1445361", "revid": "1494169", "url": "https://it.wikipedia.org/wiki?curid=1445361", "title": "Byblis", "text": ""}
{"id": "1445362", "revid": "478814", "url": "https://it.wikipedia.org/wiki?curid=1445362", "title": "Provincia di Songkhla", "text": "La provincia di Songkhla \u00e8 in Thailandia, nella regione della Thailandia del Sud. Si estende per 7.394 km\u00b2, nel 2020 aveva abitanti e il capoluogo \u00e8 il distretto di Mueang Songkhla, nel cui territorio si trova la citt\u00e0 omonima. La citt\u00e0 pi\u00f9 popolosa \u00e8 Hat Yai.\nSuddivisione amministrativa.\nLa provincia \u00e8 suddivisa in 16 distretti (\"amphoe\"). Questi a loro volta sono suddivisi in 127 sottodistretti (\"tambon\") e 987 villaggi (\"muban\").\nAmministrazioni comunali.\nA tutto il 2020, i comuni della provincia che avevano lo status di citt\u00e0 maggiore (\"thesaban nakhon\") erano Songkhla (che quell'anno aveva residenti), e Hat Yai (). I comuni che rientravano tra le citt\u00e0 minori (\"thesaban mueang\") erano Padang Besar (), Sadao (), Ban Phru (), Singhanakhon (), Kho Hong (), Khuan Lang (), Khlong Hae(), Khao Rup Chang () e Thung Tam Sao (). Le pi\u00f9 popolate tra le municipalit\u00e0 di sottodistretto (\"thesaban tambon\") erano Phawong () e Tha Chang ."}
{"id": "1445369", "revid": "2145227", "url": "https://it.wikipedia.org/wiki?curid=1445369", "title": "\u00c9milie d'Oultremont", "text": "Biografia.\nAppartenente alla nobile famiglia belga dei conti d'Oultremont, il 19 ottobre del 1837 spos\u00f2 a Liegi Victor van der Linden, barone d'Hooghvorst, da cui ebbe quattro figli; soggiorn\u00f2 a Roma fino a quando il marito, contratta la malaria durante una battuta di caccia nelle paludi pontine, mor\u00ec (10 agosto 1847).\nL'8 dicembre del 1854, giorno della proclamazione del dogma dell'Immacolata Concezione, ebbe l'ispirazione di fondare una nuova congregazione religiosa femminile votata alla riparazione alle offese degli uomini al Santissimo Sacramento: aiutata dai Gesuiti, dei quali la d'Oultremont era figlia spirituale, nel 1855 diede vita a Strasburgo alla Societ\u00e0 di Maria Riparatrice, che venne eretta canonicamente il 1\u00ba maggio del 1857 ed adott\u00f2 il nome di madre Maria di Ges\u00f9.\nMor\u00ec nel 1878 a Firenze, mentre si trovava in visita dal figlio Adrien: \u00e8 sepolta nella chiesa di Santa Croce e San Bonaventura dei Lucchesi a Roma.\nLa beatificazione e il culto.\nRiconosciutane l'eroicit\u00e0 delle virt\u00f9, papa Giovanni Paolo II le ha attribuito il titolo di Venerabile il 23 dicembre del 1993 e lo stesso pontefice ha presieduto alla sua cerimonia di beatificazione il 12 ottobre 1997, in Piazza San Pietro a Roma.\nIl Martirologio Romano indica per la sua memoria la data del 22 febbraio."}
{"id": "1445374", "revid": "155634", "url": "https://it.wikipedia.org/wiki?curid=1445374", "title": "Dipartimento di Chalatenango", "text": "Il dipartimento di Chalatenango \u00e8 uno dei 14 dipartimenti dell'El Salvador, creato il 14 febbraio 1855. Si trova nella parte settentrionale del paese."}
{"id": "1445378", "revid": "1904508", "url": "https://it.wikipedia.org/wiki?curid=1445378", "title": "Gran maestro dell'Ordine teutonico", "text": "Il Gran maestro dell'Ordine teutonico (in tedesco: \"Hochmeister\", letteralmente \"alto maestro\", in passato, dal 1530 al 1929, \"Hoch- und Deutschmeister\", \"alto e tedesco maestro\"), \u00e8 il superiore della comunit\u00e0 monastica dell'Ordine teutonico, del quale \u00e8 infatti anche abate generale. \nUna versione del titolo in tardo latino fu \"Magister Hospitalis Sancte Marie Alemannorum Jerosolimitani\". Dal 1216, venne utilizzato comunemente il titolo completo di \"Magister Hospitalis Domus Sancte Marie Theutonicorum Jerosolimitani\" (\"Maestro dell'ordine ospitaliero di Santa Maria dei Teutonici di Gerusalemme\").\nStoria.\nSin dal Medioevo, il passaggio del titolo fu estremamente efficiente. Alla morte di un Gran maestro, il Vice maestro convocava il Consiglio generale per l'elezione del successore. Il Capitolo generale era composto da dodici persone: sette cavalieri, quattro sergenti e un sacerdote. Una volta scelto il candidato a maggioranza, anche la minoranza doveva prestargli fede. L'elezione si concludeva solitamente tre mesi dopo la morte del Gran maestro venuto a mancare.\nI candidati dovevano dimostrare di avere spiccate doti d'amministrazione e venivano scelti per i propri meriti e non per il loro lignaggio. Questa clausola venne revocata solo dall'elezione dei duchi Federico di Sassonia e Alberto di Brandeburgo-Ansbach, membri delle potenti casate dei Wettin e degli Hohenzollern.\nQuando l'Ordine teutonico aveva sede ad Acri in Terra Santa, i Gran maestri risiedevano principalmente alla corte papale o a quella imperiale. Il potere dei Gran maestri aument\u00f2 notevolmente nel corso del XIII secolo quando venne conquistata la Prussia orientale, durante le crociate del Nord, portando alla creazione di uno stato monastico, od \"Ordenstaat\", che perdur\u00f2 sino al 1525. Dopo che la capitale dell'Ordine venne trasferita da Venezia al castello di Malbork (Marienburg) nel 1309, il potere del Gran maestro era al suo apice. Essi ottennero infine il controllo dell'intera regione della Prussia, che li pose come supremi comandanti delle forze tedesche prussiane. Il Gran maestro aveva inoltre il ruolo di castellano di Marienburg ed era il tesoriere dell'Ordine. Egli era inoltre membro della Lega anseatica, che gli accreditava i benefici di questa associazione.\nIl Gran maestro Alberto di Brandeburgo-Ansbach si convert\u00ec al luteranesimo e fece confluire il soppresso stato monastico nel secolare e luterano ducato di Prussia, nel 1525. L'Ordine sopravvisse ad ogni modo in Germania e nella provincia autonoma della Livonia. Per limitare i loro possessi in altre aree della Germania, i titoli di \"Hochmeister\" e \"Deutschmeister\" vennero uniti durante il regno di Walter von Cronberg, che venne nominato dall'imperatore Carlo V. Questo doppio titolo perdur\u00f2 sino al 1923. Per secoli il reggimento dei \"Cacciatori di Vienna\" (\"J\u00e4gerregiment Wien\") dell'esercito austriaco venne conosciuto con il nome di \"Hoch- und Deutschmeister Regiment\". \nL'Ordine teutonico, ancora oggi esistente, \u00e8 guidato da un Gran maestro elettivo (attualmente, dal 2018, S.E. mons. Frank Bayard, O.T.) ed \u00e8 oggi un ordine clericale della Chiesa cattolica romana.\nElenco dei Gran maestri dell'Ordine teutonico.\nCapi del primo Ordine (1190-1198).\nL'Ordine teutonico aveva la gestione di un ospedale in Terra Santa.\nGran maestri dell'Ordine (1198-1525).\nL'Ordine teutonico divenne un ordine spirituale.\nGran Maestro e Abate generale (1929 - oggi).\nL'Ordine teutonico diviene un ordine di subcollocazione della Santa Sede."}
{"id": "1445384", "revid": "785863", "url": "https://it.wikipedia.org/wiki?curid=1445384", "title": "Lupin III (anime)", "text": ""}
{"id": "1445386", "revid": "4175", "url": "https://it.wikipedia.org/wiki?curid=1445386", "title": "Blue Bulls", "text": "I Blue Bulls (fino al 1997 Northern Transvaal) sono un club di rugby a 15 sudafricano di Pretoria.\nRappresentano la stessa Pretoria, due municipalit\u00e0 a est di Gauteng e la provincia di Limpopo; gli incontri interni hanno sede a Pretoria.\nStoricamente \u00e8 una delle squadre di maggior prestigio e un numero consistente di suoi giocatori ha vestito la maglia della nazionale sudafricana.\nIn principio la squadra era denominata Northern Transvaal, nome che derivava dalla Northern Transvaal Rugby Union che si occupava allora del governo locale del rugby in quella regione, ma dopo la nascita della Blue Bulls Rugby Union il soprannome \"Blue Bulls\" (\"tori blu\") divenne la denominazione ufficiale (1991).\nNel palmar\u00e8s figurano 23 Currie Cup, con l'ultimo trofeo conquistato contro i Free State Cheetahs nel 2009 dopo la finale vinta 36-24.\nPer ragioni di sponsorizzazione la squadra viene anche denominata Vodacom Blue Bulls.\nIl club \u00e8 tra quelli afferenti alla \"franchise\" professionistica dei Bulls, che disputa il Super Rugby.\nStoria.\nLa squadra nacque nel 1938 a seguito della scissione della Northern Transvaal Rugby Union dalla Transvaal Rugby Football Union che rese la prima una federazione locale indipendente. Il nome della nuova squadra fu Northern Transvaal e si mostr\u00f2 fin dall'inizio molto competitiva.\nLa prima Currie Cup fu vinta nel 1946 sconfiggendo in finale gli acerrimi avversari della Western Province. Tra la fine degli anni 1960 e gli anni 1980 si ha il periodo d'oro dei Blue Bulls, con un totale di 18 finali disputate 14 delle quali vinte."}
{"id": "1445388", "revid": "33689", "url": "https://it.wikipedia.org/wiki?curid=1445388", "title": "Il Capo dei Capi", "text": ""}
{"id": "1445396", "revid": "23133785", "url": "https://it.wikipedia.org/wiki?curid=1445396", "title": "Massmedia", "text": ""}
{"id": "1445401", "revid": "339392", "url": "https://it.wikipedia.org/wiki?curid=1445401", "title": "Argelliani", "text": ""}
{"id": "1445402", "revid": "709565", "url": "https://it.wikipedia.org/wiki?curid=1445402", "title": "God, the Devil and Bob", "text": "God, the Devil and Bob \u00e8 una serie televisiva animata statunitense del 2000, creata da Matthew Carlson.\nLe repliche della serie sono cominciate sul blocco televisivo notturno Adult Swim il 1\u00ba gennaio 2011, continuando con i nove episodi inediti della serie trasmessi dall'8 gennaio al 26 marzo 2011. La serie \u00e8 stata cancellata dalla NBC a causa delle basse valutazioni e della pressione esercitata da attivisti religiosi. Tuttavia, la serie \u00e8 stata ben accolta in luoghi come Regno Unito, Irlanda e America Latina (incluso il Brasile), dove BBC Two, RT\u00c9 e Fox Channel, rispettivamente, l'hanno trasmessa interamente.\nLa serie \u00e8 stata trasmessa per la prima volta negli Stati Uniti su NBC dal 9 marzo al 28 marzo 2000 e su Adult Swim dall'8 gennaio al 6 marzo 2011, per un totale di 13 episodi ripartiti su una stagione. Un adattamento italiano \u00e8 stato trasmesso su Jimmy, in versione integrale, dal 24 giugno 2004.\nTrama.\nDio \u00e8 stufo degli uomini e per i suoi crimini sta perdendo la pazienza. Vorrebbe distruggere il mondo ma vorrebbe anche dare all'umanit\u00e0 un'ultima possibilit\u00e0. Gli basta un uomo che gli dimostri la bont\u00e0 del genere umano, per sportivit\u00e0 lascia che il Diavolo scelga chi sia questo uomo cos\u00ec tra il Diavolo e Dio si crea un patto. Se il prescelto fallir\u00e0 nel suo compito Dio sar\u00e0 autorizzato a distruggere l'intero mondo facendo felice il Diavolo, altrimenti sar\u00e0 felice di salvarlo. Il Diavolo sceglie Bob Alman, il quale \u00e8 un operaio di un'industria di automobili che fino a poco tempo fa conduceva un'esistenza noiosa. Incarnazione della mediocrit\u00e0, ha moglie e due figli, e molti difetti tra cui bere, scommettere e guardare riviste porno. L'uomo ha il compito di riconquistare la benevolenza del Creatore e la salvezza del genere umano. Nel corso degli episodi Bob dimostra di essere una brava persona nonostante talvolta si faccia tentare dal Demonio o non segua i consigli dell'Altissimo."}
{"id": "1445404", "revid": "21880", "url": "https://it.wikipedia.org/wiki?curid=1445404", "title": "Byblidaceae", "text": ""}
{"id": "1445406", "revid": "599013", "url": "https://it.wikipedia.org/wiki?curid=1445406", "title": "Ioi", "text": ""}
{"id": "1445407", "revid": "2084998", "url": "https://it.wikipedia.org/wiki?curid=1445407", "title": "Cultura Star\u010devo", "text": "La preistorica cultura Star\u010devo, chiamata anche \"Star\u010devo-K\u00f6r\u00f6s\" o \"Star\u010devo-K\u00f6r\u00f6s-Cri\u015f\", fu una diffusa cultura archeologica neolitica proveniente dall'Europa Orientale e Balcani, risalente fra il VII e V millennio a.C.\nLa popolazione che svilupp\u00f2 la cultura Star\u010devo \u00e8 considerata la fondatrice di Belgrado, l'attuale capitale della Serbia, per\u00f2 non vi erano ancora popoli slavi nei Balcani. \nLa Star\u010devo viene localizzata in una zona sulla sponda nord del Danubio, in Voivodina; opposta a Belgrado in Serbia. Essa rappresenta la pi\u00f9 antica societ\u00e0 agricola permanente nell'area, sebbene caccia e raccolta ancora integrassero significativamente la dieta degli abitanti.\nLa ceramica \u00e8 di solito grossolana, ma emerger\u00e0 successivamente pi\u00f9 esile e delicata con i vasi dipinti. Un tipo di spatola d'ossa, forse per raccogliere la farina, \u00e8 un manufatto distintivo. In Ungheria, la K\u00f6r\u00f6s \u00e8 una cultura similare chiamata cos\u00ec dal fiume K\u00f6r\u00f6s, strettamente correlata, la quale anche usava vasi con i \"piedi\", per\u00f2 meno dipinti. Entrambe hanno dato i loro nomi alla pi\u00f9 vasta cultura della regione in quel periodo.\nParallele e strettamente correlate le culture vengono ad includere anche la Karanovo in Bulgaria, la Cri\u015f in Romania e la pre-Sesklo in Grecia.\nLa localit\u00e0 pi\u00f9 occidentale di questa cultura pu\u00f2 essere trovata in Croazia, nella vicinanza di \u017ddralovi, una parte della citt\u00e0 di Bjelovar. Questo fu lo stadio finale della cultura. Scoperte provenienti da \u017ddralovi appartengono a un sottotipo regionale della variante finale nel lungo processo di sviluppo di quella cultura neolitica. Essa viene designata come \"facies\" di \u017ddralovi della cultura di Star\u010devo o gli \"stadi finali della Star\u010devo\"."}
{"id": "1445408", "revid": "1573940", "url": "https://it.wikipedia.org/wiki?curid=1445408", "title": "Thordisa verrucosa", "text": "Thordisa verrucosa () \u00e8 un mollusco nudibranchio della famiglia Discodorididae."}
{"id": "1445410", "revid": "339392", "url": "https://it.wikipedia.org/wiki?curid=1445410", "title": "Argeliani", "text": ""}
{"id": "1445414", "revid": "124434186", "url": "https://it.wikipedia.org/wiki?curid=1445414", "title": "Partito Comunista degli Stati Uniti d'America", "text": "Il Partito Comunista degli Stati Uniti d'America (in inglese: Communist Party of the United States of America, abbreviato in CPUSA) \u00e8 un partito di ispirazione marxista-leninista fondato a Chicago nel 1919 da Charles Ruthenberg e Louis Fraina.\nSin dall'inizio le autorit\u00e0 attaccarono il Partito, i cui lavori si svolsero in clandestinit\u00e0 tra il 1919 e il 1923. Durante la Seconda guerra mondiale, il Partito segu\u00ec la linea stalinista e fu vietato il 24 agosto 1954 (\"Communist Control Act of 1954\"). Il maccartismo prima e le vittorie di Ronald Reagan poi fecero entrare il Partito in una grave crisi, dalla quale sembra essersi faticosamente ripreso solo nel ventunesimo secolo. Il CPUSA conta circa 5.000 membri. Ha organizzato diverse manifestazioni contro l'invasione dell'Afganistan e dell'Iraq da parte degli Stati Uniti d'America.\nUn evento storico fu la vittoria nel 2019 dell'esponente del CPUSA Wahsayah Whitebird alla carica di consigliere comunale nella cittadina di Ashland, in Wisconsin. Si tratt\u00f2 infatti della prima volta che un comunista venne eletto a una carica pubblica negli Stati Uniti.\nStoria del CPUSA.\nOrigini e fondazione.\nIl primo partito politico socialista degli USA \u00e8 stato il Socialist Labor Party, costituito nel 1876, che per molti anni fu una forza vitale nel movimento socialista internazionale. Dalla met\u00e0 degli anni novanta dell'Ottocento, tuttavia, il SLP pass\u00f2 sotto l'influenza di Daniel De Leon, il cui anarco-sindacalismo fu molte volte contestato dai membri del movimento: fu cos\u00ec che avvenne la scissione che port\u00f2 l'ala riformista a fondare il Partito Socialista intorno al volgere del secolo.\nTuttavia anche nel Partito Socialista ci furono dei contrasti interni tra la corrente moderata e quella massimalista, con quest'ultima che riusciva, con grande costernazione di molti leader del partito, ad ottenere un maggiore consenso tra i lavoratori: si venne quindi a creare uno scostamento politico tra una dirigenza moderata e una base estremista. Nel gennaio del 1919 Lenin invit\u00f2 l'ala sinistra del Partito Socialista Statunitense ad entrare nel Comintern e ci\u00f2 contribu\u00ec a far emergere ancor di pi\u00f9 le differenze ideologiche tra le due fazioni del PS.\nDurante la primavera del 1919 i massimalisti del PS attuarono una campagna interna di propaganda che frutt\u00f2 un referendum sull'approvazione dell'ingresso nell'Internazionale Comunista che riscosse l'appoggio del 90% dei membri, ma la leadership del partito decise d'autorit\u00e0 di invalidare le consultazioni. Nelle elezioni per la scelta dei membri del Comitato Esecutivo, l'ala pi\u00f9 radicale ottenne 12 seggi su 15 e, forti del risultato elettorale, iniziarono a espellere dal partito gli esponenti pi\u00f9 moderati. Questi ultimi tuttavia risposero a livello locale, allontanando dalle direzioni statali alcuni militanti estremisti: lo scontro, ormai, era al culmine.\nIl 30 agosto del 1919 si tenne a Chicago un congresso straordinario del PS; l'ala sinistra era a un bivio: o forzare la mano e tentare un controllo diretto del partito (invitando a votare di soppiatto i delegati radicali precedentemente espulsi) oppure dare vita a una scissione. John Reed e Benjamin Gitlow supportarono la prima ipotesi, mentre Charles Ruthenberg e Louis C. Fraina optarono per la seconda e il 1\u00ba settembre essi presenziarono un congresso indipendente in cui si tenne il battesimo del Partito Comunista statunitense.\nNel frattempo il piano di Reed e Gitlow and\u00f2 in frantumi, perch\u00e9 una soffiata alla polizia port\u00f2 allo smascheramento e all'arresto dei delegati rivoluzionari. Questi ultimi preferirono, almeno in un primo momento, non aderire al CPUSA e creare un movimento tutto loro: nacque cos\u00ec, sempre il 30 agosto, il Partito Comunista Laburista (si noti come erano presenti nel nome del movimento sia il termine \"comunista\" che quello \"laburista\", teoricamente antitetici nell'ambito dell'approccio dell'epoca della sinistra verso il potere) con a capo Alfred Wagenknecht.\nLa presenza di due partiti comunisti concorrenti, che potevano contare su circa 12.000 membri, non piacque al Comintern che invit\u00f2 i due movimenti a fondersi per creare un partito comunista unito che seguisse le direttive di Mosca. All'interno del CPUSA il gi\u00e0 citato Ruthenberg e Jay Lovestone accettarono questa direttiva mentre Nicholas I. Hourwich e Alexander Bittelman, capi della corrente indipendentista, mostrarono una certa insofferenza ma dovettero piegarsi a un successivo e ben pi\u00f9 duro richiamo del Comintern: nel maggio del 1921 il CLP conflu\u00ec nel CPUSA.\nIn questi primi anni solo il 5% circa dei membri del partito erano autoctoni anglofoni: molti militanti infatti erano immigrati che provenivano dai ranghi dell'Industrial Workers of the World.\nLa \"paura rossa\" e la clandestinit\u00e0 (1919-1923).\nFin dalla sua nascita, il Partito Comunista statunitense venne attaccato dai governi statali e federali e pi\u00f9 tardi anche dall'FBI. Nel 1919, dopo una serie di attentati e omicidi di funzionari del governo e di giudici (che vennero poi fatti risalire a militanti anarchici legati a Luigi Galleani), il Dipartimento di Giustizia guidato dal procuratore generale A. Mitchell Palmer, che ag\u00ec in virt\u00f9 del Sedition Act del 1918, ordin\u00f2 l'arresto di migliaia di membri stranieri del partito, molti dei quali vennero deportati nei loro stati d'origine. Il clima anticomunista, noto come \"paura rossa\" o \"red scare\" in inglese, che ne segu\u00ec costrinse il CPUSA alla clandestinit\u00e0: i dirigenti del partito usarono degli pseudonimi e si riunirono segretamente nel tentativo di sfuggire alle autorit\u00e0.\nIl partito seppe comunque approfittare della clandestinit\u00e0 per aumentare il numero dei suoi membri finch\u00e9, nel dicembre del 1921, risorse come movimento legale cambiando per\u00f2 temporaneamente nome in Partito dei Lavoratori d'America (\"Workers Party of America\", WPA). Una parte dei membri del partito comunque preferirono continuare ad operare in clandestinit\u00e0 (erano noti come l'\"apparato comunista segreto\"), riuscendo ad avere rapporti segreti con il Partito Comunista dell'Unione Sovietica: ci\u00f2 consent\u00ec al PCUS di cooptare i membri del CPUSA.\nNei primi anni venti il CPUSA si ingross\u00f2 anche in conseguenza della massiccia immigrazione verso gli Stati Uniti; moltissimi ebrei provenienti dell'Europa orientale si iscrissero al partito e alcuni di essi riuscirono ad avere ruoli preminenti. Di conseguenza si venne a creare un clima antisemita e xenofobo che port\u00f2 alla promulgazione della restrittiva Immigration Act nel 1924. Molti letterati e i mass-media diedero vita a una campagna anticomunista e antisemita che ebbe il culmine quando Henry Ford diede alle stampe il volume \"The International Jew\".\nLe lotte intestine (1923-1929).\nOra che il \"partito aperto\", cos\u00ec com'era conosciuto, era tornato legale i comunisti decisero che la loro prima missione era quella di ottenere consensi all'interno della classe operaia. Invitati al V congresso mondiale del Comintern nel 1925 i comunisti statunitensi sposarono la tesi secondo cui i marxisti-leninisti di tutto il mondo dovevano, qualora ovviamente si fosse creata l'opportunit\u00e0, allearsi con le forze socialdemocratiche cercando al tempo stesso di inglobarle: il periodo dal 1917 al 1924 aveva rappresentato una recrudescenza della rivoluzione ed era stato caratterizzato dalla stabilizzazione del capitalismo; pertanto dall'ottobre in poi i colpi di stato rivoluzionari erano stati respinti e stessa sorte avrebbero avuto quelli eventualmente tentati in un futuro prossimo. I comunisti americani intrapresero da quel momento in poi un duro lavoro di individuazione di possibili alleati.\nQuesta ricerca venne resa pi\u00f9 difficile da una lotta intestina al partito. Sorsero due fazioni: una parte del CPUSA si strinse intorno al segretario nazionale Ruthenberg e a Lovestone mentre l'opposizione interna guardava principalmente a William Z. Foster, fondatore e guida del sindacato \"Trade Union Educational League\", e a James P. Cannon, anch'egli sindacalista e presidente del gruppo \"Difesa internazionale del Lavoro\".\nMentre Ruthenberg guidava l'ala filo-sovietica, Foster era il rappresentante della parte movimentista del partito: appassionato sindacalista, coinvolto nel cosiddetto \"Steel Strike\" del 1919 e membro dell'Industrial Workers of the World, aveva contatti con il Partito Progressista e vedeva di buon occhio i gruppi pro agrari che stavano sorgendo negli \"States\". Sotto la pressione del Comintern, tuttavia, il partito ruppe i contatti sia con gli agrari che con i progressisti e Foster venne invitato a non ostacolare la rielezione di Ruthenberg alla segreteria. L'ex sindacalista accett\u00f2 ma la lotta interna non smise e uno sciopero organizzato nel 1926 dalle donne lavoratrici di New York fall\u00ec anche a causa della rivalit\u00e0 tra le due fazioni.\nRuthenberg mor\u00ec nel 1927 e il suo alleato Lovestone gli succedette come segretario del partito. L'anno seguente Cannon partecip\u00f2 al VI Congresso del Comintern sperando di usare i suoi collegamenti con i vertici dell'Internazionale per riconquistare il vantaggio contro la fazione di Lovestone. Tuttavia Cannon e Maurice Spector del Partito Comunista Canadese trovarono accidentalmente una copia della \"Critica al progetto di programma del Comintern\" di Trotsky e leggendola aderirono alle tesi ivi espresse. Tornato in patria Cannon e i suoi amici Max Shachtman e Martin Abern, ossia i rappresentanti dell'opposizione di sinistra, vennero espulsi dal partito con l'accusa di trotskismo e pertanto diedero vita alla Lega Comunista d'America, sezione statunitense della Quarta Internazionale.\nNello stesso congresso in cui si decise l'espulsione dei trotskisti, Lovestone aveva impressionato la dirigenza del Partito Comunista dell'Unione Sovietica come un forte sostenitore di Nikolaj Bucharin, il segretario generale del Comintern. Quando nel 1929 fu sconfitto da Stalin, venendo escluso dal Politburo e rimosso come capo del Comintern, la posizione di Lovestone si fece molto critica e una delegazione del Comintern gli chiese di dimettersi da segretario del partito in favore del suo rivale Foster, nonostante il sostegno precedentemente ricevuto della stragrande maggioranza dei membri del partito. Lovestone part\u00ec alla volta dell'URSS e fece un appello al Comintern implorando di rimanere segretario, visto il consenso di cui godeva, ma Stalin gli rispose che egli aveva la maggioranza solo perch\u00e9 era visto dai membri come il rappresentante pi\u00f9 filosovietico della dirigenza comunista: persa questa caratteristica, sarebbe stata persa anche la fiducia dei militanti.\nLovestone non si pieg\u00f2 e venne successivamente espulso dal partito insieme a Benjamin Gitlow: teoricamente l'epurazione non avvenne per la sua insubordinazione all'\"uomo d'acciaio\" ma perch\u00e9 aveva pubblicamente sostenuto la tesi secondo cui il socialismo si sarebbe impiantato pacificamente negli Stati Uniti. Lovestone e Gitlow fondarono due gruppi pro-Bucharin che aderirono all'internazionalismo della \"destra comunista\"; essi tuttavia, nonostante dei discreti risultati iniziali (avevano pi\u00f9 aderenti rispetto ai trotskisti), entrarono in crisi rapidamente e sparirono nel 1941.\nIl Terzo Periodo (1928-1935).\nGli sconvolgimenti avvenuti nel 1928 dentro il CPUSA erano il sintomo di un cambiamento molto pi\u00f9 significativo avvenuto dentro la galassia comunista: la decisione di Stalin di interrompere ogni forma di collaborazione con i partiti socialisti, che erano ormai definiti \"social-fascisti\". Questa politica ha avuto conseguenze particolarmente rilevanti in Germania, dove il Partito Comunista non solo ha rifiutato di collaborare con l'SPD ma ha anche attaccato i suoi membri.\nQuesta politica di solitaria ricerca della via del potere ha avuto conseguenze negative negli Stati Uniti: nel 1928 il Partito Comunista poteva contare su circa 24.000 membri, mentre nel 1932 la cifra era scesa a 6.000 iscritti.\nJames P. Cannon si oppose alla politica del \"Terzo Periodo\" di Stalin e, per tale motivo, fu espulso dal partito. Cannon fond\u00f2 successivamente la Lega Comunista d'America con Max Shachtman e Martin Abern e inizi\u00f2 a la pubblicazione della testate \"The Militant\", dalle cui colonne si dichiar\u00f2 fuori dal CPUSA in quanto a suo dire la politica stalinista avrebbe aiutato Hitler a prendere al potere in Germania. A quel punto i tre fuoriusciti si diedero da fare per promuovere la Quarta Internazionale.\nTra il 1928 ed il 1935, durante il \"Terzo Periodo\", lo sforzo principale del CPUSA fu quello di creare un sindacato indipendente, la Trade Union Unity League. Foster appoggi\u00f2 questo tentativo, nonostante costituisse un'incoerenza rispetto a ci\u00f2 che aveva propugnato precedentemente (ossia l'unit\u00e0 sindacale).\nNel 1930 il partito adott\u00f2 il nome di Partito Comunista degli Stati Uniti e lo slogan \"\"fronte unico dal basso\". Durante la Grande depressione il partito dedic\u00f2 gran parte della sua energia nella difesa dei diritti dei disoccupati, degli afro-americani, dei contadini e dei lavoratori dipendenti, riuscendo tuttavia a riscuotere consensi moderati. Vennero attirati dentro il CPUSA alcuni estremisti del Partito Socialista e i membri di un gruppo d'emancipazione afro-americana, l'African Blood Brotherhood: alcuni di loro, in particolare Harry Haywood, avrebbero poi giocato un ruolo importante all'interno del mondo del lavoro dei neri.\nNel 1932 William Z. Foster scrisse \"Verso un'America Sovietica\"\", opera che esponeva i piani del partito per la rivoluzione e la costruzione di una nuova societ\u00e0 socialista basata sul modello dell'URSS. In quello stesso anno Earl Browder divenne segretario generale del Partito: inizialmente Browder rese il partito ancora pi\u00f9 legato al PCUS e contribu\u00ec a sviluppare il suo apparato segreto di spionaggio; quest'ultima mossa \u00e8 testimoniata anche dal fatto che egli favor\u00ec inoltre l'assunzione di agenti della Narodnyj Komissariat Vnutrennich Del (la stessa sorella minore di Browder, Margerite, era una spia filo-sovietica in Europa sino a quando su richiesta del fratello torn\u00f2 negli USA). Gli agenti dell'NKVD arrivati negli \"States\" fecero in modo che il CPUSA operasse sotto lo stretto controllo dei comunisti russi e di Stalin.\nIl fronte popolare (1935-1939).\nLa rigidit\u00e0 ideologica del \"Terzo Periodo\" venne messa in crisi, per\u00f2, da due eventi: l'elezione di Franklin D. Roosevelt nel 1932 e l'ascesa al potere di Adolf Hitler nel 1933. L'avvento al governo del rappresentante democratico e l'approvazione del National Industrial Recovery Act nel 1933 suscit\u00f2 un ampio dibattito all'interno del partito, per ci\u00f2 che concerneva la linea sindacale: mentre la linea ufficiale del partito era ancora rivolta alla formazione di sindacati autonomi d'impronta rivoluzionaria, molti attivisti biasimarono tale scelta e decisero di supportare le unioni del lavoro di sinistra moderata.\nLa vittoria dei nazisti provoc\u00f2 un cambio di rotta all'interno del Comintern nel 1935: per combattere l'ascesa del fascismo a livello planetario, durante il settimo congresso venne deciso che i comunisti dovevano allearsi con gli altri movimenti di sinistra per dar vita ad un fronte popolare che fosse in grado di respingere l'avanzata dell'estrema destra. A seguito dell'approvazione di questa strategia, il CPUSA smise di opporsi al New Deal e ader\u00ec al Congress of Industrial Organizations, un sindacato federale unitario a maggioranza democratica.\nI comunisti cercarono anche alleanze con altri partiti e in vista delle elezioni presidenziali del 1936 Earl Browder, candidato presidente del CPUSA, propose al socialista Norman Thomas di fargli da vicepresidente. Thomas rifiut\u00f2 e nelle consultazioni ottenne lo 0,4% dei voti contro lo 0,2% di Browder (che si era associato, cos\u00ec come aveva fatto Foster nel 1932, a James W. Ford, il primo afroamericano comparso in un ticket presidenziale statunitense).\n\u00c8 da notare che dal punto di vista pratico queste tattiche elettorali avevano un'importanza molto scarsa, in quanto il CPUSA \u00e8 stato molto pi\u00f9 attivo all'interno della lotta sindacale piuttosto che in quella politica. Fin dal 1936 il partito rappresent\u00f2 un efficace supporto a Roosevelt all'interno del mondo del lavoro e, pur continuando a presentare propri candidati alla presidenza (e ci\u00f2 tra l'altro non avveniva in tutti gli Stati), \"de facto\" si dava seppur tacitamente l'indicazione di votare per il candidato del Partito Democratico in quanto \"male minore\".\nLa seconda met\u00e0 degli anni trenta vide anche lo scatenarsi della guerra civile spagnola: molti comunisti americani, in sinergia coi militanti della sinistra di tutto il mondo, si schierarono in difesa della Repubblica Spagnola e lo fecero tramite la Brigata Lincoln, una delle Brigate Internazionali. La Brigata Lincoln, che si occup\u00f2 anche di raccolta fondi e aiuto sanitario oltre che di battaglie, \u00e8 stata la prima organizzazione militare statunitense che accolse sia i neri che i bianchi su base paritaria.\nIntellettualmente, il periodo del Fronte Popolare vide l'affermarsi di una forte influenza comunista nella vita intellettuale e artistica degli USA. Questo fenomeno, assolutamente inedito nella storia americana, avvenne attraverso varie organizzazioni controllate direttamente o indirettamente dal partito (che gli anticomunisti chiamavano dispregiativamente \"i fronti\") che riuscirono spesso a imporre il loro punto di vista nell'ambito di vari dibattiti.\nDurante la segreteria di Browder il CPUSA sostenne acriticamente Stalin; il rappresentante dei comunisti defin\u00ec le Grandi Purghe \"un segnale significativo per la causa del progresso dell'umanit\u00e0\", il trotskismo era assimilabile ai \"germi del colera\" mentre i dirigenti bolscevichi che vennero condannati a morte furono paragonati a Benedict Arnold, Aaron Burr (che durante la guerra d'indipendenza si schierarono con l'Impero Britannico), i traditori della guerra del 1812 e ai confederati della guerra di secessione; allo stesso modo coloro che criticavano Stalin furono comparati a quegli uomini politici che avevano infangato il nome di Roosevelt e di Abraham Lincoln.\nLa seconda guerra mondiale e l'immediato dopoguerra (1939-1947).\nProprio quando la politica del Fronte Popolare cominciava a dare i suoi buoni frutti (nel 1938 gli iscritti al partito erano saliti a oltre 75.000) giunse la notizia che l'URSS e il Terzo Reich si erano alleati tramite il patto Molotov-Ribbentrop; la strategia del blocco antifascista non aveva quindi pi\u00f9 senso e molti militanti, disorientati, abbandonarono il partito. Il 1\u00ba settembre del 1939, quando la Germania attacc\u00f2 la Polonia dando cos\u00ec il via alla seconda guerra mondiale, Browder spar\u00f2 a zero contro il governo nazista ma l'11 giunse da Mosca una direttiva in cui si ribadivano le responsabilit\u00e0 del governo polacco. Quando il 17 anche la Russia sovietica attacc\u00f2 Varsavia tutti i principali comunisti europei abbandonarono la linea del Fronte Popolare per abbracciare quella pacifista; cos\u00ec fece anche il CPUSA, che insieme a Hitler critic\u00f2 anche l'azione del primo ministro britannico Neville Chamberlain e del leader francese \u00c9douard Daladier, egualmente responsabili dello scoppio delle ostilit\u00e0. Roosevelt non venne additato di nessuna colpa particolare (in caso contrario l'immediato passato del CPUSA sarebbe stato contraddetto) ma vennero condannati i suoi collaboratori per la politica estera.\nNei mesi di ottobre e novembre, il CPUSA approv\u00f2 gli attacchi dell'URSS contro le Repubbliche Baltiche, giudicati inevitabili per garantire la sicurezza russa. Poco dopo il leader del Comintern Georgi Dimitrov chiese a Browder di non appoggiare pi\u00f9 Roosevelt e dal 23 ottobre partito cominci\u00f2 i suoi attacchi al presidente. Il CPUSA propose di abrogare il boicottaggio delle merci tedesche, mise in scena delle \"veglie perpetue\" per la pace e sostenne che Roosevelt era il capo \"del partito guerrafondaio della borghesia statunitense\". Fino all'aprile del 1940, la linea pacifista della testata comunista \"Daily Worker\" sembrava avere venature filo-tedesche: venne per esempio scritto che gli ebrei avevano da temere tanto in Francia e Gran Bretagna che in Germania. Nel frattempo in agosto l'agente dell'NKVD Ram\u00f3n Mercader uccise Trotsky a picconate e Browder diffuse l'idea che a uccidere il teorico della rivoluzione permanente era stato un suo ex seguace ora deluso.\nLe cose cambiarono quando il 22 giugno del 1941 la Germania attacc\u00f2 l'Unione Sovietica dando il via all'operazione Barbarossa: da questo momento in poi il CPUSA fu molto critico verso il Terzo Reich e venne reclamato a gran voce l'ingresso in guerra degli USA a fianco dell'URSS in nome dell'unit\u00e0 antifascista ancor prima di Pearl Harbor. La nazione si doveva stringere in questo sforzo bellico contro l'Asse e, almeno finch\u00e9 Hitler e Mussolini avrebbero costituito una minaccia per il mondo intero, la prospettiva rivoluzionaria doveva essere accantonata: per questo il partito fu favorevole al perseguimento dei dirigenti del Partito Socialista dei Lavoratori e contrario alla marcia su Washington organizzata da Asa Philip Randolph in rappresentanza del popolo di colore. Lo scrittore Dalton Trumbo e il cantante Pete Seeger, simpatizzanti del partito, accettarono questa linea e pertanto dovettero abiurare la loro condotta anti-bellica precedente.\nSecondo Earl Browder l'alleanza tra le potenze Occidentali e l'URSS avrebbe prodotto, a guerra ultimata, un perpetuo periodo di armonia sociale. Per meglio integrare il movimento comunista nella vita americana il partito venne ufficialmente sciolto nel 1944 e sostituito dall'\"Associazione Politica Comunista\" (alle presidenziali del 1944, quindi, i comunisti non si presentarono). L'armonia tuttavia dur\u00f2 poco, il movimento comunista internazionale oscill\u00f2 a sinistra al termine del conflitto e la tesi di Browder venne duramente criticata dal Partito Comunista Francese; in conseguenza di ci\u00f2, Browder venne espulso dal partito nel 1946 e sostituito al vertice dall'anziano William Z. Foster, che rimase il leader onorario del CPUSA fino al 1958, anno in cui abbandon\u00f2 la vita politica.\nIn linea con gli altri partiti comunisti del mondo, anche il CPUSA vir\u00f2 a sinistra e, di conseguenza, per un breve periodo un certo numero critici interni sostenne una linea politica ancora pi\u00f9 rivoluzionaria e progressista, che per\u00f2 la leadership non era disposta a tollerare. Il risultato fu l'espulsione di un manipolo di \"anti-revisionisti prematuri\", come vennero definiti questi militanti.\nLa seconda \"paura rossa\" e il Maccartismo (1947-1958).\nDal 1947 in poi si assistette a una nuova persecuzione del CPUSA; in quell'anno l'amministrazione Truman introdusse il giuramento di fedelt\u00e0: i lavoratori federali dovevano garantire di non essere comunisti. Ci\u00f2 porto al licenziamento di molti militanti del CPUSA e in tal modo venne legittimata l'idea che i comunisti fossero dei sovversivi e non avessero diritto al lavoro n\u00e9 nell'ambito pubblico n\u00e9 in quello privato. Il Comitato per le attivit\u00e0 anti-americane mise in atto delle audizioni dove i simpatizzanti per il comunismo furono costretti, sotto la minaccia della rovina della loro carriera, ad elencare gli altri militanti marxisti, inclusi gli affiliati al CPUSA; questo clima ispir\u00f2 le amministrazioni locali ad adottare i giuramenti di fedelt\u00e0 e a creare commissioni d'indagine proprie. L'industria cinematografica hollywoodiana si dimostr\u00f2 ad esempio particolarmente solerte in questa crociata anticomunista: molti attori, registi e sceneggiatori iscritti nella controversa \"lista nera\" dei filocomunisti furono ostracizzati.\nAnche nel movimento sindacale si assistette a qualcosa di analogo: l'opposizione del partito al Piano Marshall e l'appoggio alla candidatura del progressista Henry A. Wallace alle presidenziali del 1948 (il quale ottenne il 2,4% dei voti) furono le motivazioni adottate per giustificare l'espulsione dei comunisti dal CIO nel 1949. I dirigenti sindacali che si opposero a queste misure furono epurati o costretti con la forza a cambiare la propria posizione.\nA partire dal 1949, quando l'URSS fece esplodere la sua prima bomba atomica e venne scoperta la presenza di spie sovietiche negli Stati Uniti, il clima d'odio anti-comunista si fece pi\u00f9 violento: i repubblicani Richard Nixon e Joseph McCarthy denunciarono la presenza di militanti comunisti nella pubblica amministrazione, nell'esercito e addirittura nel gabinetto Truman. I militanti comunisti Julius ed Ethel Rosenberg vennero condannati a morte a seguito di un celeberrimo caso politico-giudiziario. Gruppi liberali come l\"'Americans for Democratic Action\" di Eleanor Roosevelt furono costretti, se non volevano essere sciolti, a dichiarare pubblicamente di essere anticomunisti e infine nel 1954 il Congresso eman\u00f2 il Communist Control Act, che impose al CPUSA lo scioglimento.\nAl culmine del maccartismo, nella seconda met\u00e0 degli anni cinquanta, il partito poteva contare solo su 5.000 militanti (erano circa 80.000 nel 1944), di cui 1.500 erano informatori dell'FBI: i servizi segreti statunitensi favorivano l'infiltrazione e la delazione all'interno del partito comunista al fine di poterne controllare ogni movimento. Il movimento riusc\u00ec tuttavia, seppur a stento, a sopravvivere e l'azione di queste spie interne venne paralizzata: con questa motivazione il capo dell'FBI, J. Edgar Hoover, pag\u00f2 alcuni gruppi comunisti nella speranza di corromperli e di averli sotto controllo. \"Se fosse stato per me\" disse Hoover nel 1963 \"non ci sarebbe un partito comunista degli Stati Uniti. L'ho finanziato solo al fine di poterlo controllare meglio\". Il capo delle operazioni d'intelligence dell'FBI in quel periodo, William Sullivan, dichiar\u00f2 che Hoover era un bugiardo ben consapevole del fatto che il CPUSA fosse un partito ormai moribondo; nonostante ci\u00f2 fosse sotto gli occhi di tutti, McCarthy continu\u00f2 quotidianamente ad attaccarlo per favorire la sua carriera politica.\nIl partito in crisi (1956-1989).\nLa rivolta ungherese del 1956 e il discorso di Nikita Sergeevi\u010d Chru\u0161\u010d\u0451v al XX Congresso del PCUS ebbero degli effetti disastrosi sulla leadership precedentemente stalinista del CPUSA. Molti militanti abbandonarono il partito mentre il giornalista John Gates, direttore del \"Daily Worker\", propose al partito di svecchiarsi e cambiare completamente struttura. Proprio il \"Daily Worker\", quotidiano fondato nel 1924, fu nel 1958 costretto a chiudere i battenti a causa del drastico calo dei lettori.\nLa crisi del partito prosegu\u00ec senza sosta: una lunga diaspora ridusse al minimo gli iscritti e demoralizz\u00f2 quei pochi che restarono. Tuttavia in molti si impegnarono in nuove cause civili, il CPUSA contribu\u00ec alla creazione della New Left negli anni sessanta e alla pubblicazione delle testate progressiste \"National Guardian\" e \"Monthly Review\". Seppur ormai ridotto al rango di movimento minuscolo, il partito ritrov\u00f2 negli anni sessanta una certa unit\u00e0.\nNel 1959 divenne leader del partito l'ex operaio siderurgico Gus Hall; pur essendo molto vicino alle idee del suo mentore Foster, Hall era favorevole a un partito ancora pi\u00f9 ortodosso che facesse dell'anti-revisionismo la sua bandiera: pertanto il CPUSA prese posizione contro Chru\u0161\u010d\u0451v e rimase per molti anni ancorato all'ideologia stalinista.\nIn conseguenza di ci\u00f2 il partito sub\u00ec due scissioni: i revisionisti diedero vita al Partito Laburista Progressista nel 1961 mentre i maoisti si distaccarono per creare il Nuovo Movimento Comunista nel 1969. Venne coinvolto in queste scissioni anche Jack Shulman, che era il principale collaboratore di Foster: Shulman non venne espulso dal partito, ma si dimise da ogni incarico che aveva all'interno del CPUSA. Nonostante l'esodo dei sostenitori di Chru\u0161\u010d\u0451v e di Mao, il partito registr\u00f2 un miglioramento e negli anni settanta pot\u00e9 contare su 25.000 iscritti.\nA seguito delle presidenziali del 1984 (vinte dal politico forse pi\u00f9 anticomunista dello scacchiere statunitense, Ronald Reagan) Gus Hall, che cos\u00ec come quattro anni prima aveva scelto come candidata vicepresidente l'insegnante afroamericana nonch\u00e9 femminista Angela Davis, decise che il partito non si sarebbe mai pi\u00f9 presentato alle consultazioni elettorali.\nDurante la seconda met\u00e0 degli anni ottanta e tutti gli anni novanta, il partito si impegn\u00f2 fortemente in una campagna di proselitismo nei quartieri pi\u00f9 poveri e degradati degli \"States\": di conseguenza, ci sono molti giovani, ispanici e neri tra i membri dell'organizzazione.\nDalla caduta del muro di Berlino ai giorni nostri.\nLa caduta del muro di Berlino e il collasso dell'Unione Sovietica ebbero come particolare conseguenza l'aumento delle affiliazioni al partito: in molti pensarono che adesso il CPUSA, ormai libero dal giogo sovietico, avrebbe potuto elaborare una politica pi\u00f9 originale ed efficace.\nIl CPUSA ha ancora un ufficio elettorale, anche se esso lavora quasi esclusivamente sotto la bandiera democratica. Negli ultimi anni, il partito si \u00e8 impegnato in una dura opposizione al Partito Repubblicano, giudicato di estrema destra e fascista. Come conseguenza di questa linea strategica, il CPUSA sostiene con forza la vittoria dei candidati del Partito Democratico contro i repubblicani: il Partito Comunista continua a sostenere che entrambi i partiti sono di natura capitalistica, ma l'appoggio ai democratici \u00e8 necessario se si vuole bloccare il dominio conservatore negli USA. In molti, contrari a questa scelta del \"male minore\" (recepita come una resa del partito al capitalismo), hanno lasciato il CPUSA per legarsi ad altri movimenti.\nIdeologicamente, il partito non appare pi\u00f9 unito come una volta. Un recente articolo della rivista marxista \"Political Affairs\" ha espresso sostegno verso il Partito Comunista Cinese, di cui veniva apprezzata anche la scelta di mantenere delle strutture capitaliste: nell'articolo vi era infatti scritto che la Cina aveva bisogno, prima di approdare al comunismo, della transizione dal feudalesimo al capitalismo che, come Lenin aveva affermato, poteva durare vari decenni. Altri articoli pubblicati nello stesso foglio per\u00f2 avevano un taglio completamente diverso e la dirigenza cinese veniva criticata in quanto revisionista e non comunista.\nNegli ultimi tempi sembra essersi affermata la linea filo-cinese: nel 2002 due militanti del partito, Marilyn Bechtel e Debbie Bell, andarono in Cina e descrissero in toni entusiastici le loro impressioni sul governo della repubblica popolare su \"People's World\", il nuovo quotidiano ufficiale del CPUSA. Nell'articolo vennero elogiate \"l'energia e la compattezza dimostrate dal PCC e dal popolo cinese nella costruzione del socialismo in un paese in via di sviluppo costretto a confrontarsi con un'economia sempre pi\u00f9 globalizzata\".\nUna panoramica della linea politica corrente del CPUSA si trova nella relazione di Sam Webb, presidente del partito dal 2000, intitolata \"Riflessioni sul socialismo\". L'articolo espone il sostegno del Partito ad una societ\u00e0 democratica, anti-razzista, anti-sessista e di estrema sinistra. Il rapporto parla anche della caduta del comunismo in Europa orientale: la caduta dei regimi sarebbe dovuta al non sufficiente sviluppo della democrazia in essi. Nel testo si pu\u00f2 leggere che \"il socialismo ha trasformato e modernizzato societ\u00e0 arretrate, garantito importanti diritti economici e sociali, aiutato molti paesi a liberarsi dal giogo colonialista, contribuito in modo decisivo alla vittoria sul nazismo, costituito con la sua presenza una pressione sulle classi dominanti del mondo al fine di fare concessioni alla classe operaia e ha agito come un contrappeso alle ambizioni aggressive dell'imperialismo degli Stati Uniti per quasi cinquanta anni\".\nLa relazione sottolinea la dedizione del partito alla lotta rivoluzionaria, ma gli americani dovrebbero cercare di fare la rivoluzione in maniera pacifica. Inoltre Webb afferma che il capitalismo non pu\u00f2 risolvere problemi come la stagnazione economica, il razzismo, il sessismo e la povert\u00e0. Nella relazione si parla di molte fasi di transizione dal capitalismo al socialismo e infine al comunismo. Sulla questione del mercato in una societ\u00e0 socialista, Webb scrive: \"i meccanismi di mercato in una societ\u00e0 socialista sono in grado di generare disuguaglianze, sproporzioni e gli squilibri. Ma questo non \u00e8 motivo sufficiente per concludere che i mercati non hanno posto in una economia socialista\".\nIl CPUSA sostiene i diritti degli Stati e dei popoli attaccati dall'imperialismo statunitense, ma \u00e8 un partito votato alla filosofia della non violenza e predica l'astensione da ogni manifestazione aggressiva e di forza. Per il CPUSA la violenza manifestatasi nella storia moderna \u00e8 il risultato del tentativo della classe dominante di fermare il progresso sociale.\nGli archivi del Partito Comunista statunitense sono stati donati nel marzo del 2007 alla Biblioteca Tamiment della New York University. La donazione di massa, in 12.000 cartoni, include la storia dalla fondazione del partito, 20.000 libri e opuscoli e un milione di fotografie provenienti dagli archivi del \"Daily Worker\". La Biblioteca Tamiment detiene inoltre una copia dei microfilm del Partito Comunista, dei documenti tratti da archivi sovietici posseduti dalla Biblioteca del Congresso, nonch\u00e9 di altri materiali che documentano la storia dei movimenti radicali e di sinistra.\nAlle elezioni presidenziali del 2008 il CPUSA ha appoggiato la candidatura vincente di Barack Obama, definito da Webb \"avvocato difensore del popolo\".\nLeader del partito.\nMembri illustri.\nAngela Davis \u00e8 stata per anni una militante del partito, lasciandolo nel 1991\nCandidati alla presidenza.\nN.B. Secondo il sito del partito: \"Il Partito Comunista non sostiene candidati di altri partiti, ma siamo profondamente coinvolti nella mobilitazione delle persone a partecipare alle elezioni\"."}
{"id": "1445415", "revid": "767487", "url": "https://it.wikipedia.org/wiki?curid=1445415", "title": "Sinfonia n. 4 (Schubert)", "text": "La Sinfonia n. 4 in do minore D 417, anche nota come La Tragica, fu composta da Franz Schubert nel 1816, all'et\u00e0 di 19 anni.\nCon l\"'Incompiuta\", \u00e8 la sola sinfonia di Schubert in tonalit\u00e0 minore.\nLa prima esecuzione ebbe luogo a Lipsia il 19 novembre 1849, pi\u00f9 di 20 anni dopo la morte del musicista. La durata di esecuzione \u00e8 attorno ai 30 minuti. Il titolo \u00e8 dovuto allo stesso compositore; tuttavia la sinfonia ha un carattere molto patetico piuttosto che tragico.\nStruttura.\nLa sinfonia si divide in quattro movimenti."}
{"id": "1445419", "revid": "298055", "url": "https://it.wikipedia.org/wiki?curid=1445419", "title": "Randy Marsh", "text": ""}
{"id": "1445420", "revid": "86599", "url": "https://it.wikipedia.org/wiki?curid=1445420", "title": "Kazuro Watanabe", "text": "\u00c8 membro della Societ\u00e0 astronomica del Giappone e autore, o coautore, di diverse pubblicazioni giapponesi.\nIl Minor Planet Center gli accredita la scoperta di seicentosettantuno asteroidi, effettuate tra il 1987 e il 2000, di cui la maggior parte in cooperazione con altri astronomi: Kin Endate, Tetsuya Fujii, Masanori Matsuyama, Atsushi Takahashi e Masayuki Yanai.\nGli \u00e8 stato dedicato l'asteroide 4155 Watanabe."}
{"id": "1445423", "revid": "125989069", "url": "https://it.wikipedia.org/wiki?curid=1445423", "title": "Gioia di vivere (Matisse)", "text": "La gioia di vivere (Le bonheur de vivre) \u00e8 un dipinto di Henri Matisse del 1906. Viene considerato il suo dipinto pi\u00f9 ambizioso del suo periodo Fauve.\nL'opera fu esposta al Salon des Ind\u00e9pendants a Parigi. La tecnica \u00e8 leggermente puntinista e per questo motivo l'opera fu criticata da Paul Signac, che lo defin\u00ec \"un dipinto con colori ripugnanti e troppo spessi con contorno largo un pollice\".\nIn questo dipinto ispirato alla pittura di Gauguin ed all'arte orientale, Matisse rappresenta dei nudi femminili dipinti a macchie, senza rispettare i colori naturalistici, , mentre la forma dei soggetti viene armonizzata e semplificata. Anche il paesaggio presenta colori innaturali, come ad esempio l'albero rosa che \u00e8 lo stesso colore utilizzato per la pelle delle persone, quasi a sottolineare l'unione tra uomo e natura. . Il quadro ritrae un esterno, (Gillo Dorfles, Angela Vettese, Storia dell'arte. Vol. 4: Il Novecento, ATLAS)\nTroviamo svariate citazioni nell'opera: l'uomo e la donna abbracciati nell'angolo a destra alludono a Tiziano, le bagnanti richiamano C\u00e9zanne e la posa delle due donne distese al centro della composizione \u00e8 ripresa dal Manet di D\u00e9jeuner sur l'herbe."}
{"id": "1445424", "revid": "1573940", "url": "https://it.wikipedia.org/wiki?curid=1445424", "title": "Goniodoris violacea", "text": "Goniodoris violacea \u00e8 un mollusco nudibranchio della famiglia Goniodorididae.\nL'epiteto specifico deriva dal latino \"violaceum\", cio\u00e8 violaceo, per il colore che da biancastro tende al viola."}
{"id": "1445431", "revid": "72396", "url": "https://it.wikipedia.org/wiki?curid=1445431", "title": "La danza", "text": "La Danza (La Danse) \u00e8 il nome di due dipinti di Henri Matisse. La prima versione, risalente al 1909 (259.7x390.1\u00a0cm, olio su tela), \u00e8 conservata al Museum of Modern Art di New York, mentre l'altra, del 1910 (260x391 cm, olio su tela), \u00e8 situata al Museo dell'Ermitage di San Pietroburgo.\nLa seconda versione del dipinto \u00e8 considerata, insieme al contemporaneo \"La musica\", la prima grande opera di Matisse a dare esclusivamente rilievo alle relazioni fra i suoi elementi (colori, ritmo delle figure ecc...) rispetto al soggetto trattato.\nStoria.\nNel 1909, la seconda versione dell'opera fu commissionata, insieme al pannello della \"Musica\" dello stesso Matisse, da Sergej \u0160\u010dukin, un grande collezionista di arte, . Tra il 1900 e il 1910, \u0160\u010dukin fu il committente e mecenate di Henri Matisse e Pablo Picasso. La critica, una volta esposto al Salon d'Automne del 1910, diede giudizi estremamente negativi all'opera che venne giudicata una \"cacofonia demoniaca\". Nonostante ci\u00f2, \"La danza II\" \u00e8 oggi considerato uno dei dipinti pi\u00f9 rappresentativi di Matisse.\nStruttura dell'opera e descrizione.\nLe linee sono semplificate e i colori piatti, mentre le figure suggeriscono un forte senso di ritmo. Viene particolarmente evidenziata, la stesura cromatica, la sagoma delle figure e lo stacco cromatico. Nella seconda versione, vi \u00e8 un maggiore dinamismo nella parte superiore del dipinto rispetto a quella inferiore, dove un soggetto sembra trascinarsi.\nMatisse dichiar\u00f2 riferendosi a \"La danza II\":\n \nNote.\n \u00e8 uno sport"}
{"id": "1445432", "revid": "767487", "url": "https://it.wikipedia.org/wiki?curid=1445432", "title": "Raffaello Borghini", "text": "Scrisse le \"Commedie\" , che espongono casi tragici e romanzeschi: \"L'amante furioso\" ( 1583 ); \"La donna costante\" ; \"Diana pietosa\", favola pastorale, ( 1586 ) e \"Il Riposo\", opera composta da dialoghi riguardanti le arti, avvenuti nella villa Il Riposo di Bernardo Vecchietti, dalla quale prende il nome l'opera.\nIl Riposo.\nL'opera tratta la questione della differenza tra la scultura e la pittura e gli interlocutori danno per esse consigli e avvertimenti, parlando degli artisti e delle opere migliori. Lo stile \u00e8 semplice. Fanno parte de \"Il Riposo\" la \"Descrizione di tre pitture di Battista Naldino\" e \"Vita di Filippo Brunelleschi\", del quale il Borghini dice: ...\u201dfu questo uomo di bellissimo ingegno, e maraviglioso orefice, eccellente scultore, buon matematico e rarissimo architettore\u201d..."}
{"id": "1445433", "revid": "2093133", "url": "https://it.wikipedia.org/wiki?curid=1445433", "title": "Triumph Speed Triple", "text": "La Speed Triple \u00e8 una motocicletta prodotta dalla casa inglese Triumph Motorcycles fin dal 1993 e tuttora in produzione. \u00c8 stata modificata pi\u00f9 volte, a livello ciclistico, estetico e meccanico, ma ha mantenuto sempre un motore tricilindrico.\nStoria.\nT301.\nLa Speed Triple, presentata per la prima volta al pubblico in occasione del Salone di Colonia del 1993, si proponeva come concorrente, sul mercato delle motociclette \"naked\", della Ducati Monster presentata l'anno precedente. Il suo nome \u00e8 ispirato a una Triumph bicilindrica del passato, la \"Speed Twin\".\nNella sua prima versione il propulsore vantava una cilindrata di 885 cm\u00b3 mentre l'ultima versione presentata nel 2020 e attualmente in vendita, la \"Speed Triple RS/RR\", \u00e8 equipaggiata con un tricilindrico da 1160 cm\u00b3, sempre a 4 tempi e 4 valvole per cilindro, raffreddato ad acqua, che eroga una potenza di 180 CV a 10750 giri al minuto (all'albero \u2014 dati dichiarati dal costruttore).\nLa prima versione presentata, la \"Speed Triple T301\", disponeva di un impianto frenante a tre dischi e un cambio a 5 rapporti. La cilindrata era di 885\u00a0cm\u00b3, la potenza disponibile di 98 CV (dichiarati all'albero, circa 92 alla ruota); questo modello rimase in produzione dal 1993 al 1996. Proprio nel '96, ultimo anno della sua produzione, vennero fatte diverse piccole modifiche: le pinze originali Nissin furono sostituite con elementi di produzione sempre Nissin ma di color oro, come le flange dei dischi freno (prima nere), ed il fanalino posteriore sdoppiato in due elementi circolari(uniche modifiche visibili rispetto ai modelli dei precedenti anni) mentre il cambio divent\u00f2 a 6 marce e fu sostituito il mono ammortizzatore posteriore con uno pi\u00f9 performante e regolabile idraulicamente nel precarico della molla.\nT509.\nNell'autunno del 1996 venne presentata la \"Speed Triple T509\" che proponeva diverse novit\u00e0 importanti: riguardo al motore la cilindrata rimase di 885\u00a0cm\u00b3 ma la potenza sal\u00ec a 106 CV (dichiarati all'albero dal costruttore \u2014 effettivi, circa 87 alla ruota, dunque un paio meno della versione precedente), i carburatori furono sostituiti con un impianto a iniezione mentre a livello ciclistico il telaio, corredato di un nuovo forcellone monobraccio, fu riprogettato completamente in collaborazione con il celebre telaista inglese Harris. Anche l'estetica fu modificata con l'adozione, in luogo del classico monofaro, di una coppia di fari affiancati di forma tonda con rifinitura cromata. Queste modifiche cambiarono radicalmente l'immagine del modello che da semplice versione scarenata della sportiva Daytona assunse un'identit\u00e0 propria all'interno della gamma Triumph, tanto che alcune soluzioni (doppio faro e monobraccio in primis) divennero il segno distintivo di questo modello. Una Speed Triple T509 si intravede in Matrix ove veniva pilotata dalla protagonista Carrie-Anne Moss.\n955i prima serie.\nLa T509 rest\u00f2 in produzione per soli due anni, sostituita nel 1999 dalla \"Speed Triple 955i\". Gi\u00e0 la sigla fa capire come la modifica pi\u00f9 rilevante sia quella dell'incremento di cilindrata, portata appunto a 955\u00a0cm\u00b3. Tale incremento venne ottenuto con la maggiorazione dell'alesaggio di 3 mm. Contemporaneamente anche il peso complessivo scese a 189\u00a0kg (dichiarati dal costruttore; circa 220 quelli reali in ordine di marcia) mentre l'estetica rest\u00f2 pressoch\u00e9 invariata, se si escludono una mezza dozzina di modifiche di dettaglio. La 955i venne anch'essa immortalata dal cinema con la partecipazione nel film Mission Impossible 2, pilotata da Tom Cruise e nel film The Matrix, pilotata dalla protagonista femminile Carrie-Ann Moss (aka Trinity). \u00c8 opinione diffusa che questa fortunata apparizione della Speed Triple sia stata la svolta commerciale per la nuova Triumph di John Bloor.\n955i seconda serie.\nNel 2002 la Speed venne nuovamente rivista e ristilizzata, acquisendo alcuni cavalli ma mantenendo invariata la cilindrata.\n1050.\nNel 2004 viene presentata la nuova generazione della \"1050 Speed Triple:\" oltre ad un ulteriore aumento di cilindrata, a nuovi sistemi di iniezione e gestione motore, la dota di un nuovo telaio pi\u00f9 leggero e l'allungamento della corsa di 6,4\u00a0mm, che anche grazie alle nuove forcelle rovesciate, ne aumentano la maneggevolezza. Questa caratteristica unita all'ottimo rapporto coppia/potenza (tra i migliori della classe naked) le conferisce tra gli appassionati il titolo di \"Hooligan\" della strada.\nIl design del MY2005 (model year), in particolare del codino, fu derivato dalla special Speed Triple S realizzata in 6 esemplari dal preparatore italiano Carlo Talamo nel 2003..\nNel 2007 La Speed Triple 1050 \u00e8 stata rivista nel design della carrozzeria da Rodolfo Frascoli della Marabese Design.\n1200.\nViene lanciata nel 2021 la \"1200 RS\" che vede portare a 1.160 cm\u00b3 la cilindrata, con un picco di potenza di 180 CV a 10.750 giri, in grado di sviluppare 125 Nm di coppia massima a 9.000 giri. L'impianto propulsivo \u00e8 stato integralmente riprogettato rendendo il motore pi\u00f9 leggero di 7 kg. Il rapporto potenza/peso risulta del 25 % migliore rispetto al dato del modello 1050, praticamente doppio rispetto alla prima generazione della Speed Triple del 1994. A settembre viene annunciata per l'anno 2022 la nuova \"1200 RR\", versione semi-carenata della RS, dotata di semimanubri e sospensioni elettroniche semi-attive pluriregolabili Ohlins Smart EC 2.0; motore, telaio e freni restano invece invariati dall'allestimento base."}
{"id": "1445438", "revid": "21880", "url": "https://it.wikipedia.org/wiki?curid=1445438", "title": "Chromodoris coerulea", "text": ""}
{"id": "1445439", "revid": "1534511", "url": "https://it.wikipedia.org/wiki?curid=1445439", "title": "Bosone di Goldstone", "text": "In fisica delle particelle e in fisica dello stato solido, il bosone di Goldstone, conosciuto anche come bosone di Nambu-Goldstone, \u00e8 un bosone che compare in modelli di violazione spontanea della simmetria, secondo quanto previsto dal \"teorema di Goldstone\".\nI bosoni di Goldstone corrispondono ai generatori della rottura di simmetria, ovvero ad eccitazioni del campo nelle direzioni in cui la simmetria si rompe, e sono privi di massa, a meno che la rottura di simmetria non sia anche esplicita; in questo caso hanno una massa che \u00e8 tipicamente piccola e prendono il nome di pseudo bosoni di Goldstone o \"pseudo bosoni di Nambu-Goldstone\" (abbreviato PNGB).\nIl bosone di Goldstone venne descritto prima da Y\u014dichir\u014d Nambu nell'ambito degli studi sulla superconduttivit\u00e0 e successivamente da Jeffrey Goldstone nell'ambito dell'omonimo teorema, con una sistematizzazione all'interno della teoria quantistica dei campi. \nTeorema di Goldstone.\nIl teorema di Goldstone afferma che quando una simmetria continua \u00e8 rotta spontaneamente, nuove particelle scalari senza massa (o con massa molto piccola, se la simmetria non \u00e8 esatta) compaiono nello spettro delle possibili eccitazioni. Esiste una particella scalare (bosone di Goldstone) per ogni generatore della simmetria che si rompe.\nBisogna notare che il teorema, se letto attentamente, ha come tesi solo che esistano stati non di vuoto con energie arbitrariamente piccole. Si prenda ad esempio un modello di super QCD chirale (N=1) con un valore di aspettazione del vuoto per gli squark non nullo e che sia conforme nell'infrarosso. La simmetria chirale \u00e8 una simmetria globale che \u00e8 parzialmente rotta spontaneamente. Alcuni dei bosoni associati con questa rottura sono carichi nel gruppo di gauge che non \u00e8 rotto e quindi, questi bosoni hanno uno spettro di massa continuo con masse arbitrariamente basse, ma non c'\u00e8 un bosone di Goldstone che ha massa esattamente nulla. In altre parole un bosone di Nambu Goldstone \u00e8 una Quasiparticella.\nIn teorie con simmetria di gauge, i bosoni di Goldstone sono \"mangiati\" dai bosoni di gauge. Questi ultimi divengono massivi e la loro nuova polarizzazione longitudinale \u00e8 data dal bosone di Goldstone.\nEsempio.\nSi consideri un campo scalare complesso formula_1, con il vincolo formula_2. Un modo per ottenere questo vincolo \u00e8 includere nella densit\u00e0 di lagrangiana un potenziale\ne prendere il limite per formula_4 all'infinito. Il campo pu\u00f2 essere ridefinito per dare un campo scalare reale (particella spin zero) formula_5 senza nessun vincolo usando\ndove formula_5 \u00e8 il bosone di Goldstone (in realt\u00e0 formula_8 lo \u00e8) e la trasformazione di simmetria U(1) effettua una traslazione su formula_5 (nello specifico, formula_10) ma non preserva lo stato fondamentale formula_11.\nLa densit\u00e0 di lagrangiana corrispondente \u00e8 data da:\nSi noti che il termine costante formula_13 non ha significato fisico e l'altro termine \u00e8 semplicemente il termine cinetico di uno scalare senza massa. In generale il bosone di Goldstone \u00e8 sempre senza massa, e parametrizza la curva dei possibili stati di vuoto.\nL'idea del teorema.\nIl principio su cui si basa l'argomentazione di Goldstone \u00e8 che l'operatore di carica Q che si ottiene via teorema di Noether \u00e8 indipendente dal tempo.\nDunque agendo con il suddetto operatore sul vuoto si ottengono sempre stati a frequenza nulla. In gergo si dice che il vuoto viene \"annichilito\" da Q.\nSe per\u00f2, consideriamo uno stato di vuoto non-invariante sotto la simmetria generata da Q l'applicazione di tale operatore produce uno stato diverso ma sempre a frequenza nulla. Questa \u00e8 una oscillazione a grandi lunghezze d'onda del campo che \u00e8 approssimativamente stazionario. La conclusione \u00e8 che esistono stati con frequenza nulla, ovvero la teoria non pu\u00f2 avere mass gap.\nQuesta argomentazione \u00e8 chiarita dal seguente limite. Se uno (pseudo)operatore di carica viene applicato allo stato di vuoto,\nViene prodotto uno stato a derivata temporale quasi nulla.\nAssumendo un difetto di massa (gap di massa) formula_17, la frequenza di ogni stato, che \u00e8 ovviamente ortogonale al vuoto, \u00e8 almeno formula_17.\nformula_19\nfacendo tendere A all'infinito si giunge ad una contraddizione.\nTeorie non relativistiche.\nUna versione del teorema di Goldstone si applica anche a teorie non relativistiche, ma anche a teorie relativistiche con una simmetria di Lorentz spontaneamente rotta.\nAd ogni modo viene asserito che per ogni simmetria globale spontaneamente rotta corrisponde una quasiparticella priva di difetto energetico (la versione non relativistica del difetto di massa). Pu\u00f2 capitare che due differenti generatori spontaneamente rotti diano lo stesso bosone di Goldstone. Per esempio in un superfluido sia la simmetria U(1) che quella Galileiana sono rotte generando entrambe il fonone.\nFermioni Goldstone.\nIn alcuni modelli di supersimmetria vengono spontaneamente rotte delle simmetrie fermioniche globali, le quali generano dei modi fermionici denominati Goldstini. Appaiono anche dei superpartner bosonici denominati sgoldstini."}
{"id": "1445440", "revid": "3082", "url": "https://it.wikipedia.org/wiki?curid=1445440", "title": "Hormizd II", "text": ""}
{"id": "1445441", "revid": "3082", "url": "https://it.wikipedia.org/wiki?curid=1445441", "title": "Shapur II", "text": ""}
{"id": "1445442", "revid": "438678", "url": "https://it.wikipedia.org/wiki?curid=1445442", "title": "Teorema di Goldstone", "text": ""}
{"id": "1445444", "revid": "2110845", "url": "https://it.wikipedia.org/wiki?curid=1445444", "title": "Mirella Forlivesi", "text": "Biografia.\nSi diplom\u00f2 all'Istituto d'Arte di Lucca e frequent\u00f2 la scuola di pittura dell'Accademia di belle arti di Firenze. Dopo essersi rivolta in un primo momento alla pittura e alla ceramica inizia in seguito ad interessarsi alla scultura e all'oreficeria. Negli anni settanta si trasfer\u00ec a Milano.\nAttivit\u00e0 artistica.\nDopo aver partecipato al movomento costruttivista, nel 1999 entr\u00f2 a far parte del \"Gruppo Internazionale Mad\u00ec\" di Milano. Fra le esposizioni collettive, si ricorda in particolare la 14a Triennale di Milano (1968). Due sue opere, acquisite nel 2003, figurano nella collezione artistica della Regione Toscana."}
{"id": "1445446", "revid": "453768", "url": "https://it.wikipedia.org/wiki?curid=1445446", "title": "Sergej Viktorovi\u010d Lavrov", "text": "Biografia.\nOrigini e studi.\nLavrov \u00e8 nato a Mosca da una famiglia di origini armene e russe: infatti suo padre era un armeno che visse a Tbilisi il cui cognome originario era Kalantaryan, mentre sua madre era una funzionaria russa del Ministero del Commercio Interno dell'URSS. Ha studiato presso la scuola secondaria di Noginsk e si \u00e8 laureato in Relazioni internazionali presso l'Universit\u00e0 Statale di Mosca per le Relazioni Internazionali nel 1972.\nLavrov parla anche inglese, francese e singalese, che ha appreso quando era nello Sri Lanka.\nCarriera diplomatica.\nDopo essersi laureato, Lavrov fu inviato come diplomatico sovietico nello Sri Lanka, restandovi fino al 1976. In seguito ritorn\u00f2 a Mosca e lavor\u00f2 nella sede principale del Ministero degli Affari Esteri del suo paese. Dal 1981 al 1988 Lavrov fu inviato come consigliere sovietico dell'ONU; successivamente lavor\u00f2 di nuovo al Ministero degli Affari Esteri russo come Vice Capo del Dipartimento delle Relazioni economiche internazionali. Dal 1990 al 1992 \u00e8 stato direttore del dipartimento delle organizzazioni internazionali e delle questioni globali del Ministero degli Affari Esteri.\nDal 1992 al 1994 \u00e8 stato Vice Ministro degli Affari Esteri della Federazione Russa sotto la presidenza di Boris El'cin. Nel 1994 fu nominato ambasciatore della Russia presso l'ONU. Fu poi eletto diverse volte come presidente del Consiglio di sicurezza delle Nazioni Unite, precisamente nel dicembre 1995, nel gennaio 1997, nel luglio 1998, nell'ottobre 1999, nel dicembre 2000, nell'aprile 2002 e nel gennaio 2003.\nMinistro degli Affari Esteri.\nIl 9 marzo 2004 il presidente russo Vladimir Putin lo ha nominato Ministro degli Affari Esteri al posto di Igor' Ivanov. Nel dicembre 2006 Lavrov fu nominato \"Persona dell'anno\" da \"Expert magazine\", un'importante rivista settimanale russa di finanza.\nHa mantenuto rapporti burrascosi con il segretario di Stato statunitense Condoleezza Rice e l'omologo britannico David Miliband, nel contesto del conflitto russo-georgiano in Ossezia del Sud nel mese di agosto 2008. Tra il 2008 e il 2012, sotto la presidenza di Dmitrij Medvedev, pi\u00f9 liberale del suo predecessore e successore Putin, Lavrov ha adottato una linea pi\u00f9 misurata, astenendosi dal criticare l'intervento militare franco-britannico in Libia del 2011 e contestando le leggi anti-statunitensi approvate dalla Duma.\nA partire dall'agosto 2013, Lavrov si \u00e8 speso particolarmente nella difesa del governo di Bashar al-Assad per quanto riguarda la guerra civile siriana, rifiutando la proposta di intervento militare occidentale e firmando con il suo omologo statunitense John Kerry a Ginevra una risoluzione che poneva sotto controllo internazionale le armi chimiche del regime siriano, impegnato a combattere contro i ribelli islamisti. La mediazione di Lavrov e l'intervento militare russo in Siria (2015) vengono considerati un autentico successo internazionale per la Russia. Non ha invece dato seguito alla politica di \"reset\" nei rapporti tra Stati Uniti e Russia proposta da Barack Obama.\nGuerra Ucraina-Russia (2022).\nNel gennaio 2022 gli Stati Uniti hanno accusato la Russia di inviare sabotatori in Ucraina per mettere in scena \"un'operazione sotto falsa bandiera\" che creerebbe un pretesto per la Russia per invadere l'Ucraina. Lavrov ha respinto l'affermazione degli Stati Uniti come \"disinformazione totale\". Il 4 febbraio 2022 Lavrov ha respinto come \"sciocchezze\" e \"follie\" le accuse degli Stati Uniti secondo cui la Russia stava preparando un falso video delle forze ucraine che attaccavano il Donbass controllato dai separatisti come pretesto per iniziare una guerra in Ucraina.\nIl 10 febbraio 2022 Lavrov ha incontrato il ministro degli Esteri britannico Liz Truss. Nel contesto delle tensioni tra Russia e Occidente per un accumulo di truppe russe vicino al confine tra Russia e Ucraina, i colloqui tra i due ministri degli Esteri sono stati descritti come \"difficili\". Lavrov ha negato che la Russia abbia in programma di invadere l'Ucraina e ha descritto le \"richieste occidentali di rimuovere le truppe russe dal territorio russo\" come \"deplorevoli\". Lavrov chiese a Truss se riconosceva la sovranit\u00e0 della Russia sulle regioni di Vorone\u017e e Rostov sul Don, due oblast russi (province) in cui sono schierate le truppe russe, pensando erroneamente che Lavrov si riferisse al Donbass e rispose che \"il Regno Unito non riconoscer\u00e0 mai la sovranit\u00e0 russa su queste regioni\".\nIl 25 febbraio 2022 Lavrov dichiara che, a certe condizioni, \"la Russia \u00e8 pronta a intavolare negoziati\".\nDottrina politica.\nLavrov ha preso a modello Aleksandr Michajlovi\u010d Gor\u010dakov, Ministro degli Esteri di Alessandro II dal 1856 al 1882 e protagonista politico dell'espansione dell'Impero russo in Asia centrale.\nViene considerato uno degli uomini chiave del governo di Vladimir Putin e un fedelissimo del presidente. La sua opposizione quasi sistematica alle iniziative occidentali - come le sue ripetute condanne nei confronti dell'espansione della NATO verso est - gli \u00e8 valsa nelle cancellerie l'epiteto di \"Mr. Nyet\" (signor no), analogamente al suo storico predecessore Andrej Andreevi\u010d Gromyko. Attivo nel ripristinare l'influenza internazionale che il suo paese esercitava nel periodo sovietico, Lavrov \u00e8 comunque un sostenitore del principio della non-interferenza e dell'inviolabilit\u00e0 delle frontiere, pur contraddetto dalla crisi della Crimea del 2014."}
{"id": "1445448", "revid": "599013", "url": "https://it.wikipedia.org/wiki?curid=1445448", "title": "Rog\u00e9rio M\u00e1rcio Botelho Ga\u00facho", "text": "Carriera.\nPrima di vestire la maglia dello Slovan, Ga\u00facho ha giocato nel Juventus, nel Maiorca (Spagna), nel Santos, nel Levski Sofia (Bulgaria), nel (Russia), nell'Internacional, nell'Uni\u00e3o Barbarense, nel Sigma Olomouc e nello (in Repubblica Ceca), e nel Senec (Slovacchia).\nNella stagione 2007-2008 ha preso parte, con lo Slavia Praga, alla UEFA Champions League."}
{"id": "1445454", "revid": "32698", "url": "https://it.wikipedia.org/wiki?curid=1445454", "title": "Bosone Nambu-Goldstone", "text": ""}
{"id": "1445455", "revid": "32698", "url": "https://it.wikipedia.org/wiki?curid=1445455", "title": "Bosone di Nambu-Goldstone", "text": ""}
{"id": "1445456", "revid": "287204", "url": "https://it.wikipedia.org/wiki?curid=1445456", "title": "Shane Norval", "text": "Carriera.\nAll'et\u00e0 di 16 anni si \u00e8 dedicato a campionati nazionali. Ha inoltre partecipato nel motomondiale ad un gran premio della stagione 1998, quello di Gran Bretagna nella classe 250 con una Honda; l'anno successivo prende il via, sempre nella stessa classe e con la stessa motocicletta, in due occasioni.\nNel motomondiale 2000 prende parte a 5 gran premi nella classe 500 con una Honda NSR 500 V2 del team Sabre Sport e ottiene i suoi primi e unici punti nella classifica del motomondiale. L'ultima sua presenza nel motomondiale \u00e8 nella stagione 2001 in classe 250, quando \u00e8 iscritto al GP di Gran Bretagna ma non prende parte alla gara domenicale.\nLasciate le competizioni mondiali, partecipa tra il 2002 ed il 2006 al campionato britannico nella categorie Superbike e Supersport."}
{"id": "1445457", "revid": "287204", "url": "https://it.wikipedia.org/wiki?curid=1445457", "title": "Rogerio Marcio Botelho Gaucho", "text": ""}
{"id": "1445458", "revid": "599013", "url": "https://it.wikipedia.org/wiki?curid=1445458", "title": "Zden\u011bk \u0160enke\u0159\u00edk", "text": "Carriera.\nPrima di giocare nello Slavia, \u0160enke\u0159\u00edk ha vestito le divise di Svit Zl\u00edn, Bohemians Praga, Sokol Semice, Dukla Dejvice, Jablonec 97 e Malatyaspor, squadra della Turchia.\nNella stagione 2007-2008 \u0160enke\u0159\u00edk ha preso parte, con la sua squadra, alla Champions League. Ha fatto registrare un record: il 19 settembre 2007, in occasione dell'incontro con la Steaua Bucarest, ha realizzato il primo gol nella storia della Slavia in Champions. Il match si \u00e8 poi chiuso 2-1 per i cechi.\nNel 2009, \u00e8 stato prestato allo Stab\u00e6k."}
{"id": "1445462", "revid": "111469950", "url": "https://it.wikipedia.org/wiki?curid=1445462", "title": "Probe", "text": "In biologia molecolare, il probe (in italiano \"sonda\") \u00e8 un frammento di DNA di lunghezza variabile (di norma 100-1000 basi), che viene usato per rilevare in un DNA o RNA la presenza di determinate sequenze nucleotidiche (il DNA target) che sono complementari alla sequenza del probe. Il probe pu\u00f2 essere ibridizzato con un singolo filamento di acido nucleico (DNA o RNA) per mezzo delle basi complementari del probe e del DNA target.\nL'ibridazione del probe avviene tramite marcatura radioattiva (comunemente con il 32P) o con marcatori immunologici, come la digossigenina. Il probe marcato viene poi denaturato (tramite calore o in condizioni alcaline) in un DNA singolo filamento ed ibridizzato al target DNA (Southern blotting) o RNA (northern blotting) immobilizzato su una membrana o in situ.\nSequenze di DNA o trascritti di RNA che hanno similiarit\u00e0 moderata o alta al probe sono individuate tramite la visualizzazione dell'ibridazione del probe con l'autoradiografia od altre tecniche. L'individuazione di sequenze con un alto o basso numero di similarit\u00e0 dipende dalla rigorosa applicazione delle condizioni di ibridazione."}
{"id": "1445465", "revid": "1023116", "url": "https://it.wikipedia.org/wiki?curid=1445465", "title": "Torre Rognosa", "text": "La Torre Rognosa, detta anche torre dell'Orologio o torre del Podest\u00e0, \u00e8 una delle pi\u00f9 alte e meglio conservate di San Gimignano. Si eleva in piazza del Duomo dal palazzo vecchio del Podest\u00e0.\nStoria e descrizione.\nEretta verso il 1200, appartenne alla famiglia Gregori e agli Oti. \u00c8 alta quasi 52 metri ed \u00e8 la seconda torre pi\u00f9 alta della cittadina, dopo la Torre Grossa (54 m).\nIl nome di \"Rognosa\" deriva dal fatto che, dopo il trasloco del podest\u00e0, fece da carcere, per questo era visitata da chi aveva \"rogne\". \nLa torre \u00e8 a base pressoch\u00e9 quadrata ed \u00e8 costruita in pietra con bozze abbastanza regolari. Poco sopra i merli del vecchio palazzo del Podest\u00e0 si trova una stretta apertura architravata che porta a un terrazzino coperto da tettoia. La torre ha solo una finestrella su piazza della Cisterna ed all'ultimo piano dispone di un'altana che funzionava da cella campanaria \"laica\" (per richiamare la cittadinanza in caso, per esempio, di pericolo e per altre ragioni non legate alla vita religiosa). In seguito divenne la campana che segnava le ore con i suoi rintocchi. Con quattro archi poggianti su solidi pilastri, la cella \u00e8 coperta da una piccola piramide con tegoli rossi. \nSecondo uno statuto del 1255 era vietato a chiunque, privato cittadino, di innalzare torri pi\u00f9 alte della Rognosa. La disposizione venne per\u00f2 ignorata dalla potente famiglia guelfa dei Salvucci, che a pochi passi da qui fece costruire due torri gemelle presto bissate da quelle della famiglia rivale degli Ardinghelli. Entrambe le coppie di torri furono poi scapitozzate ed oggi sono pi\u00f9 basse della Rognosa."}
{"id": "1445467", "revid": "287204", "url": "https://it.wikipedia.org/wiki?curid=1445467", "title": "Tripyla", "text": "Tripyla () \u00e8 una ex comunit\u00e0 della Grecia nella periferia del Peloponneso di 3.089 abitanti secondo i dati del censimento 2001.\n\u00c8 stata soppressa a seguito della riforma amministrativa detta Programma Callicrate in vigore dal gennaio 2011 ed \u00e8 ora compresa nel comune di Trifyllia."}
{"id": "1445469", "revid": "36426", "url": "https://it.wikipedia.org/wiki?curid=1445469", "title": "Torre dell'Orologio (San Gimignano)", "text": ""}
{"id": "1445471", "revid": "36426", "url": "https://it.wikipedia.org/wiki?curid=1445471", "title": "Torre del Podest\u00e0", "text": ""}
{"id": "1445472", "revid": "120721139", "url": "https://it.wikipedia.org/wiki?curid=1445472", "title": "Wolfgang Kleff", "text": "Carriera.\nClub.\nInizi\u00f2 la sua carriera professionistica nel Borussia M\u00f6nchengladbach dopo essere stato acquistato da VfL Schwerte la squadra del suo paese natale. Nonostante non fosse regolarmente usato nella sua prima squadra, Kleff divenne nel 1968 il portiere titolare del Borussia. Dal 1968 al 1976 non manc\u00f2 mai una partita casalinga e vinse con il club cinque Bundesliga (1970, 1971, 1975, 1976, 1977), una Coppa di Germania (1973) e una Coppa UEFA (1975). Partecip\u00f2 con il M\u00f6nchengladbach alla finale di Coppa UEFA del 1973 (persa contro il ) e alla Coppa dei Campioni nel 1977 (sempre persa contro il Liverpool); era inoltre nella rosa che ha vinto la Coppa UEFA nel 1979.\nA causa degli infortuni venne venduto nel 1979 all' ma dopo una sola stagione ritorn\u00f2 al Borussia. Gioc\u00f2 in Bundesliga per altri due anni nel club che lo ha lanciato prima di venire ceduto nel 1982 ai rivali del Fortuna D\u00fcsseldorf. Dopo un paio di stagioni venne acquistato nel 1984 dal Rot-Wei\u00df Oberhausen, squadra di Zweite Bundesliga. Nel 1985 venne comprato dal e sulla soglia dei quarant'anni pot\u00e9 calcare per l'ultima stagione i campi della massima divisione.\nTermin\u00f2 la sua carriera nel 1987 nel . .\nIn tutta la sua lunga carriera Kleff ha totalizzato ben 433 presenze in Bundesliga e 56 partite in Zweite Bundesliga.\nNazionale.\nLa carriera di Kleff in Nazionale fu chiusa da Sepp Maier, portiere del . Il suo primo match fu un'amichevole giocata contro la vinta per la cronaca con un roboante 7-1 per i tedeschi. Nonostante abbia giocato solo 6 partite per la Nazionale, il giocatore era inserito nella lista dei giocatori che hanno vinto il e il : in quest'ultimo caso, nella finalissima di Monaco di Baviera del 7 luglio 1974 (vinta 2-1 contro i Paesi Bassi) il commissario tecnico tedesco Schoen non lo port\u00f2 in panchina, in quanto come riserva di Sepp Maier gli prefer\u00ec Norbert Nigbur."}
{"id": "1445473", "revid": "104458", "url": "https://it.wikipedia.org/wiki?curid=1445473", "title": "Enterprise Resources Planning", "text": ""}
{"id": "1445477", "revid": "339392", "url": "https://it.wikipedia.org/wiki?curid=1445477", "title": "Wal-Mart Stores", "text": ""}
{"id": "1445479", "revid": "1442080", "url": "https://it.wikipedia.org/wiki?curid=1445479", "title": "\u00c1ed Sl\u00e1ine", "text": "Da lui discendevano i S\u00edl n\u00c1edo Sl\u00e1ine, clan degli U\u00ed N\u00e9ill del sud (che regnarono su Brega, oggi Meath), che si facevano risalire a Niall No\u00edgiallach e da suo figlio Conall Cremthainne."}
{"id": "1445480", "revid": "1318658", "url": "https://it.wikipedia.org/wiki?curid=1445480", "title": "Mostra internazionale del Nuovo Cinema di Pesaro", "text": "La Mostra internazionale del Nuovo Cinema di Pesaro (Pesaro Film Festival) \u00e8 uno dei pi\u00f9 importanti festival cinematografici italiani.\nIdeata e progettata a Roma da Lino Miccich\u00e9 e da Bruno Torri alla fine del 1964, ma realizzata a Pesaro fin dalla prima edizione (29 maggio \u2013 6 giugno 1965), la Mostra \u00e8 promossa, finanziata e gestita dalla Fondazione Pesaro Nuovo Cinema Onlus con il contributo del Comune di Pesaro, della Provincia di Pesaro e Urbino, della Regione Marche, del Ministero per i Beni e le Attivit\u00e0 Culturali, del Programma Media dell'Unione Europea. Nel corso del tempo, accanto alle edizioni principali la Mostra pesarese ha realizzato numerose iniziative collaterali: contemporaneamente alla Mostra, l\"'Evento speciale\", dedicato al cinema italiano; in autunno, inizialmente ad Ancona, poi sempre a Pesaro, la \"Rassegna internazionale retrospettiva\"; ancora in autunno il \"Convegno internazionale di studi sul cinema\", inizialmente a Urbino, poi a Pesaro, e manifestazioni cinematografiche varie, in molte citt\u00e0 marchigiane ma anche a Roma, New York, Berlino e Parigi.\n\"Mission\".\nFin dalle origini l'obiettivo \u00e8 stato quello di realizzare una rassegna non agonistica di \"opere prime\", nel senso non anagrafico della definizione ma in quello di nuove scelte e nuove strade capaci di avviare processi di rinnovamento, di crescita, di maturazione, di evoluzione del cinema. Si \u00e8 insomma inteso da sempre non solo registrare ci\u00f2 che di nuovo fanno soprattutto i giovani registi, ma contribuire a renderlo conoscibile e meglio comprensibile a tutti coloro che condividono patrimoni ideali, esigenze culturali, tensione a rompere equilibri cristallizzati dalla consuetudine, dal conformismo e dall'interesse: una mostra, dunque, pi\u00f9 \"per\" che \"del\" nuovo cinema. Modello esplicito e/o implicito di molte manifestazioni cinematografiche italiane (festival di Bergamo, Salsomaggiore, Torino ecc) e straniere (festival di Edimburgo, Rotterdam, Berlino ecc.), la mostra pesarese fece tesoro alle origini delle esperienze italiane del Festival del cinema latinoamericano di Santa Margherita Ligure, Sestri e Genova e della Mostra internazionale del cinema libero di Porretta Terme, nonch\u00e9 del modello della Semaine de la Critique, istituzioni tutte con le quali la mostra ebbe specifici rapporti e unit\u00e0 di intenti, nella difesa e nella promozione di un cinema \u2018altro\u2019.\nStoria.\nLe prime edizioni della Mostra.\nNelle prime quattro edizioni la Mostra divenne una sorta di punto di riferimento mondiale del rinnovamento cinematografico, con la partecipazione tra gli altri di Joris Ivens, Roberto Rossellini, Cesare Zavattini, Jean-Marie Straub, Bernardo Bertolucci, Jonas Mekas, Jerzy Skolimowski, Jean-Luc Godard, Pier Paolo Pasolini, Glauber Rocha; tra i pi\u00f9 di cento film presentati nel quadriennio 1965-1968 figurano quasi tutti i maggiori risultati della Nov\u00e1 vlna cecoslovacca, molti titoli del nuovo cinema di Budapest, del cinema sovietico, polacco, romeno e tedesco-democratico meno conformista, del gi\u00e0 pi\u00f9 libero cinema iugoslavo come del pi\u00f9 innovativo cinema del mondo occidentale (con film dal Canada e dagli Stati Uniti, dalla Gran Bretagna ma anche dalla Grecia, dal Belgio e dai Paesi scandinavi, non senza qualche titolo \u2018di opposizione\u2019 alle due dittature iberiche) con particolare riguardo al cinema francese della Nouvelle vague e dintorni, film dall'Oriente (soprattutto giapponesi, ma anche iraniani) e un nutrito gruppo di latinoamericani; oltre naturalmente, ma in misura minore, al gruppo dei film italiani.\nUna conferma della \u2018stagione d'oro' della Mostra pesarese costituita dal primo quadriennio furono poi gli incontri internazionali che annualmente vi si svolgevano: sia quelli sui concreti problemi della produzione, circolazione e diffusione del \u2018nuovo cinema\u2019 che ebbero luogo nel 1965, nel 1966 (in collaborazione con l'UNESCO), e nel 1967 come primo congresso del Centro internazionale per la diffusione del nuovo cinema, promosso dalla Mostra stessa; sia quelli dedicati a cineasti e/o cinematografie, generalmente organizzati in piccole rassegne specifiche, come \"Introduzione al nuovo cinema cecoslovacco\" (1965), \"Incontro col nuovo cinema tedesco\" (1966), \"Il New American Cinema\" (1967), \"Cinema latinoamericano: cultura come azione\" (1968, in occasione dell'anteprima mondiale de \"La hora de los hornos\" di Fernando E. Solanas e Octavio Getino), sia infine quelli pi\u00f9 famosi \"per una nuova critica\", ovvero \"La critica e il nuovo cinema\" (1965), \"Per una nuova coscienza critica del linguaggio cinematografico\" (1966), \"Linguaggio e ideologia nel film\" (1967).\nLa prima stagione d'oro si chiuse con il Sessantotto, anno in cui \u2013 dopo la chiusura del Festival di Cannes contestato e interrotto dai cineasti \u2013 la Mostra fu la prima istituzione culturale italiana a essere contestata: ma la direzione spalanc\u00f2 le porte agli studenti e convoc\u00f2 un'assemblea davanti alla quale si dimise accettando un coordinamento tecnico che garant\u00ec la proiezione di tutti i film in programma ma non lo svolgimento delle iniziative collaterali.\nLa quinta Mostra, quella del 1969, fu spostata a settembre per il lungo lavorio di ricucitura istituzionale reso necessario dagli eventi del Sessantotto e, sulla carta, affidata a un Comitato ordinatore, composto da rappresentanti delle associazioni di base pesaresi; si tratt\u00f2 di un'edizione di passaggio, ancora molto simile alle precedenti, bench\u00e9 senza premi, cerimonie inaugurali e di chiusura. In programma trentadue lungometraggi (fra cui nove latinoamericani) e sedici cortometraggi (di cui dodici latinoamericani). Oltre ai latinoamericani, agli italiani (Pagine chiuse, 1968, di Gianni da Campo, Il rapporto, 1969, di Lionello Massobrio, Tabula rasa, 1969, di Gianpaolo Capovilla, Vieni, dolce morte, 1969, di Paolo Brunatto e i corti Nelda di Piero Bargellini e Lo spirito delle macchine di Franco Angeli), e ad altre produzioni europee e statunitensi, risultarono significative alcune opere filtrate attraverso le maglie, ristrettesi dopo la repressione praghese, della burocrazia esteuropea: film sovietici (di Sergej P. Urusevskij, Tolomush Okeev, Gleb A. Panfilov) nonch\u00e9 di cineasti magiari (Imre Gy\u00f6ngy\u00f6ssy), romeni (Mircea Saucan) e bulgari (Georgi Stojanov). Si svolsero inoltre due brevi convegni: uno, \"Necessit\u00e0 e possibilit\u00e0 di un circuito alternativo\", che port\u00f2 alla decisione, attuata negli anni successivi, di sottotitolare e fare circolare alcuni film stranieri; l'altro, quasi obbligato dopo il Sessantotto, su \"Cinema e politica\".\nLa Mostra negli anni Settanta.\nUna svolta si verific\u00f2 con la sesta edizione, nel 1970, quando la Mostra ribad\u00ec e rinnov\u00f2 i suoi obiettivi programmatici: offrire materiale di studio e di valutazione critica del nuovo cinema; porsi come attivo centro promozionale di socializzazione del nuovo cinema. La conseguenza della prima indicazione fu che la Mostra prese a pubblicare per ogni film, o gruppo omologo di film, o rassegne retrospettive, altrettanti \"Quaderni di documentazione\" (ventuno nel 1970, nove nel 1971, tredici nel 1972, dodici nel 1973), con interviste, critiche, dichiarazioni, documenti, bibliografie e d\u00e9coupages desunti alla moviola, trasformandosi progressivamente in una casa editrice (solo alla fine degli anni Ottanta le pubblicazioni saranno affidate ad altri editori). Negli anni successivi infatti i Quaderni, molto richiesti da studiosi, critici e cinefili, raggiunsero una tiratura media di mille copie e divennero veri e propri volumi, come i quattro sul Neorealismo, quelli sugli anni Trenta, i due sugli anni Cinquanta.\nA partire dagli anni Settanta, se nei programmi delle varie edizioni i film del \u2018nuovo cinema\u2019 hanno confermato la vocazione originaria della Mostra, le grandi retrospettive (dedicate per es. alla storia del cinema italiano, ad autori oppure a cinematografie nazionali e a movimenti) hanno attestato la nuova vocazione di studio, pur rispondendo sempre anche a un'esigenza politico-culturale: la retrospettiva dedicata alla Spagna nel 1977 \u00e8 stata la prima del postfranchismo, quella del 1978 sulla Cina la prima nel mondo dopo la fine della Rivoluzione culturale. Gli anni successivi hanno esibito un'attenzione particolare alle tendenze dei vari Paesi: l'edizione 1979 della Mostra \u00e8 stata dedicata al cinema degli Stati Uniti, quella del 1980 al cinema dell'Unione Sovietica, quella del 1981 al cinema dell'America Latina, quella del 1982 al cinema magiaro e iugoslavo, quella del 1983 al cinema asiatico, non solo cinese e giapponese ma, soprattutto, sudcoreano, filippino, indonesiano, malese, tailandese, vietnamita e di Hong Kong.\nLa Mostra dagli anni Ottanta ad oggi.\nAccanto agli incontri pesaresi, dopo alcune sporadiche ma significative iniziative sparse nel territorio marchigiano, sono da segnalare negli anni Ottanta gli incontri di Ancona (\"Rassegna internazionale retrospettiva\", prima edizione 1982) e i colloqui di Urbino (\"Seminario internazionale di studi teorici\", prima edizione 1982), che si sono svolti lungo tutto il decennio per essere poi proseguiti \u2013 negli anni Novanta e oltre \u2013 a Pesaro, come manifestazione autunnale; dal 1987 si \u00e8 aggiunto, parallelo alla Mostra, l'Evento speciale, una retrospettiva permanente del cinema italiano dedicata ora a periodi (da \"Risate di regime\", sulla commedia anni Trenta, a \"Cinema italiano anni '90\") ora ad autori (per es. Mario Monicelli, Dino Risi, Marco Ferreri, Vittorio De Sica ecc.), ora ad attori (tra cui Vittorio Gassman) o a generi (per es. La commedia all'italiana).\nNel 1989 Lino Miccich\u00e9 ha lasciato la direzione della Mostra, che aveva fondato e diretto per circa cinque lustri. Gli sono succeduti dapprima, per una edizione (1989), Marco M\u00fcller, che aveva collaborato a tutte le edizioni degli anni Ottanta; per nove edizioni (1990-1998) Adriano Apr\u00e0, che aveva collaborato (ufficio documentazione, Comitato ordinatore) a tutte le edizioni, dal 1966 al 1982 (sotto la sua direzione da ricordare l'ampia retrospettiva sul cinema indipendente americano nel 1991 e le due retrospettive dedicate alle forme cinematografiche sperimentali e alle tipologie del documentario: Il cinema e il suo oltre nel 1996 e Le avventure della non-fiction nel 1997); per un'edizione (1999) Andrea Martini, dal 2000 al 2014, Giovanni Spagnoletti (sotto la sua direzione da ricordare la retrospettiva Il cinema europeo del m\u00e9tissage nel 2000 e l'istituzione delle nuove sezioni dedicate rispettivamente al video, Proposte video, e al mediometraggio, Sessanta pi\u00f9 o meno) e dal 2015 Pedro Armocida."}
{"id": "1445482", "revid": "599013", "url": "https://it.wikipedia.org/wiki?curid=1445482", "title": "Vladim\u00edr \u0160micer", "text": "Ha realizzato la seconda delle tre reti che hanno consentito al Liverpool di rimontare il Milan nella finale di Champions League 2004-2005. In seguito realizza il suo rigore consentendo al Liverpool di vincere la competizione.\n\u00c8 il 3\u00ba miglior calciatore ceco del decennio (2000-2010) secondo la rivista ceca Lidov\u00e9 noviny e il 9\u00ba miglior calciatore ceco del decennio (1993-2003) secondo la rivista ceca Mlad\u00e1 fronta DNES.\nBiografia.\nDa giovane giocava a calcio d'estate e a hockey su ghiaccio d'inverno. Il nonno di \u0160micer \u00e8 stato anch'esso un calciatore professionista, che ha raggiunto il secondo livello del calcio ceco, la Druh\u00e1 Liga, con la maglia del Teplice. Presto inizia ad allenare il giovane \u0160micer a giocare a calcio. Successivamente viene allenato dal padre e da un ex calciatore professionista.\nViene considerato un idolo per i giovani, sia dentro il campo che fuori.\nCaratteristiche tecniche.\n\u0160micer era un calciatore molto tecnico, ma anche molto veloce. A Verne\u0159ice si adattava al ruolo di fantasista.\nCarriera.\nClub.\nIncomincia a giocare nel club di Verne\u0159ice, citt\u00e0 nel distretto di D\u011b\u010d\u00edn, fin da giovane all'et\u00e0 6 anni e si fa notare nella squadra cominciando a giocare da fantasista. A 12 anni si trasferisce allo Kovostroj D\u011b\u010d\u00edn, rimanendo nella squadra sino ai 14 anni. A 14 anni si trasferisce da Verne\u0159ice a Praga, entrando nel vivaio dello Slavia Praga. Questo trasferimento \u00e8 vissuto particolarmente da \u0160micer che, dopo esser stato una stella nella squadra cittadina, si ritrova allo Slavia Praga, tra calciatori anche pi\u00f9 forti di lui. Allo Slavia cresce fisicamente, psicologicamente e tecnicamente riuscendo a raggiungere la condizione dei calciatori migliori della squadra.. A 19 anni esordisce in prima squadra: in 5 anni dal 1992 al 1996 giocher\u00e0 81 incontri di campionato segnando 26 reti, e vincendo una sola 1. Liga nel 1995-1996. Passa ai francesi del Lens nel 1996. Vince subito nella stagione 1997-1998 la Division 1 a cui seguir\u00e0 l'anno dopo la Coppa di Lega francese. Nel 1999 gli inglesi del lo acquistano e con i reds \u0160micer vince molto: 2 League Cup, una FA Cup, una Coppa UEFA, una Charity Shield, la prestigiosa Champions League e la Supercoppa Europea. Passa ai francesi del FC Girondins de Bordeaux dove trova la Coppa di Lega francese. Ritorna da dove aveva iniziato allo SK Slavia Praga ed \u00e8 qui che chiude la carriera vincendo due titoli nazionali.\nNazionale.\nVeste la maglia della Nazionale ceca per dodici anni, con un totale di 81 presenze e 27 reti. All'Europeo 1996, segna il definitivo 3-3 contro la Russia che qualifica la sua squadra ai quarti di finale. L'anno successivo \u00e8 autore di cinque marcature in Confederations Cup, con una tripletta agli Emirati Arabi. Partecipa anche all'Europeo 2000, mettendo a segno una doppietta contro la Danimarca nella fase a gironi.\nIl 18 maggio 2002, risulta decisivo nell'amichevole vinta per 1-0 contro l'Italia. L'ultimo torneo a cui prende parte \u00e8 l'Europeo 2004, nel quale segna una rete ai Paesi Bassi.\nIl ritiro.\nIl 10 novembre 2009 annuncia il ritiro dal calcio giocato a causa di problemi fisici ad un ginocchio che non gli consentono di proseguire la carriera.\nNel marzo 2019 viene scelto come ambasciatore per l\u2019Europeo 2020.\nStatistiche.\nPresenze e reti nei club.\n\"Statistiche aggiornate al termine della carriera da calciatore.\""}
{"id": "1445488", "revid": "287204", "url": "https://it.wikipedia.org/wiki?curid=1445488", "title": "Vladimir Smicer", "text": ""}
{"id": "1445490", "revid": "1573940", "url": "https://it.wikipedia.org/wiki?curid=1445490", "title": "Torre Chigi", "text": "La Torre Chigi \u00e8 una delle quattordici torri storiche di San Gimignano e si trova in piazza del Duomo.\nLa torre, sebbene non molto alta, \u00e8 una delle pi\u00f9 belle della citt\u00e0. Fu costruita nel 1280 e appartenne agli Useppi, oggi di propriet\u00e0 della famiglia Giachi Cilemmi \nDescrizione.\nI primi tre piani sono coperti da pietra a vista, tagliata in bozze ben squadrate, sui quali si aprono delle luci con archi ribassati. Al primo piano \u00e8 presente un tipico portale al quale si accedeva con scale, retaggio dei tempi delle lotte intestine delle citt\u00e0 medievali, quando per dormire sicuri si preferiva costruire l'accesso al primo piano ritirando le scale durante la notte. Al secondo piano la finestra \u00e8 una stretta feritoia con un arco allungato poggiante su mensole. La parte superiore \u00e8 invece coperta da laterizio con due monofore uguali sui primi due piani, mentre l'ultimo non ha aperture. Si ciascun piano si allineano all'altezza del calpestio delle ordinate file di quattro buche pontaie ciascuna, provviste di mensole, che fanno pensare a ballatoi lignei che un tempo dovevano aumentare la superficie disponibile.\nLa torre \u00e8 affiancata da palazzi medievali: di particolare pregio quello alla sinistra pregio per la presenza di bifore di graziosa fattura. "}
{"id": "1445493", "revid": "110157", "url": "https://it.wikipedia.org/wiki?curid=1445493", "title": "EniPower", "text": "Enipower S.p.A. \u00e8 una azienda italiana controllata al 100% da Eni e sottoposta alla sua direzione e controllo.\nStoria.\n\u00c8 stata costituita nel 1999 in seguito alla liberalizzazione dei settori dell'energia elettrica e del gas naturale, ereditando inizialmente le centrali elettriche gestite fino ad allora da Agip e da EniChem e sostituendole con moderne centrali a ciclo combinato ad alta efficienza alimentate a gas naturale. Dal 1\u00ba gennaio 2007 l'attivit\u00e0 di commercializzazione di energia elettrica di Enipower e della sua controllata Enipower Mantova \u00e8 confluita nell'Area di Business GLP di Eni, con cui \u00e8 stato sottoscritto un contratto di conto lavorazione.\nAttivit\u00e0.\nEnipower si occupa di produzione di energia elettrica e di vapore tecnologico attraverso le centrali termoelettriche di Bolgiano, Ferrera Erbognone (PV), Brindisi, Ferrara, Mantova e Ravenna. Nei siti produttivi di Bolgiano e Mantova, Enipower utilizza impianti di teleriscaldamento alimentati da centrali cogenerative a gas naturale con beneficio per l\u2019ambiente.\nA giugno 2006 Enipower amplia le sue attivit\u00e0 alle tecnologie fotovoltaiche rilevando lo stabilimento produttivo di Nettuno (Roma), di propriet\u00e0 della societ\u00e0 Enitecnologie, e proseguendo la relativa commercializzazione degli impianti fotovoltaici con il marchio Eurosolare. Dopo dodici anni, nel luglio 2018, il ramo d\u2019azienda del fotovoltaico viene poi trasferito da Enipower alla societ\u00e0 Eni New Energy S.p.A..\nPosizionamento sul mercato.\nGrazie ai complessivi 5 GW di potenza installata, si colloca tra i primi produttori di energia elettrica in Italia ed \u00e8 al primo posto come produttore di vapore tecnologico.\nPartecipazioni.\nLe principali societ\u00e0 partecipate di Enipower sono:"}
{"id": "1445496", "revid": "2018934", "url": "https://it.wikipedia.org/wiki?curid=1445496", "title": "Torri dei Salvucci", "text": "Le Torri dei Salvucci sono due torri gemelle di San Gimignano situate in Piazza Delle Erbe, di fianco a Piazza Duomo.\nStoria e descrizione.\nAppartenute alla pi\u00f9 importante famiglia guelfa della citt\u00e0, i Salvucci appunto, furono costruite dall'aspetto imponente, in maniera da simboleggiare la supremazia familiare sulla citt\u00e0. Poi ridotte ad altezza inferiore al passato perch\u00e9 all'epoca della loro costruzione esse superavano in altezza i 51 metri della torre Rognosa, nonostante un espresso divieto ad oltrepassare tale altezza del 1255.\nI Salvucci si erano arricchiti con la mercatura e l'usura, ed erano acerrimi nemici degli Ardinghelli, famiglia ghibellina, che aveva fatto costruire due torri gemelle a imitazione di quelle dei Salvucci all'altra estremit\u00e0 della piazza.\nLe torri sono entrambe a base quadrata e con pochissime aperture, solo qualche finestrella rettangolare. Al pian terreno presentano degli strettissimi portalini, sormontati da architrave o da arco a sesto acuto.\nLa Torre Salvucci Maggiore, la pi\u00f9 alta delle due, ospita un'originale residenza d'epoca su pi\u00f9 piani disponibile per locazione turistica."}
{"id": "1445500", "revid": "73125", "url": "https://it.wikipedia.org/wiki?curid=1445500", "title": "Stardust (sonda spaziale)", "text": ""}
{"id": "1445501", "revid": "44627", "url": "https://it.wikipedia.org/wiki?curid=1445501", "title": "Sottosemigruppo", "text": ""}
{"id": "1445509", "revid": "73125", "url": "https://it.wikipedia.org/wiki?curid=1445509", "title": "Stella doppia ottica", "text": ""}
{"id": "1445510", "revid": "709565", "url": "https://it.wikipedia.org/wiki?curid=1445510", "title": "Gorgon (Tomi Shishido)", "text": "Gorgon, il cui vero nome \u00e8 , \u00e8 un personaggio dei fumetti, creato da Mark Millar (testi) e John Romita Jr. (disegni), pubblicato dalla Marvel Comics. La sua prima apparizione avviene in \"Wolverine\" (vol. 3) n. 20 (dicembre 2004).\nEstremista mutante tra i pi\u00f9 letali della Terra, Tomi Shishido \u00e8 il fondatore del culto della morte chiamato \"Alba della Luce Bianca\" (\"Dawn of White Light\") ed un membro di grado elevato sia della Mano che dell'HYDRA.\nBiografia del personaggio.\nOrigini.\nNato a K\u014dbe, Giappone, Tomi Shishido dimostra immediatamente capacit\u00e0 intellettive fuori dal comune: pronuncia le sue prime parole dopo solo due settimane di vita, impara a camminare a tre mesi, compiuto un anno si dimostra in grado di leggere e scrivere perfettamente, a quattro anni diviene uno dei cinque pittori pi\u00f9 famosi del Giappone moderno, a sei scrive la sua prima opera e tenta per la seconda volta il suicidio. A dodici anni Tomi ha una relazione con una donna di trentotto, a tredici scopre una formula matematica che prova l'esistenza di Dio e manifesta per la prima volta i suoi poteri mutanti che lo rendono in grado di trasformare in pietra qualunque cosa incontri il suo sguardo, motivo per cui i media lo soprannominano \"Gorgon\".\nNei quattro anni successivi fonda un culto mutante della morte, l'Alba della Luce Bianca, compiendo numerosi attacchi terroristici in tutto il Giappone e, compiuti i diciotto, uccide tutti i membri della sua famiglia venendo successivamente avvicinato dal leggendario agente dell'HYDRA Kraken che, dicendogli di aver compreso il suo essere e di non volergli negare il suo destino, gli dona la spada \"Deicida\", fatta forgiare a Efesto da Amatsu-Mikaboshi. Poco dopo Gorgon decide di unirsi alla Mano e, recatosi al loro cospetto, uccide centinaia dei loro ninja a occhi chiusi per poi suicidarsi davanti ad uno dei loro maestri cos\u00ec da dimostrare la sua fedelt\u00e0 al credo della setta.\nResuscitato tramite un rito occulto, Gorgon ottiene forza, agilit\u00e0 e resistenza sovraumane, nonch\u00e9 la capacit\u00e0 di rigenerare le proprie ferite, inoltre, impressionati dalle sue azioni, gli antichi della Mano lo eleggono capo della setta.\nWolverine: Nemico pubblico.\nUnitosi all'HYDRA e divenuto sia agente operativo che guardia del corpo del Barone Wolfgang von Strucker gli viene affidata la missione di catturare Wolverine ed Elektra, ucciderli e farli risorgere come servi dell'organizzazione per dare il via a un colossale piano di sterminio di vari supereroi rianimandoli come assassini ai loro ordini. Contemporaneamente intreccia una relazione con Elsbeth Von Strucker, la moglie centocinquantenaria del barone, assieme alla quale cospira contro di lui riuscendo infine ad ucciderlo e ad ottenere il controllo sia dell'HYDRA che della Mano. Liberatosi dal controllo mentale tuttavia, Wolverine, con l'aiuto di Elektra e dello S.H.I.E.L.D., attacca e distruggere il maggior numero possibile di basi dell'HYDRA, uccidendo Elsbeth e scontrandosi nuovamente con Gorgon che, nel corso del combattimento finale, tenta di pietrificare Logan col suo potere mutante, sebbene questi, estraendo i suoi artigli di adamantio, riesca a rovesciare il potere pietrificante dei suoi occhi sullo stesso Gorgon e, in seguito, lo riduca in pezzi.\nSecret Warriors.\nQuando il redivivo Barone Strucker riorganizza l'HYDRA assemblando un nuovo consiglio direttivo assieme a Kraken, Hive, Madame Hydra VI e Viper, fa resuscitare Gorgon da un gruppo di preti occulti nominandolo sesto componente della suddetta cerchia. Scoppiata la guerra a tre con Leviathan e le forze di Fury, composte dai Secret Warriors e dagli ex-Howling Commandos, Gorgon, nel corso del suo primo scontro con i giovani protetti dell'ex-direttore dello S.H.I.E.L.D., riesce con una rapidissima stoccata a tranciare entrambe le braccia di Slingshot nonostante la sua velocit\u00e0 supersonica.\nIn seguito alla sua seconda resurrezione, Gorgon dimostra di aver sviluppato una sorta di cameratismo per i suoi compagni in comando, sebbene verso gli agenti operativi e i servitori rimanga comunque efferato e letale. Adoperatosi come generale di campo nel corso della guerra spionistica, nel corso dell'assalto degli Howling Commandos alla base HYDRA \"Hell's Heaven\" Gorgon uccide Gabe Jones ed Eric Koenig mentre, quando i Secret Warriors sferrano l'attacco definitivo all'HYDRA nella loro base di Gehenna, Nuova Zelanda, si scontra col giovane Alexander Aaron (Phobos) uccidendolo e prendendo come trofeo la spada brandita da quest'ultimo, \"Tagliaerba\", in sostituzione della Deicida, andata distrutta nello scontro.\nTerminato il conflitto Gorgon e Madame Hydra assumono il comando di quanto rimasto dell'organizzazione.\nH.A.M.M.E.R..\nDopo la fuga di Norman Osborn dal Raft, Gorgon e Madame Hydra decidono, insieme ad una fazione della A.I.M., di allearsi con lui e la sua nuova incarnazione dell'H.A.M.M.E.R., motivo per il quale Gorgon si unisce alla seconda incarnazione dei Vendicatori Oscuri ricoprendo il ruolo di \"Wolverine\" ma, a seguito della sconfitta di Osborn da parte dei Vendicatori originali, Gorgon e Viper recidono la loro alleanza tornando a guidare indipendentemente l'HYDRA, cui integrano buona parte dell'organico dell'H.A.M.M.E.R..\nDopo aver seminato il panico a Madripoor, Gorgon e la Mano si scontrano con Shang-Chi venendo sconfitti.\nPoteri e abilit\u00e0.\nGorgon possiede svariati superpoteri sia di natura genetica che soprannaturale: in quanto mutante la sua principale abilit\u00e0, oltre ad un'intelligenza sovrumana ed alla telepatia, \u00e8 quella di poter trasformare qualsiasi cosa o persona in pietra semplicemente guardandola, mutazione tanto potente da far s\u00ec che l'unico modo in cui possa vedere qualcosa senza pietrificarla sia tenere gli occhi chiusi, coperti con degli occhiali da sole o con una maschera tradizionale giapponese; gli unici immuni all'effetto degli occhi di Gorgon sono le creature divine o semidivine come Phobos e Kraken grazie al suo elmo. Dopo la sua resurrezione ad opera della Mano, Gorgon ha sviluppato capacit\u00e0 fisiche quali forza, agilit\u00e0 e resistenza sovrumane, nonch\u00e9 un fattore rigenerante tanto potente da venire ripetutamente trafitto dagli artigli d'adamantio di Wolverine e precipitare da altezze elevate riprendendosi in pochi istanti.\nGorgon \u00e8 inoltre un esperto di spionaggio, un fine stratega ed un maestro nel combattimento corpo a corpo, dimostrandosi in grado di sconfiggere con facilit\u00e0 centinaia di ninja della Mano e perfino Elektra. Capace di utilizzare qualsiasi tipo di arma, Gorgon ha una ha una predilezione per le katana e in battaglia brandisce una spada forgiata da Efesto e chiamata \"Deicida\" (\"Godkiller\"), in grado secondo le leggende di uccidere perfino gli d\u00e8i, che tuttavia viene distrutta durante lo scontro con Phobos e sostituita dalla \"Tagliaerba\" (\"Grasscutter\"), precedentemente brandita dal giovane semidio."}
{"id": "1445514", "revid": "1644027", "url": "https://it.wikipedia.org/wiki?curid=1445514", "title": "Torre Grossa", "text": "La Torre Grossa \u00e8 la torre pi\u00f9 alta di San Gimignano (da cui il nome) e si trova in piazza del Duomo, accanto al palazzo nuovo del Podest\u00e0.\nStoria.\nFu iniziata esattamente il 21 agosto del 1300, quattro mesi dopo che la citt\u00e0 aveva ospitato Dante Alighieri, e venne terminata nel 1311. \u00c8 alta 54 metri ed \u00e8 l'unica, insieme alla pi\u00f9 grande delle torri Salvucci (cosiddette \"gemelle\") in piazza delle erbe e a Torre Campatelli, in via San Giovanni, nella quale sia consentito l'accesso al pubblico.\nDescrizione.\nLa torre poggia su un passaggio voltato ed ha, come tutte le altre torri sangimignanesi, base quadrata. Il paramento a vista \u00e8 in pietra, tagliata in bozze ben regolari.\nSulla sommit\u00e0, dalla quale si gode una stupenda vista sulla cittadina e sulla campagna circostante, \u00e8 presente una cella campanaria, circondata da un camminamento protetto da parapetto poggiante su archetti pensili. la copertura della cella \u00e8 piramidale e ricorda quella della vicina torre Rognosa.\nLa torre \u00e8 visitabile con lo stesso biglietto del Museo Civico."}
{"id": "1445516", "revid": "78273", "url": "https://it.wikipedia.org/wiki?curid=1445516", "title": "Variabile gamma Cassiopeiae", "text": ""}
{"id": "1445526", "revid": "73125", "url": "https://it.wikipedia.org/wiki?curid=1445526", "title": "Chadwick Trujillo", "text": ""}
{"id": "1445529", "revid": "599013", "url": "https://it.wikipedia.org/wiki?curid=1445529", "title": "Sergio Concei\u00e7ao", "text": ""}
{"id": "1445532", "revid": "12299097", "url": "https://it.wikipedia.org/wiki?curid=1445532", "title": "Termoterapia", "text": ""}
{"id": "1445538", "revid": "215257", "url": "https://it.wikipedia.org/wiki?curid=1445538", "title": "No woman no cry", "text": ""}
{"id": "1445539", "revid": "226458", "url": "https://it.wikipedia.org/wiki?curid=1445539", "title": "Cin\u00e1ed mac \u00cdrgalaig", "text": "Apparteneva ai S\u00edl n\u00c1edo Sl\u00e1ine, ramo degli U\u00ed N\u00e9ill del sud. Ad eccezione di Congalach Cnogba nel X secolo, fu l'ultimo sovrano supremo a provenire dai S\u00edl n\u00c1edo Sl\u00e1ine. Sarebbe succeduto a Fogartach mac N\u00e9ill. Fu sconfitto e ucciso nella battaglia di Druim Corcainn (o Druim Ciarain, luogo non identificato) da Flaithbertach mac Loingsig dei Cen\u00e9l Conaill del nord, che sal\u00ec cos\u00ec sul trono d'Irlanda."}
{"id": "1445540", "revid": "124534779", "url": "https://it.wikipedia.org/wiki?curid=1445540", "title": "Ferdinando del Portogallo (1188-1233)", "text": "Origine.\nSecondo il Nobiliario del Conde de Barcelos Don Pedro, Hijo del Rey Don Dionisio, Ferdinando era il terzo figlio maschio del re del Portogallo, Sancho I e di Dolce di Barcellona(1160-1198), che secondo la \"Ex Gestis Comitum Barcinonensium\", era figlia della regina di Aragona, Petronilla e del conte di Barcellona, Raimondo Berengario IV.&lt;br&gt;Sancho I del Portogallo , secondo il \"Roderici Toletani Archiepiscopi De Rebus Hispani\u00e6\", era figlio del re del Portogallo Alfonso I e della principessa Mafalda di Savoia (1125-1158), figlia secondogenita del conte di Savoia Amedeo IIIe di Mafalda d'Albon.\nBiografia.\nAnche il cronista, Rodrigo Jim\u00e9nez de Rada, nel suo \"De Rebus Hispani\u00e6\" elenca Ferdinando tra i figli di Sancho I e Dolce di Barcellona chiamandolo \"Ferdinandum\".\nSecondo la \"Flandria Generosa (Continuatio Claromariscensis)\", sua zia, Teresa, che nelle Fiandre era detta Matilde, che era stata contessa consorte delle Fiandre dal 1183 al 1191, reggente della contea tra il 1190 ed il 1191 e poi duchessa consorte di Borgogna dal 1193 al 1195, si interess\u00f2 e riusc\u00ec ad organizzare, a Parigi, il primo gennaio del 1212, il matrimonio di Ferdinando con la sua pronipote acquisita, la contessa delle Fiandre e di Hainaut, Giovanna, che secondo la \"Genealogica Comitum Flandri\u00e6 Bertiniana, Continuatio Marchianensis\" era la figlia primogenita del Conte delle Fiandre, Conte di Hainaut, ed anche primo imperatore dell'impero latino di Costantinopoli, Baldovino delle Fiandre o di Hainaut e di Maria di Champagne, figlia, secondo il \"Gisleberti Chronicon Hanoniense\", del conte di Champagne e di Brie, Enrico I e di Maria di Francia, che, secondo la \"Chronica Albrici Monachi Trium Fontium\" era la figlia primogenita del re di Francia, Luigi VII e della duchessa d'Aquitania e Guascogna e contessa di Poitiers, Eleonora.\nSubito dopo le nozze, Assunto il titolo di Ferdinando conte delle Fiandre e di Hainaut, la coppia si diresse nelle Fiandre per prendere possesso della contea; ma mentre Giovanna e Ferdinando erano in viaggio verso le Fiandre, l'erede al trono di Francia, il cugino di Giovanna, Luigi (la madre di Luigi, Isabella di Hainaut, sorella di Baldovino, padre di Giovanna, al momento del matrimonio con Filippo II Augusto, aveva portato in dote la contea di Artois, che Baldovino si era ripreso forzatamente dopo la morte della sorella), li aveva preceduti e non solo aveva occupato l'Artois, la dote della madre, ma si era impossessato delle citt\u00e0 di Saint-Omer e Aire, che erano nella contea delle Fiandre. Giovanna e Ferdinando dovettero accettare la situazione, poich\u00e9 era per loro prioritario prendere possesso delle Fiandre e di Hainaut; tuttavia appena entrato in possesso delle contee, si circondarono di collaboratori fidati e, non dimenticando l'offesa, dopo pochi mesi avevano ripreso contatto con gli antichi alleati di suo suocero, Baldovino: Giovanni d'Inghilterra, e, dopo che Filippo II Augusto si era rifiutato di restituire le due citt\u00e0, pur essendo vassalli del re di Francia entrarono a far parte della lega contro la Francia, guidata dall'imperatore, Ottone IV di Brunswick.&lt;br&gt;Nel 1213, Ferdinando, memore dell'offesa subita, pur essendo vassallo del re di Francia, Filippo Augusto si rifiut\u00f2 di partecipare all'invasione dell'Inghilterra che si stava preparando: Filippo aveva deciso di spostare la grande flotta, preparata per l'invasione, da Boulogne a Damme, impadronendosi di Bruges e Ypres e assediando Gand; Giovanni senza Terra attacc\u00f2 improvvisamente la flotta francese, disperdendo pi\u00f9 di 400 navi minori e catturando o bruciando almeno 80 vascelli; allora Ferdinando si schier\u00f2 apertamente col re d'Inghilterra e allora, per rivalsa, l'esercito francese entr\u00f2 nelle Fiandre e le mise a sacco; Ferdinando, dopo che il re di Francia, aveva devastato le Fiandre, fece parte dell'esercito alleato (oltre all'Inghilterra vi erano le Fiandre, il Brabante, il Limburgo e la Lorena con l'appoggio dell'impero), guidato dall'imperatore Ottone IV, che si contrappose all'esercito francese e, il 27 luglio 1214, l'esercito alleato si gett\u00f2 all'inseguimento dell'esercito francese (pi\u00f9 esiguo nel numero dei componenti), nella piana di Bouvines e nella conseguente Battaglia di Bouvines Filippo II vinse e Ferdinando fu fatto prigioniero e incatenato, fu portato a Parigi dove fu messo in carcere nelle segrete del Louvre. Mentre Ferdinando rimase prigioniero per circa dodici anni, a sua moglie, Giovanna fu concesso di governare la contea per conto del marito, sotto stretto controllo di Filippo II Augusto; Giovanna, segu\u00ec una politica di sottomissione al re di Francia, che le garantiva una protezione reale contro i nemici.\nIl 5 aprile 1226 Giovanna e Luigi VIII siglarono il Trattato di Melun, dove ella vers\u00f2 50.000\u00a3 per la libert\u00e0 del marito, Ferdinando venne rilasciato all'inizio dell'anno dopo (il 6 gennaio 1227) per mano di Bianca di Castiglia che, reggente per il figlio minorenne Luigi IX, solo dopo la moglie era riuscita a raccogliere e pagare alla reggente, Bianca di Castiglia, met\u00e0 della cifra richiesta per il riscatto prevista dal trattato di Melun e che Ferdinando aveva sottoscritto il trattato di Melun, che assicurava la fedelt\u00e0 delle Fiandre al regno di Francia; rientrato nella sua contea e da allora Ferdinando si comport\u00f2 da buon vassallo, non partecipando alla fronda contro la reggente, Bianca di Castiglia e fond\u00f2 il convento di Marquette, vicino a Lilla.\nSecondo la \"Chronica Albrici Monachi Trium Fontium\", nel 1229, alla morte del giovane Marchese di Namur, Enrico II, Ferdinando, avrebbe voluto succedergli nel titolo; ma la trov\u00f2 gia occupata dalla sorella di Enrico II, Margherita (o Sibilla), contessa consorte della contea di Vianden e a Ferdinando andarono due castelli: Vieuville, nei pressi di Charleroi e Golzinne, nei pressi di Namur.\nFerdinando mor\u00ec nel 1233: secondo il \"Hugonis Continuatio Clarimariscensis\", mor\u00ec il 26 luglio; la \"Willelmi Chronica Andrensis 252\", precisa che mor\u00ec nei pressi di Noyon ed il suo corpo fu inumato, in un mausoleo fatto costruire dalla moglie, Giovanna, per entrambi nell'abbazia di Marquette, luogo confermato anche dalla \"Chronica Albrici Monachi Trium Fontium\" e dagli \"Annales Blandinienses\".&lt;br&gt;Dopo la morte di Ferdinando Giovanna spos\u00f2 Tommaso di Savoia, fratello del conte di Savoia, Amedeo IV, figli di Tommaso I, conte di Savoia. Il matrimonio fu celebrato, dopo la sua morte della figlia di primo letto, Maria, nel 1237, come ci confermano gli \"Annales Blandinienses\"\nDiscendenza.\nFerdinando e Giovanna ebbero un'unica figlia:"}
{"id": "1445547", "revid": "78273", "url": "https://it.wikipedia.org/wiki?curid=1445547", "title": "Rotazione prograda", "text": ""}
{"id": "1445553", "revid": "78273", "url": "https://it.wikipedia.org/wiki?curid=1445553", "title": "Costellazione del Leone", "text": ""}
{"id": "1445556", "revid": "732240", "url": "https://it.wikipedia.org/wiki?curid=1445556", "title": "Alessio III", "text": ""}
{"id": "1445564", "revid": "1305772", "url": "https://it.wikipedia.org/wiki?curid=1445564", "title": "Eochaid", "text": "Eochaid o Eochaidh (Eochu o Eocho, a volte anglicizzato in Eochy) \u00e8 un nome molto popolare nella lingua medievale irlandese e gaelico scozzese che deriva dall'antico irlandese \"ech\", cio\u00e8 \"cavallo\", portato da molti personaggi della storia e della leggenda, tra cui:"}
{"id": "1445568", "revid": "6923", "url": "https://it.wikipedia.org/wiki?curid=1445568", "title": "Ronnie Radke", "text": "Nel 2014 pubblica da solista il mixtape rap \"Watch Me\", che include collaborazioni con Deuce, b.LaY, Tyler Carter, Sy Ari Da Kid, Jacoby Shaddix, Danny Worsnop, Andy Biersack e Craig Mabbitt.\nBiografia.\nRonald Joseph Radke nasce e vive a Las Vegas senza la madre, ma instaurando un buon rapporto con il padre, Russel Radke. La madre era tossicodipendente ed \u00e8 stata assente per tutta la sua infanzia, cosa che, a detta del figlio, gli ha provocato una generale mancanza di rispetto nei confronti delle donne da adulto. Tuttavia nel 2014, ormai padre, afferma di averla perdonata, pur sostenendo che, dopo aver visto un figlio venire alla luce, sia impossibile pensare di abbandonarlo, a prescindere da tutto.\nDiscende dai Blackfoot Indians, ma ha anche origini portoghesi.\nImpara a suonare il piano e la chitarra all'interno dei tanti gruppi cui prende parte al liceo. Ha iniziato suonando con la chitarra le canzoni dei Blink-182, a cui erano ispirati i 3.0, primo suo gruppo per suonare nel quale scappa di casa e vive momentaneamente a casa di un amico e collega. Si esibiscono a Las Vegas in alcuni show, fin quando Radke non decide di tornare a casa da suo padre e frequentare di nuovo la scuola. Di l\u00ec a poco abbandona di nuovo la scuola, per prendere parte ad un altro gruppo, i Lefty. In futuro affermer\u00e0 in un'intervista che all'epoca non riusciva a rimanere concentrato sui propri doveri. In questo periodo incontra Max Green, membro degli Almost Heroes, ad un talent show. In quell'occasione, a Radke cade il microfono a terra durante l'esibizione, al che Green sale sul palco per recuperarlo. Cos\u00ec i due diventano grandi amici e successivamente formano il gruppo True Story. Quando Radke, ispirato dai Thrice, imparer\u00e0 la tecnica dello scream i due, insieme a Bryan Money, formeranno gli Escape the Fate.\nEscape the Fate (2004\u20132006).\nNel 2004, dopo lo scioglimento del precedente gruppo, Green e Radke cercano nuovi membri tramite Myspace, trovando prima il chitarrista Bryan Money, poi Omar Espinosa, chitarrista dei LoveHateHero, ed infine il batterista Robert Ortiz e il tastierista Carson Allen. Nascono gli Escape the Fate, che debuttano appena un mese dopo, riscontrando un discreto successo presso le radio locali.\nIl gruppo firma con Epitaph Records dopo aver vinto un concorso radiofonico giudicato dai My Chemical Romance a settembre 2005. A maggio e settembre 2006 vengono pubblicati rispettivamente il primo EP, \"There's No Sympathy for the Dead,\" ed il primo album, \"Dying Is Your Latest Fashion,\" entrambi prodotti dall'amico Michael \"Elvis\" Baskette.\nNel 2006 Radke \u00e8 costretto dagli altri membri ad abbandonare il gruppo, sia per problemi di tossicodipendenza, sia per il suo coinvolgimento in una rissa finita con la morte di un diciottenne. Viene sostituito da Craig Mabbitt, da poco espulso dai Blessthefall, cosa che provocher\u00e0 una lunga faida tra Radke e i membri del gruppo, con affermazioni forti da entrambe le parti.\nMorte di Michael Cook (2006\u20132008).\nIl 6 maggio 2006 Radke e Marcel Colquitt decisero di incontrarsi nel deserto vicino alla Shadow Ridge High School di Las Vegas, per un regolamento di conti dopo una disputa. A detta di Radke e dello stesso Green, il tutto accade perch\u00e9 Ronnie decise di prendere le difese di quest'ultimo, minacciato dalle controparti. All'incontro il cantante era accompagnato da altri tre soggetti, tra cui Chase Rader, mentre Colquitt si fece accompagnare da suo fratello Michael e dal diciottenne Michael Cook. Durante la rissa, sia Michael Colquitt che Rader estrassero le proprie pistole e, dopo una colluttazione tra i presenti, quest'ultimo fece fuoco, uccidendo Cook e ferendo gravemente Michael Colquitt.\nLe accuse di omicidio su Rader caddero verso la fine del 2006, in quanto fu stabilito che avesse agito per legittima difesa. Gli unici imputati erano Radke e Marcel Colquitt, per il loro coinvolgimento nella morte del ragazzo, tuttavia Colquitt si suicid\u00f2 a settembre 2007, non potendo quindi essere processato. Il 18 gennaio 2008 Radke si dichiara colpevole, venendo condannato a quattro anni di libert\u00e0 vigilata e a pagare un risarcimento di $92.372 alla madre di Cook, oltre ad essere obbligato a partecipare ad un programma di riabilitazione per i suoi problemi con la droga.\nTuttavia, il 16 giugno viene preso in custodia per aver violato i termini della libert\u00e0 vigilata, venendo condannato a scontare due anni e mezzo di prigione. Inoltre, secondo le autorit\u00e0, il cantante avrebbe approfittato della propria fama per chiedere aiuto ai fan a nascondersi, in modo da ritardare l'arresto, oltre ad aver raccolto grazie ad essi soldi allo scopo di rifondare un gruppo, ma che sarebbero stati usati in realt\u00e0 per procurarsi la droga.\nFalling in Reverse (2006\u20132013).\nVerso fine del 2006 Radke confida all'amico Nason Schoeffler di voler smettere di cantare, ma questi lo sprona invece a continuare, spingendolo a fondare con lui un nuovo gruppo, i From Behind These Walls, in seguito ribattezzati Falling in Reverse. Tuttavia senza Radke, finito in carcere nel 2008, il gruppo giace in una fase di quiescenza, una volta che il bassista Schoeffler aveva reclutato i chitarristi Jacky Vincent e Derek Jones, in attesa dell'uscita del cantante per poter registrare.\nDurante il periodo passato in prigione Radke si disintossica grazie alla riabilitazione e scrive, a sua detta, almeno venticinque nuovi testi, con temi che spaziano dal suo rapporto con la madre, all'esperienza in prigione, alla corruzione presente a Las Vegas, fino a testi contro Green e Mabbitt.\nAl suo rilascio dal carcere nel dicembre 2010, Radke annuncia il suo ritorno alle registrazioni con Baskette, nonostante il gruppo sia ancora alla ricerca di un batterista, dato che i candidati avevano problemi con la droga. A fine dicembre viene annunciata l'entrata del batterista Scott Gee, che per\u00f2 all'inizio del 2011 lascia il gruppo e viene poi sostituito da Ryan Seaman dei The Bigger Lights a maggio, poco prima dell'uscita del singolo \"Raised by Wolves\", seguito dall'album \"The Drug in Me Is You\" pubblicato il 26 luglio con la Epitaph.\n\"Watch Me\" (2013).\nIl 31 maggio 2013 Radke lancia il proprio canale YouTube, su cui pubblica da solista un brano rap, \"Fair-Weather Fans\", descritto come \"una canzone che Ronnie ha dedicato a tutte le persone che non credevano in lui\". Il giorno successivo ne pubblica un altro, \"What Up Earth?\".\nIn un'intervista con Alternative Press annuncia di star lavorando ad un mixtape rap, prodotto da Charles Massabo (Kallaghan Records), che prevede collaborazioni con alcuni noti artisti rap, in uscita a dicembre 2013 gratuitamente. Il primo singolo, \"Blacklist\", con b.LaY, \u00e8 stato pubblicato il 5 luglio 2013 su YouTube.\nUn brano diss intitolato \"I Wash Cars\" (anche con b.LaY) attacca la Sumerian Records e il suo fondatore Ash Avildsen, Lorenzo \"The Main Event\" Antonucci e la band elettronica I See Stars, \u00e8 stato divulgato online. Ash e Lorenzo hanno pubblicato una traccia diss in risposta intitolata \"When Ronnie Met Sally\". La faida tra i due gruppi \u00e8 stata da allora risolta e Radke \u00e8 rimasto in buoni rapporti con I See Stars, Sumerian Records e Antonucci.\nIl 28 ottobre 2013, viene annunciato che Ronnie Radke e Craig Mabbit degli Escape the Fate sono in buoni rapporti. I due hanno menzionato che i rispettivi gruppi andranno in tour insieme all'inizio del 2014.\nIn un'intervista con Loudwire, ha dichiarato di essere in procinto di creare un mixtape rap, che secondo Radke includer\u00e0 un artista in ogni canzone. Ha anche affermato che il mixtape potrebbe essere rilasciato per Natale. Il giorno di Natale, ha rivelato un sito Web attraverso il quale gli abbonati hanno ricevuto una nuova canzone, \"Destiny\", dal mixtape, ora intitolata \"Watch Me\". La track-list \u00e8 stata anche rivelata, ma alcune canzoni non contenevano collaborazioni con altri artisti come sosteneva in origine.\nStile e influenze musicali.\nRadke ha iniziato con la sua passione per la musica all'et\u00e0 di 15 anni, amava cantare e suonare il pianoforte. Dice che le sue canzoni sono un insieme di diversi generi, gusti e stili musicali. Il suo stile \u00e8 principalmente classificato come post-hardcore, mentre di tanto in tanto oscilla tra punk pop e metalcore. Lo Scream \u00e8 una modalit\u00e0 presente in molte delle canzoni. I testi, secondo Radke, devono essere \"arroganti, come fanno per lo pi\u00f9 i rapper.\" Questo perch\u00e9 Radke ha citato Eminem come una delle sue pi\u00f9 grandi influenze, tanto che ha anche incluso una battuta fatta da Eminem e Dr. Dre durante un guasto sulla pista: \"Sink or Swim\".\nVita privata.\nRadke ha una figlia nata dalla relazione con la modella Crissy Henderson. La loro relazione termin\u00f2 nel 2013 a causa dell'infedelt\u00e0 da parte sua.\nRadke ha apertamente denunciato la religione a causa del suo trattamento nei confronti delle persone LGBT, affermando di sentirsi amareggiato e di aver trovato l'ipocrisia in quanto il cristianesimo inizialmente era discriminatorio nei confronti della comunit\u00e0 LGBT, ma in seguito li ha accettati.\nDisturbo della quiete pubblica.\nIl 1\u00ba maggio 2012, Radke \u00e8 stato accusato di aver picchiato la sua allora fidanzata, Sally Watts, e successivamente \u00e8 stato arrestato a Glendale, in California, il 6 agosto 2012, dopo che non era riuscito a comparire in nessuna delle udienze in tribunale previste. Fu ufficialmente accusato di un conteggio di reati di lesioni corporali e di reati di falsa prigionia da parte del dipartimento dello sceriffo della contea di Los Angeles. \u00c8 stato rilasciato su cauzione di $30.000.\nAggressione.\nIn data 29 settembre 2012, Radke si esibiva come parte dei Falling In Reverse per FestEVIL, un punk rock festival per Six Flags Great Adventure, quando ha gettato tre microfoniche in mezzo al pubblico alla fine di una performance, ferendo una ragazza di 16 anni, che \u00e8 stata portata in ospedale, e un uomo di 24 anni, che \u00e8 stato curato sulla scena. Radke \u00e8 stato accusato di aggressione e rilasciato su cauzione di $25.000. Radke si scus\u00f2 pubblicamente per le sue azioni, dicendo che le sue azioni non erano in collera e che non aveva intenzione di ferire nessuno.\nDenuncia per diffamazione.\nIl 10 giugno 2015, \u00e8 stato riferito che Radke era stato pubblicamente accusato di violenza sessuale dalla 25enne Katelynd \"Kacee\" Boswell, di Salt Lake City, Utah. Boswell ha affermato che Radke (con il suo autista di autobus presente) l'aveva aggredita sessualmente dopo l'esibizione dei Reverse al Murray Theater il 3 giugno 2015. Sebbene fosse stabilito che Radke avesse avuto contatti con Boswell, la polizia non ha trovato prove che Radke o il suo entourage avessero assalito Boswell. Successivamente Radke ha intentato causa contro Boswell per diffamazione nei tribunali di Los Angeles."}
{"id": "1445573", "revid": "92723", "url": "https://it.wikipedia.org/wiki?curid=1445573", "title": "Cattedrale di San Pietro (Tempio Pausania)", "text": "La cattedrale di San Pietro apostolo \u00e8 il principale luogo di culto cattolico di Tempio Pausania, chiesa madre della diocesi di Tempio-Ampurias. Si trova nella omonima piazza al centro della cittadina.\nStoria.\nLa chiesa di San Pietro a Tempio ha origini medievali. Della fabbrica quattrocentesca restano oggi poche tracce, alla base del campanile e della facciata. La conformazione attuale del tempio si deve in particolare ai rifacimenti operati negli anni '30 del XIX secolo, quando la chiesa venne elevata a cattedrale. La consacrazione avvenne il 2 giugno 1839 ad opera del vescovo Capece, committente di molti arredi marmorei del San Pietro.\nDescrizione.\nArchitettura.\nLa fabbrica venne realizzata in conci di granito. Nella facciata principale, abbastanza semplice, si aprono un portale strombato con arco a tutto sesto e due finestre. Pi\u00f9 movimentato il prospetto del lato sud, in stile neoclassico, scandito da coppie di paraste e cornici, in cui si aprono finestre e un portale sormontati da timpano e alcuni oculi ciechi ornati da mosaici.\nL'interno \u00e8 a navata unica, voltata a botte, con quattro cappelle per lato e abside semicircolare. Le cappelle pi\u00f9 prossime al presbiterio sono maggiormente sviluppate in profondit\u00e0, dando cos\u00ec l'impressione della presenza di un transetto. L'area presbiteriale \u00e8 sopraelevata e cinta da una balaustra marmorea. Interessanti gli arredi marmorei ottocenteschi, in stile barocco genovese, tra cui l'altare maggiore, il pulpito, il fonte battesimale e alcune statue.\nOrgano a canne.\nSulla cantoria in controfacciata, si trova l'organo a canne, costruito nel 1980 da Paolo Ciresa. Lo strumento \u00e8 a trasmissione integralmente meccanica e si articola in corpo unico con positivo tergale; dispone di 24 registri. La consolle \u00e8 a finestra ed ha due tastiere di 56 note ciascuna ed una pedaliera concavo-radiale di 32."}
{"id": "1445574", "revid": "4252", "url": "https://it.wikipedia.org/wiki?curid=1445574", "title": "Manuele II", "text": ""}
{"id": "1445576", "revid": "1573940", "url": "https://it.wikipedia.org/wiki?curid=1445576", "title": "Adelidae", "text": "Gli Adelidi (Adelidae ) sono una famiglia di lepidotteri, diffusa in tutto il mondo con 297 specie.\nDescrizione.\nAdulto.\nSi tratta di piccoli lepidotteri alquanto primitivi che, pur avendo una nervatura alare di tipo eteroneuro, si distinguono dai Ditrysia per il fatto di possedere un apparato riproduttore femminile provvisto di un'unica apertura destinata sia all'accoppiamento, sia all'ovodeposizione; per questo motivo in passato venivano riunite con altre famiglie nella divisione Monotrysia, oggi considerata obsoleta in quanto polifiletica.\n\u00c8 presente una connessione tergosternale, immediatamente posteriore rispetto al primo spiracolo addominale, formata da un processo ventrocaudale del primo tergite, che va a collegarsi all'estensione anterolaterale del secondo sternite.\nLe ali, che rivelano anche la presenza di aculei, hanno forma ovoidale-allungata con apice arrotondato; appaiono spesso bruno-grigiastre (nelle specie con abitudini notturne) ma possono anche avere riflessi metallici ed iridescenze molto vivaci. I microtrichi sono presenti ed uniformemente distribuiti. Come nei Ditrysia, si osserva una riduzione del sistema legato al settore radiale (Rs) nell'ala posteriore, con anastomosi di Sc ed R dal quarto basale fino al termen, ed Rs non ramificata; l'accoppiamento alare \u00e8 di tipo frenato, con frenulum a singola setola composita nei maschi, e da tre a cinque setole nelle femmine; queste setae dipartono da cavit\u00e0 distinte, ed in prossimit\u00e0 di esse possono riscontrarsi, in ambo i sessi, altre setae pseudofrenulari. \u00c8 presente l'apparato di connessione tra ala anteriore e metatorace; si possono inoltre osservare un ponte precoxale e la perdita del primo sternite addominale, mentre il secondo pu\u00f2 suddividersi (completamente o parzialmente) in uno sclerite anteriore pi\u00f9 piccolo (S2a) ed uno posteriore pi\u00f9 sviluppato (S2b).\nLe antenne sono di regola filiformi; nei maschi raggiungono fino a sei volte la lunghezza del corpo (per esempio in alcune \"Adela\"), mentre nelle femmine superano comunque la lunghezza della costa. Si pu\u00f2 osservare la presenza di uno sclerite intercalare (forse caso unico tra i lepidotteri) oltre a spinule laterali (probabilmente derivate dai sensilla) in alcuni segmenti prossimali del flagello dei maschi di \"Nemophora\"; in \"Adela\" questi processi sono spesso ricurvi.\nGli ocelli sono assenti, come pure i chaetosemata. Gli occhi dei maschi di alcune specie sono molto sviluppati. La spirotromba che, fatta eccezione per alcune \"Ceromitia\" sudafricane, \u00e8 perfettamente funzionante, risulta ricoperta di scaglie (a differenza degli altri Adeloidea) e pi\u00f9 lunga della capsula cefalica, estendendosi fin oltre i palpi mascellari; questi ultimi possono essere allungati e costituiti da quattro o cinque segmenti, come in \"Ceromitia\", oppure ridotti a soli due o tre segmenti, come in \"Nemophora\". I palpi labiali hanno tre segmenti, corti e con setole laterali sul secondo; l'organo di vom Rath sul segmento apicale del palpo labiale, pu\u00f2 essere profondo o superficiale.\nNelle zampe, l'epifisi \u00e8 spesso presente, mentre gli speroni tibiali hanno formula 0-2-4.\nL'apparato genitale maschile di alcune specie (e.g. \"Ceromitia\") rivela, su ogni valva, una struttura a pettine detta \"pectinifer\" (assente in \"Nemophora\"), che nel caso del genere \"Nematopogon\" pu\u00f2 essere retta da un peduncolo. L'uncus \u00e8 assente, mentre il vinculum presenta un \"saccus\" allungato. La juxta \u00e8 a forma di freccia, l'edeago \u00e8 assottigliato.\nNel genitale femminile, l'ovopositore \u00e8 ben sviluppato e perforante, con gli apici appiattiti lateralmente, al fine di permettere l'inserimento delle uova all'interno dei tessuti fogliari della pianta ospite; tale caratteristica viene considerata una specializzazione secondaria della famiglia. La cloaca \u00e8 stretta e tubuliforme. Le apofisi sono fortemente sclerotizzate; il corpus bursae \u00e8 sviluppato e membranaceo, senza signa. Gli ovarioli sono in numero elevato (10-12), a differenza dei quattro riscontrabili di norma negli altri lepidotteri.\nL'apertura alare pu\u00f2 variare da 4 a 28\u00a0mm.\nUovo.\nLe uova sono lisce o lievemente punteggiate; vengono inserite singolarmente nei tessuti della pianta ospite, pertanto assumono la forma della \"tasca\" in cui le inserisce la femmina.\nLarva.\nIl bruco, quasi cilindrico, possiede un capo arrotondato, non appiattito e solitamente prognato, con solco epicraniale marcato e sei stemmata per lato.\nSono presenti due setae genuali, G1 e G2, mentre l'assenza della seta AF2 \u00e8 considerata un'evoluzione secondaria.\nSul protorace \u00e8 visibile uno scudo ben sclerotizzato, e possono comparire anche dei dischi sclerotizzati sul meso- e metatorace.\nLe zampe toraciche sono ben sviluppate, mentre le pseudozampe, poste sui segmenti addominali III-VI e X, sono fortemente ridotte o assenti; gli uncini pseudopodiali, assenti sul segmento X, sono disposti su file multiple.\nPupa.\nLa pupa \u00e8 dectica, con cuticola lievemente sclerotizzata e appendici solo debolmente aderenti al corpo. I palpi mascellari appaiono prominenti, mentre quelli labiali risultano esposti come le coxe del primo paio di zampe. Le antenne, particolarmente lunghe nei maschi, sono accomodate all'interno del bozzolo, avvolte attorno all'addome. I segmenti addominali da III a VII sono mobili, e si notano una o due file di spinule sulla superficie della maggior parte dei segmenti.\nBiologia.\nComportamento.\nIn molte delle specie che presentano riflessi metallici, il volo pu\u00f2 avvenire alla luce diretta del sole, e si assiste spesso alla formazione di sciami, soprattutto attorno a gruppi di infiorescenze, alberi o cespugli. Gli sciami sono associati a due adattamenti strutturali, riscontrabili esclusivamente nei maschi: spinule laterali sulle antenne e occhi sviluppati dorsalmente, fino ad incontrarsi l'un l'altro sulla linea mediana. In alcune \"Nemophora\", l'occhio risulta diviso in una sezione dorsale ipertrofica ed una ventrale di dimensioni normali. Gli ommatidi che compongono la parte superiore sono pi\u00f9 grandi di quelli della parte inferiore. Nelle specie con occhi pi\u00f9 ridotti, la formazione di sciami \u00e8 rara o completamente assente. Non \u00e8 ancora ben chiaro il ruolo delle spinule laterali delle antenne, ma \u00e8 probabile che, permettendo la formazione di sciami di maschi attorno ad una femmina immobile, sia implicata nelle funzioni di accoppiamento.\nAltre specie, di abitudini prettamente crepuscolari, mostrano invece colorazioni pi\u00f9 spente ed uniformi, e tendono a non formare mai sciami.\nNella maggior parte delle adelidi, le larve sono minatrici delle foglie, dei meristemi o della corteccia durante il primo stadio, o talvolta perforano l'ovario della pianta nutrice; in seguito, dal secondo stadio in poi o comunque entro lo stadio pre-pupale, il bruco vive all'interno di un fodero lenticolare portatile, che costruisce a partire da frammenti di foglie e detriti del sottobosco, ed allarga via via che si accresce; in questa fase si alimenta prevalentemente di foglie cadute nella lettiera, o comunque di vegetali a basso fusto. La specie giapponese \"Nemophora raddei\" attraversa sei distinti stadi larvali. L'impupamento avviene quindi all'interno di quest'involucro, spesso ai piedi della pianta ospite.\nPeriodo di volo.\nLa maggior parte delle specie boreali vola tra aprile e giugno, al massimo fino ad agosto.\nAlimentazione.\nLe larve di questo taxon attaccano generi appartenenti a svariate famiglie, tra cui:\nDistribuzione e habitat.\nNel complesso, la famiglia \u00e8 cosmopolita, ma mostra una maggiore biodiversit\u00e0 nell'emisfero boreale, in particolar modo nel Paleartico orientale.\nL'habitat \u00e8 rappresentato da foreste a latifoglie e comunque zone boschive.\nTassonomia.\nLe Adelidae furono considerate una sottofamiglia delle Incurvariidae (Adelinae) fino al lavoro di Davis del 1999, che attribu\u00ec loro lo status attuale di famiglia.\nSinonimi.\nNon sono stati riportati sinonimi.\nSottofamiglie e generi.\nIl taxon comprende due sottofamiglie, per un totale di 5 generi e 297 specie, di cui 53 in Europa, 32 in Italia.\nEndemismi italiani.\nSono noti tre endemismi italiani:\nConservazione.\nNessuna specie appartenente a questa famiglia \u00e8 stata inserita nella Lista rossa IUCN"}
{"id": "1445578", "revid": "119316510", "url": "https://it.wikipedia.org/wiki?curid=1445578", "title": "La verit\u00e0 su Metal Carter", "text": "La verit\u00e0 su Metal Carter \u00e8 il primo album in studio del rapper italiano Metal Carter, pubblicato a luglio 2005 dalla Traffik Records.\nIl disco.\nL\u2019album \u00e8 il lavoro con cui Metal Carter per la prima volta si propone in veste solista, dopo aver fondato nel 2000 un gruppo chiamato \"Truceboys\" insieme a Gel e Cole (al quale nel 2003 si \u00e8 aggiunto Noyz Narcos) con i quali ha pubblicato un EP omonimo nel 2001 e l\u2019album \"Sangue\" nel 2003. &lt;br&gt;\nIl disco, originariamente previsto come un EP, si compone di nove tracce per la durata complessiva di 36 minuti. Le produzioni sono affidate principalmente a Santo Trafficante e a DJ Sano Volcano, eccezion fatta per il primo brano prodotto da Noyz Narcos, e per le tracce 7 e 9, prodotte rispettivamente da Guinea Pig e DJ Demis. Le strumentali di \"Pagliaccio di ghiaccio\" (canzone divenuta negli anni molto virale, soprattutto grazie al suo iconico videoclip) e di \"Violenza domestica\" sono tratte rispettivamente da \"Rock Me Amadeus\" e \"Jeanny\" di Falco. Il brano \"Antisociale\" presenta il campionamento di alcune parti di \"Sfida il buio\" di Speaker Dee Mo, considerata una pietra miliare per l'hip hop italiano. I featuring presenti nell\u2019album sono con gli altri membri dei Truceboys, con Santo Trafficante, Benetti DC, DJ Demis e Mystic One."}
{"id": "1445580", "revid": "287204", "url": "https://it.wikipedia.org/wiki?curid=1445580", "title": "In diretta dal Golgota", "text": "In diretta dal Golgota \u00e8 un romanzo dello scrittore statunitense Gore Vidal pubblicato nel 1992.\nRomanzo satirico costruito come fosse un vangelo secondo Timoteo (discepolo e amante di Paolo di Tarso, poi San Paolo), scritto dallo stesso mentre, vescovo in una citt\u00e0 dell'Anatolia, passa gli ultimi anni servendo la comunit\u00e0 cristiana del luogo, in compagnia della moglie. La stesura del Vangelo, incentrato sulle gesta di Paolo di Tarso, fondatore della dottrina cristiana, \u00e8 richiesta allo stesso Timoteo da una serie di dirigenti di multinazionali dello spettacolo (come GE e Westinghouse) che, dal futuro, compare a Timoteo implorandolo di scrivere la storia delle gesta del Santo prima che un hacker in azione nel futuro distrugga definitivamente i testi sacri e prima che i giapponesi (la Sony) si impadroniscano della \"parola di Dio\", piegandola alle (loro) esigenze di mercato. In cambio di questo servizio, reso da Timoteo alle generazioni future, le televisioni americane (in grado di entrare ed uscire dalla storia attraverso \"porte temporali\") gli garantiranno l'esclusiva come telecronista ufficiale della crocifissione di Cristo... in diretta dal Golgota.\nTrama.\nNell'anno 96 dell'era volgare Timoteo vescovo di Efeso viene visitato in sogno dal suo antico maestro San Paolo, il quale gli preannuncia che \u00e8 stato scelto dagli uomini del futuro per scrivere la storia di Ges\u00f9, dopo che i vangeli sono stati cancellati da un misterioso cracker (per Timoteo, \u201cAchero\u201d). Come dono riceve anche un televisore a grande schermo, sul quale capta i programmi del futuro.\nTimoteo intraprende la sua opera di riscrittura, iniziando a raccontare da quando all'et\u00e0 di 15 anni divenne aiutante (e amante) di Paolo di Tarso, che lo port\u00f2 con s\u00e9 nei suoi viaggi di proselitismo. In ogni citt\u00e0 visitata riuscivano a fondare una comunit\u00e0 di \u201ccristiani\u201d: al contrario degli apostoli, Paolo si era assunto il compito di portare la buona novella ai non-ebrei.\nArrivati a Filippi prendono contatto con una coppia di proseliti locali, Priscilla e il marito, convincendoli a recarsi con loro nella citt\u00e0 di Efeso, tra le pi\u00f9 grandi della parte orientale dell'Impero. Qui Paolo, Timoteo e Priscilla lavorano talmente bene da sottrarre fedeli ed entrate economiche al tempio di Artemide.\nMentre \u00e8 all'opera per scrivere il suo vangelo, l'anziano Timoteo riceve ogni tanto visita di viaggiatori dal futuro, che nel romanzo viene chiamato Tivulandia. Gli viene promesso che sar\u00e0 l\"'anchorman\" della progettata diretta tv dal Golgota dedicata alla crocifissione.\nIl racconto di Timoteo riprende da Efeso e dal suo tentativo di emanciparsi dalla relazione con Paolo. Si \u00e8 infatti invaghito di Stefania, una delle sacerdotesse del tempio. La crescita della chiesa a Efeso \u00e8 cos\u00ec vorticosa da scatenare le ire della religione tradizionale. Timoteo e Paolo si recano allora a Gerusalemme, dove \u00e8 in corso un dissidio quasi insanabile con la parte \u201cebrea\u201d dei seguaci di Ges\u00f9, capitanati da Giacomo, fratello minore del Cristo. Questi ultimi sono poco interessati alla diffusione della predicazione tra i non ebrei. Tutti comunque prendono per letterali le parole di Ges\u00f9 sul suo prossimo ritorno in terra e il giudizio universale; Giacomo e i suoi per\u00f2 credono che il Cristo sia il messia annunciato dalle scritture sacre, non il figlio di Dio.\nGli ebrei ortodossi provocano una rissa, Paolo viene coinvolto; accusato di incitare la sedizione contro Roma, si appella alla propria cittadinanza e chiede di essere giudicato nell'Urbe anzich\u00e9 dal governatore della Palestina, Felix. In realt\u00e0 per lui \u00e8 un modo di scroccare un passaggio via mare per l'Italia a spese dello Stato. Timoteo e Paolo partono dunque insieme. Nel frattempo Timoteo continua a ricevere visite di viaggiatori dal futuro, a Tivulandia ci sono diverse fazioni interessate alla riscrittura del passato. In particolare, ci si attende che il progresso tecnologico permetta non solo la proiezione olografica dell'immagine a ritroso nel tempo, ma anche il viaggio fisico vero e proprio.\nA Roma i due cristiani entrano in contatto con l'ambiente della corte imperiale. Nerone sembra ben disposto verso la loro religione (Paolo nutre l'illusione che possa persino convertirsi); il cesare, che ha un comportamento bisessuale, sembra molto interessato a Timoteo che non pu\u00f2 sfuggire alle sue attenzioni. Il ragazzo non riesce a liberarsi dalla fama che si \u00e8 fatto per colpa di Paolo. A Roma purtroppo le cose si mettono male per i cristiani: gli avvocati di Paolo sbagliano i ricorsi e viene condannato. Inoltre, l'incendio di Roma provoca una sollevazione contro i cristiani. Paolo viene giustiziato insieme a Pietro apostolo, che si trova a Roma da ancora pi\u00f9 tempo per diffondere la buona novella.\nTimoteo torna in Tessalonica dove diventer\u00e0 vescovo. Intanto si moltiplicano le visite dal futuro; Timoteo ha sempre in tasca la promessa di essere lui l\"'anchorman\" della famosa diretta dal Golgota, ma le cose si complicano quando alta fuori un filmato ripreso nell'orto di Getsemani: vi si vede Ges\u00f9 che all'arrivo dei soldati venuti per arrestarlo rivolge contro Giuda Iscariota le accuse di essere lui il preteso profeta. Gli armati gli credono e arrestano l'apostolo mentre Ges\u00f9 viene portato nel futuro. Diventa un grande esperto di software: \u00e8 lui Achero, l'hacker che sta cancellando ogni traccia dei vangeli; disgustato dal fatto che San Paolo ha diffuso il suo Verbo ai non ebrei, ai quali era originariamente indirizzato secondo le sue intenzioni, \u00e8 infatti deciso a cancellare il cristianesimo.\nDal punto di vista dei viaggiatori nel futuro, per\u00f2, se Giuda viene crocefisso al posto suo si aprono non pochi problemi: per quanto riguarda la dottrina forse non cambierebbe nulla, dal momento che persino San Paolo non \u00e8 a conoscenza del fatto. Tuttavia, trattandosi di una trasmissione in diretta tv, si vedrebbe che l'uomo sulla croce \u00e8 spropositatamente grasso (Giuda pesa quasi due quintali). Tutti congiurano per fare in modo che venga giustamente messo in croce Ges\u00f9, tornato a sua volta indietro nel tempo per assistere alla propria (falsa) esecuzione; viene denunciato da Timoteo a Ponzio Pilato, e la storia finisce nel modo giusto. Il cristianesimo paolino \u00e8 salvo.\nCritica.\nSatira feroce delle origini della Chiesa e del suo principale esponente, San Paolo, rappresentato mentre arringa la folla e colto da logolalia distrae i presenti ballando il tip tap, \"In Diretta dal Golgota\" sfrutta appieno i meccanismi del genere fantascientifico, come la \"dissoluzione\" delle coordinate spazio-temporali.\nIl libro fornisce un'immagine estremamente dissacrante di Paolo di Tarso e di alcuni Padri della Chiesa; i paradossi temporali creano scene comiche quando accostano personaggi dei primi decenni dopo Cristo e tecnologia moderna. Interessante, dal punto di vista strettamente storiografico, la trattazione della disputa dottrinaria tra le due differenti fazioni in seno alla giovane comunit\u00e0 cristiana, con lo scontro tra la visione tradizionalista di Giacomo, fratello minore di Ges\u00f9, e quella pi\u00f9 \"moderna\" di Paolo."}
{"id": "1445581", "revid": "767487", "url": "https://it.wikipedia.org/wiki?curid=1445581", "title": "I-Empire", "text": "I-Empire \u00e8 il secondo album del gruppo alternative rock statunitense Angels &amp; Airwaves. La data di pubblicazione mondiale \u00e8 stata il 1\u00ba novembre 2007, solo per download digitale. L'album fu pubblicato su CD il 5 novembre nel Regno Unito e il 6 novembre in Nord America.\nIl disco.\nGli Angels &amp; Airwaves iniziarono a lavorare su \"I-Empire\" all'inizio del 2007. \u00c8 il primo album registrato al Jupiter Sound (Macbeth's Studio).\nIn un'intervista del 20 maggio 2007 di Alternative Radio, la band annunci\u00f2 che l'album era completo al 60-70% e che sarebbe uscito in ottobre o novembre. DeLonge afferm\u00f2 che l'album \u00e8 la continuazione del primo; \"We Don't Need to Whisper\" parla della rinascita, mentre \"I-Empire\" della vita dopo la rinascita.\nIn un articolo del 30 maggio di Kerrang!, DeLonge dichiar\u00f2 che il nome dell'album sar\u00e0 \"I-Empire\", ed afferm\u00f2:\nNel concerto del 29 luglio 2007 dell\"'Everybody Hurts\" Tour, gli Angels &amp; Airwaves suonarono quattro canzoni dell'album: \"Secret Crowds\", \"Sirens\", \"Lifeline\", e \"Everything's Magic\", ed una set acustica che comprende \"Everything's Magic\", \"The Gift\", \"Good Day\", \"Do It for Me Now\" e \"The Adventure\". Queste canzoni furono messe su Internet illegalmente come la prima versione dell'album.\nLa cover dell'album \u00e8 stata disegnata dall'artista Drew Struzan, che disegn\u00f2 anche quelle di Star Wars e Harry Potter.\nNella sua prima settimana l'album vende 66.000 copie, a differenza di \"We Don't Need to Whisper\" che ne aveva vendute 127.000. Nella sua seconda settimana vende 22.000 copie. Fino al maggio 2009 l'album ha venduto 255.000 copie negli Stati Uniti e 500.000 copie di vendite mondiali."}
{"id": "1445584", "revid": "124225432", "url": "https://it.wikipedia.org/wiki?curid=1445584", "title": "Oggetto di Herbig-Haro", "text": "Gli oggetti di Herbig-Haro (detti anche oggetti di HH; sigla di HH) sono una categoria di nebulose a emissione debolmente luminose visibili all'interno o ai margini delle regioni di formazione stellare. Si formano quando gas ionizzato (spesso allo stato di plasma), espulso sotto forma di getti in corrispondenza dei poli di stelle in fase di formazione, collide con nubi pi\u00f9 dense di gas e polveri a velocit\u00e0 supersoniche. Le onde d'urto generate dalla collisione eccitano gli atomi del gas, che si illumina per il fenomeno della triboluminescenza.\nSi calcola che tali fenomeni abbiano una durata relativamente breve: gli oggetti di HH durerebbero alcune decine o al massimo a qualche centinaia di migliaia di anni, al termine dei quali si disperdono nel mezzo interstellare sotto l'azione del vento prodotto dalle stelle di nuova formazione. Le osservazioni condotte dal Telescopio spaziale Hubble (HST) rivelano anche che questi oggetti si evolvono rapidamente nel giro di pochi anni.\nIl primo a studiare questa tipologia di oggetti celesti fu S. W. Burnham, ma furono gli astronomi che lo seguirono a rendersi conto che si trattava di un particolare tipo di nebulosa a emissione. A cavallo tra gli anni quaranta e gli anni cinquanta del secolo scorso tali fenomeni furono studiati in maniera approfondita da G. H. Herbig e, indipendentemente, da G. Haro; i due scienziati, cui \u00e8 dedicata questa classe di oggetti, li riconobbero come fenomeni legati alla formazione delle nuove stelle.\nStoria delle osservazioni.\nPrime osservazioni.\nGli oggetti di Herbig-Haro furono osservati per la prima volta verso la fine dell'800 dall'astronomo statunitense Sherburne Wesley Burnham. Lo scienziato, puntando il telescopio rifrattore da 914 mm di apertura dell'osservatorio Lick verso la stella T Tauri, not\u00f2 una piccola nebulosit\u00e0 associata all'astro. Burnham per\u00f2 liquid\u00f2 l'oggetto catalogandolo come normale nebulosa a emissione, chiamata in suo onore \"nebulosa di Burnham\" (HH 255).\nSi scopr\u00ec in seguito che T Tauri era una stella molto giovane ed estremamente variabile, identificata come prototipo di una classe di oggetti simili, le stelle T Tauri. La variabilit\u00e0 delle stelle T Tauri \u00e8 dovuta al fatto che non hanno ancora raggiunto l'equilibrio idrostatico tra collasso gravitazionale, che tenderebbe a comprimerle ulteriormente, e pressione di radiazione prodotta dalle reazioni di fusione termonucleare nel nucleo stellare, che tenderebbe a farle espandere.\nCirca cinquant'anni dopo Burnham furono scoperte altre nebulosit\u00e0 simili, talmente piccole da sembrare piccole stelle e gli astronomi compresero di trovarsi di fronte a particolari nebulose a emissione.\nLa scoperta parallela di Herbig e Haro.\nI primi astronomi a studiare nei dettagli gli oggetti HH furono, verso la fine degli anni quaranta e i primi anni cinquanta, lo statunitense George Herbig (dell'osservatorio Lick) e il messicano Guillermo Haro (dell'osservatorio di Tonantzitla); indipendentemente l'uno dall'altro. Essi scoprirono che in certe regioni oscure della Nebulosa di Orione si producevano strane righe di emissione, che sembravano originarsi da oggetti nebulosi di aspetto semistellare. Herbig not\u00f2 che tali spettri mostravano linee di emissione molto accentuate di idrogeno (H\u03b1), zolfo [S II] e ossigeno [O II], e provenivano da alcuni oggetti catalogati successivamente come HH 1, HH 2 e HH 3. Dal canto suo Haro scopr\u00ec quasi contemporaneamente (ma lo annunci\u00f2 solo nel 1952-53) molti altri oggetti della stessa tipologia e mostr\u00f2 che la loro emissione nell'infrarosso era molto debole, se non in certi casi assente.\nPoco dopo le loro scoperte, Herbig e Haro si incontrarono all'ottantaduesima conferenza dell'\"American Astronomical Society\", tenutasi nel dicembre del 1949 a Tucson, in Arizona. Herbig inizialmente prest\u00f2 una scarsa attenzione alla sua scoperta, poich\u00e9 era pi\u00f9 interessato allo studio delle stelle vicine; in seguito, venuto a conoscenza delle scoperte di Haro, decise di intraprendere studi pi\u00f9 dettagliati su queste nebulose. Entrambi gli astronomi giunsero alla conclusione che si trattasse di un fenomeno caratteristico della formazione stellare.\nIn seguito, l'astronomo sovietico Viktor Ambarcumjan, che confer\u00ec il nome di Herbig e Haro a questa classe di oggetti, basandosi sulla loro presenza vicino a stelle giovani (con et\u00e0 di poche centinaia di migliaia di anni), ipotizz\u00f2 che potessero avere relazioni con le stelle T Tauri.\nStudi recenti.\nStudi successivi hanno mostrato che il gas degli oggetti HH \u00e8 altamente ionizzato; per questa ragione molti astronomi hanno suggerito che in essi si sarebbero potute trovare stelle poco luminose, ma estremamente calde. L'ipotesi fu immediatamente scartata, data l'assenza di radiazione infrarossa proveniente da queste nebulose; infatti, in accordo con quanto notato da Haro, la presenza di stelle sarebbe stata indicata da una massiccia quantit\u00e0 di emissione nell'infrarosso. Successivamente \u00e8 stata confermata l'ipotesi secondo cui queste nebulosit\u00e0 potrebbero contenere al loro interno degli oggetti stellari giovani (YSO), e che gli oggetti di Herbig-Haro sarebbero il risultato della collisione della materia, espulsa dai giovani astri durante il processo di accrescimento, contro il gas della nebulosa da cui ha preso origine la stella. L'urto avverrebbe a velocit\u00e0 superiori a quella del suono (le osservazioni del telescopio spaziale Hubble hanno mostrato una velocit\u00e0 di espansione compresa tra 100 e 1000 km/s), mentre l'energia cinetica dell'urto, divenuta energia termica a causa dell'attrito, darebbe luogo alla ionizzazione delle molecole, scisse nei loro atomi costituenti.\nNei primi anni ottanta si era giunti a comprendere che il materiale espulso che costituisce l'oggetto \u00e8 altamente collimato, ovvero concentrato in getti le cui particelle viaggiano quasi perfettamente parallele. Negli anni novanta un ruolo determinante \u00e8 stato rivestito dal Telescopio Hubble, e, pi\u00f9 recentemente, anche dal Telescopio spaziale Spitzer; grazie a questi due importanti telescopi orbitanti si \u00e8 scoperto che la formazione di simili getti rappresenta un fenomeno tipico delle ultimissime fasi della genesi stellare.\nFormazione e struttura.\nLa teoria correntemente accettata dalla comunit\u00e0 astronomica sul processo di formazione stellare, detta \"modello standard\", prevede che la nascita di una stella avvenga quando una nube molecolare in lenta rotazione collassa su s\u00e9 stessa per azione della sua stessa gravit\u00e0; in questo modo si forma un denso nucleo idrostatico che prende il nome di protostella.\nIn seguito al collasso la protostella deve aumentare la propria massa incorporando materia a partire dai gas residui della nube; ha cos\u00ec inizio una fase di accrescimento che va avanti ad un ritmo di circa 10-6\u201310\u22125 M\u2609 all'anno. L'accrescimento del materiale verso la protostella \u00e8 mediato da una struttura discoidale allineata con l'equatore della protostella, il disco di accrescimento. Questo si forma nel momento in cui il moto di rotazione della materia in caduta (inizialmente uguale a quello della nube) viene amplificato a causa della conservazione del momento angolare; tale formazione ha anche il compito di dissipare l'eccesso di momento angolare, che altrimenti, trasferendosi sulla protostella, ne causerebbe lo smembramento. In questa fase si formano inoltre dei flussi molecolari collimati, frutto forse dell'interazione delle regioni interne del disco, colpite dall'intensa radiazione prodotta, con le linee di forza del campo magnetico stellare; questi getti si dipartono dai poli della protostella a velocit\u00e0 supersonica e probabilmente hanno anch'essi la funzione di disperdere l'eccesso di momento angolare. I getti, entrando in collisione con i gas circostanti della nube, vengono bruscamente frenati; si generano cos\u00ec onde d'urto che si propagano anche lateralmente al getto, eccitando gli atomi del gas e rendendolo luminescente (triboluminescenza). La nebulosa a emissione che si viene a formare costituisce l'oggetto di Herbig-Haro.\nLe immagini ad alta risoluzione riprese dal telescopio spaziale Hubble hanno permesso di analizzare la struttura di questi oggetti, mostrando inoltre chiaramente che in alcuni casi, come in HH 30, la struttura di questi getti non sia perfettamente continua, ma appaia frammentaria. Secondo alcuni astronomi, questa frammentazione sarebbe dovuta ad interazioni dinamiche col mezzo interstellare; i pi\u00f9 sostengono invece che sia il risultato di eruzioni periodiche di materia da parte della stella nei primi stadi evolutivi, che si ripetono ad intervalli di circa 20\u201330 anni. La frammentariet\u00e0 dei getti suggerisce la presenza di fenomeni episodici e indica dunque che l'accrescimento di materia non si sia svolto in modo perfettamente regolare, ma attraverso tappe successive. In alcuni casi, inoltre, i getti sembrano dispiegarsi attorno alla direzione principale del moto, il che suggerisce che l'emissione gassosa non sia sempre avvenuta in maniera regolare o si sia originata dalle medesime regioni del disco. In altri casi la forma dei getti risulta complessa a causa di un possibile moto ondulatorio della stella, causato forse da interazioni gravitazionali con compagni invisibili: protostelle che non hanno raggiunto l'ignizione (destinate a diventare nane brune) o sistemi planetari in formazione. La formazione planetaria, che avviene, secondo le recenti teorie, tramite la frammentazione del disco circumstellare e la successiva condensazione di ammassi di materia, sarebbe dunque un \"sottoprodotto\" della formazione stellare.\nCaratteristiche chimico-fisiche.\nL'emissione luminosa degli oggetti di Herbig-Haro ha delle dinamiche molto complesse. Le analisi spettroscopiche del loro effetto Doppler indicano velocit\u00e0 per i flussi molecolari pari ad alcune centinaia di chilometri al secondo, ma le linee di emissione del loro spettro elettromagnetico sono troppo deboli per esser state prodotte a seguito di urti a velocit\u00e0 cos\u00ec elevate. Ci\u00f2 probabilmente implica che parte della materia con cui collidono i flussi sia anch'essa in movimento, seppure a velocit\u00e0 minori.\nUna particolarit\u00e0 di questi getti \u00e8 che essi appaiono confinati in coni estremamente sottili, che si distendono fino ad alcune unit\u00e0 astronomiche dalla superficie stellare. Si ritiene che il confinamento della materia nei getti sia favorito dalle linee di forza del campo magnetico stellare, la cui deflessione e ritorsione nell'attraversare il disco di accrescimento provocherebbe una sorta di elica che incanala il plasma espulso in un getto sottile.\nNonostante siano alimentati per un periodo piuttosto breve (circa 100\u00a0000 anni), i flussi molecolari comportano una significativa perdita di massa da parte dell'astro in formazione. Si calcola che la massa dispersa dai flussi polari, che viene prelevata dal disco, corrisponda a circa 2 x 10\u22127 masse solari; si tratta di una perdita significativa, perch\u00e9 rappresenta l'1-10% della massa del disco che va a incrementare ogni anno quella della stella. Tuttavia, questa perdita di massa ha una sua ragion d'essere. Solo una parte della materia del nucleo denso (si stima circa un terzo) andr\u00e0 a precipitare nella protostella: infatti, se tutto il momento angolare del disco venisse trasferito a essa, la sua velocit\u00e0 di rotazione incrementerebbe sino a raggiungere un valore di forza centrifuga tale da provocarne lo smembramento. Gli stessi getti contribuirebbero a disperdere l'eccesso di momento angolare.\nLa temperatura negli oggetti HH si aggira tra 8\u00a0000 e 12\u00a0 000 K, esattamente come in altre nebulose ionizzate, quali le regioni H II e le nebulose planetarie. La densit\u00e0 \u00e8 per\u00f2 nettamente maggiore ed \u00e8 compresa tra alcune migliaia e alcune decine di migliaia di particelle al cm3, in raffronto alle circa 1\u00a0000 per cm3 nelle regioni H II e nelle nebulose planetarie.\nGli oggetti HH sono costituiti principalmente da idrogeno ed elio, nelle percentuali in massa rispettivamente del 75% e 25%. Meno dell'1% \u00e8 costituito da elementi pi\u00f9 pesanti e composti, quali acqua (allo stato di ghiaccio), silicati, anidride carbonica (allo stato di ghiaccio), metano e metanolo. La composizione degli oggetti HH \u00e8 stata studiata attraverso analisi spettrofotometriche, che mostrano un netto predominio delle emissioni di Balmer dell'idrogeno, con linee di emissione di ossigeno ([O I]), zolfo ([S II]), azoto ([N I]) e ferro ([Fe II]), in cui risaltano linee di [O II] e [N II] fortemente eccitati, assieme a deboli emissioni di [O III].\nNei pressi della stella in formazione circa il 20\u201330% del gas nebulare \u00e8 ionizzato, ma questa proporzione diminuisce all'aumentare della distanza dall'astro. Ne consegue che la materia \u00e8 gi\u00e0 in forma ionica nel getto polare, mentre riacquista gli elettroni persi durante la ionizzazione man mano che si allontana dalla stella. Quanto detto sembrerebbe contraddire la teoria secondo cui gli atomi si ionizzino a seguito delle collisioni. Non \u00e8 cos\u00ec: bisogna tener presente che le sollecitazioni, cui gli atomi sono sottoposti al termine del getto, possono ionizzare nuovamente una parte del gas, dando luogo in questo modo a delle \u00abcalotte\u00bb luminescenti al termine dei flussi, visibili anche nell'immagine accanto.\nNumeri e distribuzione.\nL'ultimo catalogo pubblicato sugli oggetti di HH risale al 1999 e contava pi\u00f9 di 450 oggetti. Da allora le scoperte sono state numerose e un'interrogazione al database SIMBAD restituisce oltre 2000 risultati.\nGli oggetti di HH, che si trovano nelle regioni in cui \u00e8 presente una certa attivit\u00e0 di formazione stellare, si presentano nella maggior parte dei casi singolarmente; non \u00e8 per\u00f2 raro osservarli in estese associazioni, che comprendono a volte anche dei globuli di Bok (nebulose oscure in cui si trovano stelle in formazione, da cui spesso si originano gli stessi oggetti HH).\nNegli ultimi anni il numero degli oggetti HH scoperti \u00e8 cresciuto rapidamente, ma si ritiene che gli oggetti individuati costituiscano solo una minima percentuale di quelli realmente esistenti nella Via Lattea. Le stime sostengono che siano oltre 150\u00a0000, la maggior parte dei quali sarebbero tanto lontani da non poter essere n\u00e9 osservati n\u00e9 tantomeno studiati con le attuali tecniche osservative.\nGran parte degli oggetti HH conosciuti si trova entro 0,5 parsec (pc) dalla stella che li ha originati; pochissimi, infatti, sono quelli individuati a una distanza maggiore dalla stella madre (circa 1\u00a0pc). Vi sono tuttavia delle eccezioni: ne sono stati scoperti alcuni anche a diversi parsec di distanza, forse perch\u00e9 il mezzo interstellare, non essendo molto denso nelle loro vicinanze, gli consente di propagarsi a distanze molto maggiori dalla stella, prima di disperdersi nello spazio interstellare.\nMoto proprio e variabilit\u00e0.\nNegli ultimi anni, grazie soprattutto all'alto potere risolutivo del telescopio Hubble, si \u00e8 potuto misurare il moto proprio di buona parte degli oggetti HH nel corso di alcuni anni. Queste osservazioni hanno inoltre permesso di misurare la distanza di alcune di queste nebulosit\u00e0, tramite il metodo della parallasse.\nDurante il loro spostamento dalle stelle madri, gli oggetti HH si evolvono significativamente, variando di luminosit\u00e0 in un breve arco di tempo (alcuni anni). I singoli addensamenti di gas all'interno del flusso risplendono per un certo periodo di tempo, dopodich\u00e9 si affievoliscono o scompaiono del tutto, mentre ne appaiono immediatamente di nuovi. Le variazioni sono causate dalle interazioni sia tra getti e mezzo interstellare sia tra varie porzioni di gas all'interno dei getti, accelerate a differenti velocit\u00e0.\nL'eruzione di getti dalla stella avviene irregolarmente e a intermittenza, anzich\u00e9 in flussi continui e regolari. Questa intermittenza pu\u00f2 far s\u00ec che i getti si muovano nella stessa direzione, pur a differenti velocit\u00e0; le interazioni tra i getti creano le cosiddette \u00ab\"working surfaces\"\u00bb (\"superfici di lavoro\"), in cui le correnti di gas, collidendo tra loro, generano le onde d'urto alla base della loro ionizzazione.\nClassificazione delle stelle da cui si originano gli oggetti HH.\nLe stelle alla base della formazione degli oggetti di Herbig-Haro sono tutte molto giovani, a partire dalle protostelle in fase di accrescimento sino alle pi\u00f9 evolute T Tauri. Gli astronomi le dividono in quattro classi (0, I, II e III), a seconda della loro luminosit\u00e0 nell'infrarosso, tenendo conto che una grande quantit\u00e0 di infrarossi implica una grande quantit\u00e0 di materia fredda in orbita intorno all'astro; ci\u00f2 indicherebbe che esso si trova in una fase in cui \u00e8 ancora preminente il collasso gravitazionale.\nQuesta classificazione non \u00e8 tuttavia definitiva: il numero delle classi, infatti, sembra destinato a crescere man mano che vengono scoperti nuovi particolari. Ci\u00f2 accadde esattamente alla classe 0, la pi\u00f9 recente, che non fu introdotta prima che venissero ben definiti i parametri di appartenenza alle classi I, II e III.\nGli oggetti di classe 0 hanno un'et\u00e0 di poche migliaia di anni; data la loro giovane et\u00e0, nel loro nucleo non sono ancora in atto reazioni termonucleari, ma l'energia che li alimenta \u00e8 l'energia potenziale gravitazionale rilasciata dalla materia mentre precipita sulla protostella. Passando alla classe I si nota che ha gi\u00e0 avuto inizio la fusione nucleare, ma i gas e le polveri precipitano ancora dalle nubi circostanti e dal disco di accrescimento sulla loro superficie. Queste nubi, data la loro grande densit\u00e0, ne rendono quasi impossibile l'osservazione alle lunghezze d'onda del visibile, consentendola per\u00f2 nell'infrarosso o nel \"continuum\" radio. Negli oggetti di classe II la caduta di materia dal disco di accrescimento \u00e8 quasi del tutto terminata; tuttavia permane ancora una buona quantit\u00e0 di materia in orbita attorno alla stella, che va a costituire dei dischi circumstellari da cui possono avere origine sistemi planetari. Negli oggetti di classe III sono presenti solamente tracce dell'originario disco di accrescimento.\nGli studi hanno mostrato che circa l'80% delle stelle da cui si originano gli oggetti HH sono stelle binarie o multiple (due o pi\u00f9 stelle in orbita attorno a un comune centro di gravit\u00e0); una proporzione dunque decisamente maggiore di quella riscontrata tra le stelle di sequenza principale. Tale dato suggerirebbe allora che alla base dell'eruzione dei getti che formano gli oggetti HH vi siano proprio i sistemi stellari, e che, probabilmente, i flussi pi\u00f9 ampi si formino in seguito alla loro dissoluzione. Si ritiene perci\u00f2 che gran parte delle stelle nascano come sistemi multipli, ma che una parte consistente venga distrutta dalle interazioni gravitazionali con le stelle vicine e le dense nubi di gas prima che raggiungano la sequenza principale del diagramma H-R.\nOmologhi degli oggetti HH nell'infrarosso.\nGran parte degli oggetti di Herbig-Haro associati a stelle molto giovani o a protostelle molto massicce sono difficilmente osservabili nel visibile, perch\u00e9 le nubi di gas e polveri da cui si sono formati bloccano le radiazioni in queste lunghezze d'onda. Per questo motivo la loro luminosit\u00e0 si riduce di decine o addirittura centinaia di magnitudini. \u00c8 possibile ottenere discrete osservazioni in base alle diverse lunghezze d'onda dello spettro elettromagnetico: nel visibile, principalmente nelle bande di emissione dell'idrogeno e del monossido di carbonio, oppure nell'infrarosso o nelle onde radio.\nNegli ultimi anni l'astronomia dell'infrarosso ha offerto numerose immagini di decine di \u00ab\"oggetti HH infrarossi\"\u00bb, vale a dire corpi celesti simili agli oggetti HH, ma che, a differenza di questi ultimi, emettono gran parte delle loro radiazioni nell'infrarosso. Tali oggetti vengono chiamati \"bow shock\" (lett. \"onde di prua\") molecolari, a causa della loro somiglianza con le onde che si formano a prua di una nave in navigazione. Come gli oggetti HH, questi \"shock\" si formano a partire da getti collimati che fuoriescono dai poli di una protostella. I getti dei \"bow shock\" viaggiano a velocit\u00e0 di varie centinaia di km/s; gli urti tra le particelle del flusso e quelle del mezzo interstellare scaldano i gas a temperature di alcune migliaia di kelvin. Essendo propri di stelle pi\u00f9 giovani, in cui il processo di accrescimento \u00e8 ancora estremamente forte, i \"bow shock\" nell'infrarosso sono associati dunque a getti molto pi\u00f9 energici degli oggetti HH.\nLe dinamiche dei \"bow shock\" infrarossi possono esser comprese in maniera simile a quelle degli oggetti HH poich\u00e9 presentano delle grosse affinit\u00e0. L'unica, ma importante differenza, consiste nelle condizioni che si vengono a creare nei getti e nella nebulosa circostante: nel caso dei \"bow shock\" provocano emissioni infrarosse da parte di molecole, mentre negli oggetti HH causano emissioni nel visibile da parte di atomi e ioni."}
{"id": "1445586", "revid": "281901", "url": "https://it.wikipedia.org/wiki?curid=1445586", "title": "Catopsis berteroniana", "text": "Catopsis berteroniana \u00e8 una pianta appartenente alla famiglia Bromeliaceae.Si pensa che sia una pianta carnivora, simile a \"Brocchinia reducta\", ma le prove sono contrastanti. All'interno delle sue urne finiscono degli insetti, che per\u00f2 non vengono digeriti da enzimi prodotti dalla pianta stessa, come invece accade in \"Brocchinia\".\nDistribuzione e habitat.\n\u00c8 una pianta che generalmente vive come epifita sui rami degli alberi posti in piena luce.La sua diffusione va dalla Florida al Brasile."}
{"id": "1445596", "revid": "12299704", "url": "https://it.wikipedia.org/wiki?curid=1445596", "title": "Teoria Quantistica dei Campi", "text": ""}
{"id": "1445600", "revid": "767487", "url": "https://it.wikipedia.org/wiki?curid=1445600", "title": "Burruyac\u00fa", "text": "Burruyac\u00fa \u00e8 una citt\u00e0 dell'Argentina, appartenente alla provincia di Tucum\u00e1n, situata nel nord-est della provincia."}
{"id": "1445603", "revid": "767487", "url": "https://it.wikipedia.org/wiki?curid=1445603", "title": "Bella Vista (Tucum\u00e1n)", "text": "Bella Vista \u00e8 una citt\u00e0 dell'Argentina, appartenente alla provincia di Tucum\u00e1n, situata a 25 km a sud-est del capoluogo provinciale San Miguel de Tucum\u00e1n."}
{"id": "1445604", "revid": "287204", "url": "https://it.wikipedia.org/wiki?curid=1445604", "title": "Famaill\u00e1", "text": "Famaill\u00e1 \u00e8 una citt\u00e0 dell'Argentina, appartenente alla provincia di Tucum\u00e1n, situata a 35\u00a0km a sud-ovest del capoluogo provinciale San Miguel de Tucum\u00e1n."}
{"id": "1445605", "revid": "124914795", "url": "https://it.wikipedia.org/wiki?curid=1445605", "title": "Santuario della Madonna Bianca", "text": "Il santuario della Madonna Bianca \u00e8 un edificio religioso cattolico situato nel comune di Porto Venere, tra via della Chiesa e piazza San Lorenzo, in provincia della Spezia. La chiesa \u00e8 sede della parrocchia dei Santi Lorenzo martire e Pietro apostolo del vicariato della Spezia I della diocesi della Spezia-Sarzana-Brugnato.\nSituato in posizione dominante il centro storico e vicino al castello Doria, il santuario \u00e8 sede della parrocchia dei Santi Pietro e Lorenzo, inserita nel vicariato della Spezia I.\nLa Madonna Bianca, festeggiata solennemente il 17 agosto, \u00e8 patrona della comunit\u00e0 di Porto Venere.\nStoria.\nLa chiesa fu eretta in stile romanico dai magistri Antelami a partire dal 1098 per decisione della \"Colonia Ianuensis\" di Porto Venere e per questa ragione riprende nell'intitolazione quella della cattedrale di Genova. Sorge nel luogo dove probabilmente in antichit\u00e0 era un tempio dedicato a Giove.\nLa chiesa fu consacrata nel 1130 da papa Innocenzo II. \nAlla fine del XIV secolo eredit\u00f2 il titolo parrocchiale dalla chiesa di San Pietro.\nNel 1340 nel borgo di Porto Venere si svilupp\u00f2 un violento incendio che danneggi\u00f2 anche la chiesa che fu restaurata con elementi in stile gotico.\nNel luglio del 1494, nel corso della Battaglia di Porto Venere, il tempio venne parzialmente distrutto dalle artiglierie della flotta aragonese e si resero necessari ingenti lavori di restauro tra il 1494 e il 1582. Gli interventi, ormai ispirati ai nuovi precetti rinascimentali, operarono un'ardita sostituzione in loco delle antiche colonne portanti in marmo portoro con altre in marmo bianco. Fu anche demolita la torre nolare del presbiterio, sostituita da una cupola ottagonale; ebbe luogo infine la costruzione del campanile a fianco dell'abside e la sostituzione di quest'ultimo con un coro quadrato allungato.\nLa Chiesa di San Lorenzo \u00e8 inclusa nel \"Catalogo Generale dei Beni Culturali Italiani\".\nDescrizione.\nLa chiesa ha un frontone romanico a capanna, ornato alla sommit\u00e0 da una fila di archetti. Mentre le porzioni laterali della facciata sono in pietra, la parte centrale, aggettante rispetto alle laterali, \u00e8 costituita dal tipico paramento genovese a strisce bianche e nere.\nIl portale centrale \u00e8 ogivale ed \u00e8 arricchito da una coppia di belle colonnine tortili. Nella lunetta alloggia una scultura che raffigura san Lorenzo a cui un angelo reca la palma del martirio. Pi\u00f9 sopra, sono una ricca trifora gotica e una finestra rotonda dalla profonda strombatura. Il portale laterale sinistro \u00e8 in stile romanico, mentre quello destro \u00e8 ogivale e nella chiave di volta reca incisa la data 1686.\nL\u2019interno \u00e8 a forma basilicale a tre navate ripartite da colonne in marmo di Carrara che sostengono archi a tutto tondo. Uno dei capitelli reca la data 1582. I poderosi pilastri del presbiterio, pi\u00f9 antichi, sono in pietra con capitelli romanici. La nave centrale \u00e8 sopraelevata al di sopra delle altre e prende luce da una serie di monofore aperte nelle murature laterali emergenti. \nDi raro interesse \u00e8 il presbiterio sorretto da due imponenti pilastri cruciformi in pietra nera locale dotati di capitelli cubici.\nSulla sinistra \u00e8 un pulpito in marmo scolpito con le figure dei Santi Pietro, Paolo, Venerio e Pacomio. L'altare \u00e8 in stile barocco. Pregevoli sono anche il fonte battesimale e l'acquasantiera ricavata nel marmo di un ambone medievale. La copertura della chiesa \u00e8 sostenuta da semplici capriate in legno.\nSu una parete della navata \u00e8 applicata una lastra tombale quattrocentesca. Nella cappella a sinistra del presbiterio \u00e8 la lapide tombale del corsaro portovenerese Giuseppe Graffigna detto \"il Cardinalino\" (secolo XVI-XVII), morto al servizio della flotta pontificia e qui tumulato nel 1620 dall'ammiraglio Francesco Centurione.\nSulla parete della navata sinistra \u00e8 esposta la trave in cedro del Libano giunta nel 1204 a Porto Venere in circostanze avventurose e che conteneva il tesoro di molte importanti reliquie.\nNella cappella al fondo della navata destra, al centro di un'anc\u00f3na dello scultore Mino da Fiesole, \u00e8 conservato il quadro miracoloso, dipinto su pergamena, che ritrae la \"Vergine Maria\", denominata \"Madonna Bianca\" per il chiarore della pelle. Il dipinto, la cui storia \u00e8 sintetizzata in un manoscritto del 1612, raffigura Maria in trono con il Bambino Ges\u00f9 che regge un rotolo di carta con la scritta \"Madre, quel che te piace mi contenta pur chel peccator dal mar far si penta\". Nel quadro sono inoltre raffigurati due santi, il primo identificabile in san Cristoforo mentre il secondo - aggiunto in seguito - \u00e8 ancora oggi sconosciuto. Dopo un recente ed accurato restauro si \u00e8 potuto accertare che il dipinto risale al XIV secolo e che solo in seguito \u00e8 stato colorato a tempera.\nNella chiesa sono anche conservati oggetti ed arredi del XIV e XVI secolo e opere pittoriche come il trittico del Crocifisso che raffigura la \"Vergine Maria con san Giovanni ai piedi della croce di Ges\u00f9\" e il \"polittico di san Martino\".\nLa chiesa custodisce anche due storiche polene che decoravano le galee di Porto Venere che combatterono rispettivamente alle battaglie della Meloria (1284) e di Lepanto (1571).\nLa Madonna Bianca.\nIl culto della Madonna Bianca, patrona di Porto Venere, \u00e8 legato all'evento miracoloso che, secondo la tradizione, si verific\u00f2 nel borgo marinaro portovenerese colpito dalla peste nel 1399, durante l'occupazione francese.\nUn paesano di nome Lucciardo, davanti a un'immagine raffigurante la \"Vergine Maria\", invoc\u00f2 la liberazione dalla malattia. Improvvisamente, i colori del quadro s'illuminarono splendendo. Per l'evento miracoloso della fine della pestilenza attribuito alla Madonna, il dipinto fu collocato nella vicina chiesa di San Lorenzo, dando inizio alla devozione dei fedeli verso l'immagine e verso la \"Madonna Bianca\", patrona della comunit\u00e0, intitolazione legata al chiarore della pelle raffigurato nel dipinto.\nOgni anno, alla sera del 17 agosto, in occasione della festa patronale di Porto Venere celebrata e dedicata alla Madonna Bianca, per le vie del borgo si svolge una suggestiva fiaccolata processionale.\nUna lapide su una parete della cappella dell'immagine \u00e8 posta a ringraziamento di Porto Venere alla sua Patrona, per la protezione durante la II guerra mondiale.\nLa trave delle reliquie.\nLa trave, in legno di cedro del Libano, \u00e8 lunga pi\u00f9 di tre metri e presenta una cavit\u00e0 lunga un metro e mezzo e profonda circa trenta centimetri. \nLa trave conteneva dei reliquiari e quattro cofanetti istoriati secondo schemi decorativi propri dell'arte persiana dell' XI secolo. Gli oggetti preziosi erano stivati nella sua cavit\u00e0, chiusa da una tavola inchiodata e sigillata di pece. \n&lt;br&gt;Nel 1204 (era l'anno della Quarta crociata e del saccheggio di Costantinopoli) questa trave fu trovata in mare da alcuni pescatori di Porto Venere che la portarono a terra e ne scoprirono il contenuto.\nSecondo la tradizione orale riportata in una relazione scritta del 1665, la trave faceva parte del carico di una nave fuggita da Cesarea al momento della conquista musulmana e, per salvarsi da una grave tempesta, l'equipaggio la gett\u00f2 in mare per alleggerire lo scafo.\nUn altro documento storico riporta la notizia che, nello stesso anno, sei galee genovesi, una delle quali era di Porto Venere, spogliarono una nave che proveniva da Costantinopoli (forse proprio dal saccheggio della citt\u00e0) ed era carica di molte ricchezze e reliquie: la trave costituiva la parte di bottino che spett\u00f2 alla galea portovenerese.\nQuanto pervenuto in questa occasione a Porto Venere fu unito alle altre reliquie e agli oggetti preziosi gi\u00e0 in precedenza custoditi nella chiesa di San Lorenzo.\nNel 1644 il cardinale Durazzo ne stil\u00f2 l'elenco completo: tra esse erano il corpo di San Pacomio abate, tre croci d\u2019oro d'orificeria bizantina appartenute a Costantino, un frammento della croce di Cristo, un gran numero di vasetti d'argento contenenti preziose reliquie e teche d'avorio con reliquie di santi e martiri. Nel 1878 e nel 1914 due furti sacrileghi sottrassero gran parte degli oggetti preziosi."}
{"id": "1445606", "revid": "729019", "url": "https://it.wikipedia.org/wiki?curid=1445606", "title": "Graneros (Tucum\u00e1n)", "text": "Graneros \u00e8 una citt\u00e0 dell'Argentina, appartenente alla provincia di Tucum\u00e1n, situata nel sud-est della provincia."}
{"id": "1445607", "revid": "287204", "url": "https://it.wikipedia.org/wiki?curid=1445607", "title": "Ibisco (araldica)", "text": "In araldica il fiore di ibisco, forse perch\u00e9 introdotto in Europa solo nel Settecento e negli USA un secolo dopo, compare raramente e quasi esclusivamente nell'araldica civica, come nello stemma qui a lato, relativo al comune di Baie-Mahault nell'isola e dipartimento francese d'oltremare di Guadalupa, o in quello colombiano del dipartimento dell'Atlantico.\nIl fiore di ibisco (il giallo \"ma\u02bbo hau hele\", o \"Hibiscus brackenridgei\") \u00e8 pure il simbolo dello stato di Hawaii. \u00c8 infatti il classico fiore portato fra i capelli dalle donne hawaiane e di cui sono formate le tradizionali ghirlande o collane donate ai turisti in segno di benvenuto. \u00c8 anche il tatuaggio preferito dai nativi.\nNella Corea del Sud e in Malaysia, invece, l'emblema nazionale \u00e8 un altro fiore di ibisco, il \"mugunghwa\" o \"Hibiscus syriacus\"."}
{"id": "1445608", "revid": "767487", "url": "https://it.wikipedia.org/wiki?curid=1445608", "title": "Juan Bautista Alberdi (Tucum\u00e1n)", "text": "Juan Bautista Alberdi \u00e8 una citt\u00e0 dell'Argentina, appartenente alla provincia di Tucum\u00e1n, situata nel sud della provincia."}
{"id": "1445609", "revid": "287204", "url": "https://it.wikipedia.org/wiki?curid=1445609", "title": "La Cocha", "text": "La Cocha \u00e8 una citt\u00e0 dell'Argentina, capoluogo dell'omonimo dipartimento appartenente alla provincia di Tucum\u00e1n."}
{"id": "1445613", "revid": "287204", "url": "https://it.wikipedia.org/wiki?curid=1445613", "title": "Lules", "text": "Lules \u00e8 una citt\u00e0 dell'Argentina, appartenente alla provincia di Tucum\u00e1n, situata a 20\u00a0km a sud del capoluogo provinciale San Miguel de Tucum\u00e1n."}
{"id": "1445614", "revid": "287204", "url": "https://it.wikipedia.org/wiki?curid=1445614", "title": "Monteros", "text": "Monteros \u00e8 una citt\u00e0 dell'Argentina, appartenente alla provincia di Tucum\u00e1n, situata a 53\u00a0km a sud-ovest del capoluogo San Miguel de Tucum\u00e1n."}
{"id": "1445615", "revid": "729019", "url": "https://it.wikipedia.org/wiki?curid=1445615", "title": "Santa Ana (Tucum\u00e1n)", "text": "Santa Ana \u00e8 una citt\u00e0 dell'Argentina, appartenente alla provincia di Tucum\u00e1n, situata a 85 km a sud del capoluogo provinciale San Miguel de Tucum\u00e1n."}
{"id": "1445616", "revid": "287204", "url": "https://it.wikipedia.org/wiki?curid=1445616", "title": "Simoca", "text": "Simoca \u00e8 una citt\u00e0 dell'Argentina, appartenente alla provincia di Tucum\u00e1n, situata a 52 km a sud del capoluogo provinciale San Miguel de Tucum\u00e1n."}
{"id": "1445630", "revid": "121837", "url": "https://it.wikipedia.org/wiki?curid=1445630", "title": "Oggetti di Herbig-Haro", "text": ""}
{"id": "1445631", "revid": "1543377", "url": "https://it.wikipedia.org/wiki?curid=1445631", "title": "Babies in Bottles", "text": "Babies in Bottles (Rutgers University Press) \u00e8 un saggio della scrittrice femminista Susan Merrill Squier. In esso mette in guardia dall'\"accettare la contemporanea costruzione delle neo-tecnologie riproduttive come un progresso scientifico senza un passato\" e vuole aprire uno spazio critico per capire \"le odierne tecnologie riproduttive\".\nLa Squier studia le tecnologie riproduttive (inseminazione artificiale, selezione sessuale prenatale ecc.) analizzando l'opera di Julian Huxley, J. B. S. Haldane, Charlotte Haldane, Aldous Huxley e Naomi Haldane Mitchison.\nPoi studia la storia della nascita, di Louise Brown (il primo \"bambino artificiale\", nato il 25 luglio 1978 attraverso \"Fecondazione In Vitro con Trasferimento Embrionale\", FIVET, poi molto usato).\nPer la Squier \"le idee riproduttive circolano attraverso i regni sovrapposti della letteratura, della cultura popolare e della scienza mediante operazioni di analogia\" e critica la \"tecnologia in vitro\", dicendo che ci sono \"profondi conflitti tra i due aspetti pi\u00f9 problematici della tecnologia riproduttiva contemporanea: la tendenza ad usare le persone come cose... e la tendenza al totalitarismo\". La riproduzione \u00e8 stata allora trasformata in \"baby business\".\nEdizione.\nSusan Merrill Squier, \"Babies in Bottles - Twentieth-Century Visions of Reproductive Technology\", New Jersey 1994 by Rutgers University Press, ISBN 0813521173"}
{"id": "1445632", "revid": "1543377", "url": "https://it.wikipedia.org/wiki?curid=1445632", "title": "Monti Sabini", "text": "I Monti Sabini sono un sottogruppo montuoso, appartenente al subappennino laziale, che fanno da contorno alla Sabina laziale, interessando nel Lazio la provincia di Roma e quella di Rieti, delimitati a ovest dal Tevere, a nord dal Nera, a est dal Velino e dal Turano, a sud dall'Aniene, con la cima pi\u00f9 alta rappresentata dal monte Pellecchia (1.368\u00a0m).\nGeografia.\nI Monti Sabini sono posti in direzione nord-sud tra i monti Reatini ad est e la valle del Tevere ad ovest, Interessano nel Lazio la provincia di Roma e quella di Rieti. Essi sono costituiti da una sezione settentrionale, i Monti Sabini propriamente detti al confine tra Lazio e Umbria, e una sezione meridionale, i monti Lucretili al confine tra la provincia di Rieti e la provincia di Roma. I due sottogruppi sono divisi dal territorio pianeggiante e collinare della Sabina laziale. Le cime pi\u00f9 alte della sezione settentrionale sono:\nAmministrazione.\nI monti Sabini costituiscono la parte orientale della Sabina, nel loro territorio ricadono molti comuni e Comunit\u00e0 montane di questa regione.\nNel territorio del monti Sabini si trovano numerose aree di interesse paesaggistico e naturalistico, fra queste le pi\u00f9 rilevanti sono:"}
{"id": "1445633", "revid": "121837", "url": "https://it.wikipedia.org/wiki?curid=1445633", "title": "Oggetto HH", "text": ""}
{"id": "1445637", "revid": "121837", "url": "https://it.wikipedia.org/wiki?curid=1445637", "title": "Oggetti HH", "text": ""}
{"id": "1445639", "revid": "174852", "url": "https://it.wikipedia.org/wiki?curid=1445639", "title": "Tavola di Smeraldo", "text": ""}
{"id": "1445642", "revid": "57872", "url": "https://it.wikipedia.org/wiki?curid=1445642", "title": "Madonna Bianca", "text": ""}
{"id": "1445647", "revid": "122512286", "url": "https://it.wikipedia.org/wiki?curid=1445647", "title": "Taf\u00ed Viejo", "text": "Taf\u00ed Viejo \u00e8 una citt\u00e0 dell'Argentina, appartenente alla provincia di Tucum\u00e1n, situata a 12\u00a0km a nord-ovest del capoluogo provinciale San Miguel de Tucum\u00e1n.\nE'la sede di una delle principali officine meccaniche di locomotive e vagoni ferroviari in America Latina."}
{"id": "1445648", "revid": "729019", "url": "https://it.wikipedia.org/wiki?curid=1445648", "title": "Strada europea E27", "text": "La strada europea E27 \u00e8 un asse viario misto di classe A e, come si evince dal numero, \u00e8 una intermedia Nord-Sud.\nCollega la citt\u00e0 francese di Belfort ad Aosta, passando per il territorio svizzero e valicando le Alpi mediante il traforo del Gran San Bernardo."}
{"id": "1445650", "revid": "767487", "url": "https://it.wikipedia.org/wiki?curid=1445650", "title": "Trancas", "text": "Trancas \u00e8 una citt\u00e0 dell'Argentina, appartenente alla provincia di Tucum\u00e1n, situata a nord del capoluogo provinciale San Miguel de Tucum\u00e1n."}
{"id": "1445651", "revid": "105563059", "url": "https://it.wikipedia.org/wiki?curid=1445651", "title": "Yerba Buena (Tucum\u00e1n)", "text": "Yerba Buena \u00e8 una citt\u00e0 dell'Argentina, appartenente alla provincia di Tucum\u00e1n, situata nell'ovest della provincia."}
{"id": "1445652", "revid": "287204", "url": "https://it.wikipedia.org/wiki?curid=1445652", "title": "Villa Nougu\u00e9s", "text": "Villa Nougu\u00e9s \u00e8 una citt\u00e0 dell'Argentina, appartenente alla provincia di Tucum\u00e1n, situata a 45 km dal capoluogo provinciale San Miguel de Tucum\u00e1n."}
{"id": "1445653", "revid": "767487", "url": "https://it.wikipedia.org/wiki?curid=1445653", "title": "Leone V", "text": ""}
{"id": "1445654", "revid": "767487", "url": "https://it.wikipedia.org/wiki?curid=1445654", "title": "Giuramento di Pontida", "text": "Il giuramento di Pontida, secondo la tradizione, sarebbe stata una cerimonia che avrebbe sancito il 7 aprile 1167, nell'abbazia di Pontida, vicino a Bergamo, la nascita della Lega Lombarda, ovvero di un'alleanza militare tra i comuni di Milano, Lodi, Ferrara, Piacenza e Parma finalizzata alla lotta armata contro il Sacro Romano Impero di Federico Barbarossa. Il giuramento di Pontida non compare sui documenti dell'epoca, essendo citato per la prima volta nel 1505, quindi tre secoli e mezzo dopo la data tradizionale del 7 aprile 1167.\nStoria.\nLe fonti dell'epoca.\nL'evento \u00e8 messo in dubbio dagli storici, dato che nelle cronache dell'epoca redatte tra il 1152 e il 1189, non \u00e8 citato nessun giuramento di Pontida. La sua prima menzione \u00e8 infatti tardiva, dato che compare su un documento del 1505.\nSulle fonti dell'epoca \u00e8 comunque citato il fatto che i comuni della Lega Lombarda avessero sottoscritto dei patti per contrastare l'egemonia del Barbarossa aiutandosi vicendevolmente. La maggior parte di questi scritti, per\u00f2, argomentano l'avvenimento in modo piuttosto vago, senza descriverne i particolari: non vengono infatti menzionati n\u00e9 le localit\u00e0, n\u00e9 le date precise della sottoscrizione dei patti. Sulla \"Cronaca Piacentina\", riguardo all'accordo raggiunto per la riedificazione di Milano, possiamo leggere:\nLe fonti storiche dell'epoca pi\u00f9 precise raccontano almeno di tre giuramenti tra i comuni della Lega Lombarda: il primo, sottoscritto tra la fine di febbraio e l'inizio di marzo del 1167 tra Bergamo, Brescia, Cremona e Mantova e conosciuto come \"giuramento dei Bergamaschi\"; il secondo, firmato anche da Milano nel marzo del 1167, che si un\u00ec alle quattro citt\u00e0 del giuramento appena accennato; il terzo, sottoscritto anche da Lodi nel maggio dello stesso anno, che entr\u00f2 a far parte della coalizione, precedentemente menzionata, formata da Bergamo, Brescia, Cremona, Mantova e Milano.\nConsiderando la data del 7 aprile 1167, possiamo quindi affermare che il giuramento di Pontida, anche nel caso in cui sia stato effettivamente sottoscritto, non fu il patto di costituzione della Lega Lombarda, dato che sui documenti storici sono citati almeno due giuramenti precedenti.\nI documenti posteriori.\nOltre all'aspetto cronologico, che sembrerebbe dimostrare l'inesistenza del giuramento di Pontida come patto costitutivo della Lega Lombarda a causa dei due accordi sottoscritti prima del 7 aprile 1167, va senz'altro considerata anche la prima menzione dell'accaduto, che \u00e8 parecchio posteriore. \nIn particolare, il giuramento di Pontida compare per la prima volta su un documento del 1505 di Bernardino Corio - quindi circa 350 anni dopo la data canonica del 7 aprile 1167 - che \u00e8 chiamato \"Historia Patria\" e che ha come argomento la storia di Milano.\nAll\"Historia Patria\" di Bernardino Corio si ispirarono poi tutti i documenti successivi che si riferiranno al giuramento di Pontida. Nell'opera di Corio, in particolare, si pu\u00f2 leggere:\nIn uno stralcio del codice del 1584 \"Successores S. Barnabae Apostoli in Ecclesia Mediolanensi\", che si riferisce ad una nota sull'arcivescovo di Milano Umberto Pirovano, \u00e8 riportato che:\nIn \"Archiepiscoporum Mediolanensium series historico-chronologica\", che fu compilato da Giuseppe Antonio Sassi nel 1755 e che \u00e8 collegato allo scritto del 1584 precedentemente menzionato, si pu\u00f2 invece leggere:\nIpotesi su un possibile giuramento di Pontida.\n\u00c8 per\u00f2 possibile che ci siano stati altri patti siglati dai comuni della Lega Lombarda di cui si \u00e8 poi persa la traccia documentata. Infatti, nei secoli, sono tanti gli esempi in cui sono serviti diversi incontri per mettere nero su bianco tutti gli aspetti oggetto di una contrattazione: in altre parole, nella storia, difficilmente si \u00e8 riuscito a definire nel dettaglio un patto o un'alleanza in poche sessioni.\nPer quanto riguarda Pontida, va poi osservato il suo stretto legame con Milano: il comune alle porte di Bergamo apparteneva infatti all'arcidiocesi di Milano sebbene fosse compreso, da un punto di vista geografico, nel contado del capoluogo orobico.\nNon \u00e8 quindi escluso che ci sia stato un giuramento anche a Pontida, di cui si sono poi persi i riferimenti sulla documentazione contemporanea.\nRievocazioni.\nOgni anno a Pontida, nel mese di giugno, in piazza Giuramento, vengono rievocate, da un centinaio di figuranti in costume, le fasi storiche che portarono alla nascita del patto militare siglato, secondo la tradizione, il 7 aprile 1167. In occasione della rievocazione, vengono anche organizzate manifestazioni ludiche e culturali.\nDal 1990 il partito politico autonomista della Lega Nord organizza annualmente un raduno a Pontida che celebra l'omonimo giuramento medievale. Durante l'evento intervengono gli esponenti politici pi\u00f9 importanti del partito fondato da Umberto Bossi. Su un prato lungo la strada statale 342, chiamato \"sacro suolo\", i leghisti si radunano da ogni parte d\u2019Italia ognuno sventolando la bandiera della propria regione assieme al tricolore italiano, essendo ora il partito di carattere nazionale e non pi\u00f9 secessionista come ai tempi di Bossi quando la bandiera della Padania era il principale emblema dell\u2019adunata.\nIn quegli anni infatti il tutto veniva accompagnato dal \"Va, pensiero\" di Giuseppe Verdi, inno della pseudo nazione padana ideata da Bossi. Ad oggi, data l\u2019evoluzione del partito con a capo Matteo Salvini da secessionista/regionalista a nazionalista per le autonomie locali, sul grande prato e sulle migliaia di persone riecheggia il \"Nessun dorma\" di Giacomo Puccini cantato da Luciano Pavarotti."}
{"id": "1445655", "revid": "433605", "url": "https://it.wikipedia.org/wiki?curid=1445655", "title": "Ventarr\u00f3n", "text": "Ventarr\u00f3n \u00e8 un sito archeologico peruviano, risalente al II millennio a.C., nei pressi della citt\u00e0 moderna di Lambayeque. Il sito \u00e8 vicino a Sipan, un altro insediamento archeologico della zona.\nLa struttura del sito, che fa parte di una pi\u00f9 un complesso pi\u00f9 ampio, \u00e8 localizzata in una valle e le sue mura risulterebbero fra i pi\u00f9 antichi ritrovamenti archeologici nel continente americano. La scoperta \u00e8 stata effettuata dall'archeologo peruviano Walter Alva durante degli scavi nel 2007. Attualmente a Ventarr\u00f3n opera una missione archeologica diretta da Ignacio \u00c1lva. Nel novembre del 2017 il sito di Ventarr\u00f3n\u00e8 stato danneggiato da un incendio."}
{"id": "1445656", "revid": "126257", "url": "https://it.wikipedia.org/wiki?curid=1445656", "title": "Erinaceinae", "text": "Gli Erinaceini (\"Erinaceinae\", Fischer 1817), comunemente noti come ricci sono una sottofamiglia della famiglia degli Erinaceidi.\nTutti i ricci sono dotati di aculei, che sono peli modificati e resi rigidi dalla presenza di cheratina. In un adulto la loro lunghezza \u00e8 circa e il numero medio intorno a . La tipica strategia di difesa dei ricci consiste nell'appallottolarsi spingendo gli aculei verso l'esterno. Tale protezione \u00e8 utile anche in caso di caduta: gli aculei, infatti, sono utilizzati dall'animale per attutire il colpo. Nonostante questo bisogna fare attenzione a non danneggiarli: sono infatti molto delicati, soprattutto negli esemplari giovani. I ricci cuccioli pesano 150 grammi circa.\nLetargo.\nIl letargo inizia in autunno per terminare in primavera, orientativamente fra ottobre e maggio. In questa fase il riccio trova riparo tra le foglie secche o in una tana ben riparata dalle intemperie dell'inverno. Durante il letargo l'animale sopravvive grazie alle riserve di grasso per riscaldarsi e cibo per nutrirsi, accumulati nella bella stagione. Non \u00e8 insolito, per\u00f2, che in una tiepida giornata d'inverno si possa incontrare un riccio in cerca di cibo prima di ritornare nel sonno stagionale.\nDistribuzione ed ecologia.\nIl riccio \u00e8 un animale insettivoro, che segue una dieta prettamente onnivora. Le varie specie sono diffuse in Europa, Asia e Africa. La sua dieta include insetti, lumache, rane, uova di uccelli e vari vegetali. Pu\u00f2 arrivare a mangiare uccelli di piccola taglia, topi e serpenti. Nell'alimentazione di ricci africani, sempre pi\u00f9 diffusi come animali da compagnia, \u00e8 consigliabile alternare insetti, parte essenziale della loro dieta, verdura, carne cotta o cruda (solo se specifica per alimentazione BARF). Devono essere evitati insaccati, latte e derivati poich\u00e9 il riccio \u00e8 privo dell'enzima lattasi, cos\u00ec come agrumi e frutta secca, tutti alimenti di cui va molto ghiotto ma sconsigliati per la sua salute.\nRapporto con l'uomo.\nI ricci sono animali in grado di affezionarsi alle persone e in alcuni casi arrivano a riconoscere negli uomini i propri genitori. I ricci domestici amano giocare con scatole, ruote e palline. In Italia \u00e8 per\u00f2 vietato dalla legge mantenere in cattivit\u00e0 un riccio selvatico. \u00c8 previsto che possa essere invece soccorso e trattenuto per brevi periodi in caso di necessit\u00e0, come nel caso venga visto vagare durante le stagioni fredde. Il riccio, infatti, pu\u00f2 superare il letargo solo raggiunti gli 800 grammi di peso. \u00c8 difficile, infatti, che un giovane riccio di 350-400 grammi riesca a superare il periodo di letargo. Il rischio concreto \u00e8 che muoia di inedia.\nSistematica interna.\nLa sottofamiglia comprende 16 specie, raggruppate in 5 generi:"}
{"id": "1445659", "revid": "149726", "url": "https://it.wikipedia.org/wiki?curid=1445659", "title": "Erinaceini", "text": ""}
{"id": "1445662", "revid": "149726", "url": "https://it.wikipedia.org/wiki?curid=1445662", "title": "Erinaceidi", "text": ""}
{"id": "1445663", "revid": "1573940", "url": "https://it.wikipedia.org/wiki?curid=1445663", "title": "Erinaceidae", "text": "Gli erinaceidi (Erinaceidae ) sono una famiglia di mammiferi che comprende ricci e gimnuri. La posizione sistematica della famiglia \u00e8 oggetto di discussione. Tradizionalmente era inclusa nell'ordine degli Insettivori, ma secondo la classificazione vigente appartiene all'ordine Eulipotyphla.\nDistribuzione ed ecologia.\nGli erinaceidi sono assenti in America e Australia e sono diffusi esclusivamente nel Vecchio Mondo (i ricci presenti in Nuova Zelanda vi sono stati portati dall'uomo). Gli habitat variano notevolmente da specie a specie. Il cibo non si limita a insetti e larve (come la tradizionale inclusione negli insettivori potrebbe far pensare) ma pu\u00f2 includere sia piccoli vertebrati sia vegetali.\nEvoluzione.\nGli erinaceidi sono un gruppo relativamente primitivo di mammiferi placentali, poich\u00e9 hanno cambiato poco per quanto riguarda la loro morfologia dai tempi della loro origine, nell'Eocene (circa 45 milioni di anni fa). Tra i pi\u00f9 noti esempi di erinaceidi estinti, sono da ricordare il bizzarro \"Proterix\", \"Galerix\", \"Amphechinus\", \"Gymnurechinus\" e soprattutto \"Deinogalerix\", il cosiddetto \"riccio gigante\" (in realt\u00e0 imparentato pi\u00f9 strettamente con le gimnure che con i ricci), vissuto nel Miocene e i cui resti fossili sono stati ritrovati nel Gargano: della taglia di una lepre, questo animale potrebbe essere stato un divoratore di carogne o un carnivoro a tutti gli effetti.\nSistematica interna.\nLa famiglia comprende 24 specie, raggruppate in due sottofamiglie e 10 generi:"}
{"id": "1445667", "revid": "149726", "url": "https://it.wikipedia.org/wiki?curid=1445667", "title": "Erinaceomorpha", "text": ""}
{"id": "1445668", "revid": "767487", "url": "https://it.wikipedia.org/wiki?curid=1445668", "title": "Zoku Miyamoto Musashi - Ichij\u014dji no kett\u014d", "text": " \u00e8 un film del 1955 diretto da Hiroshi Inagaki.\nSi tratta del secondo capitolo della Trilogia del Samurai, iniziata con \"Miyamoto Musashi\" (1954) e terminata con \"Miyamoto Musashi kanketsuhen - Kett\u014d Ganry\u016bjima\" (1956)."}
{"id": "1445676", "revid": "287204", "url": "https://it.wikipedia.org/wiki?curid=1445676", "title": "Liedson", "text": ""}
{"id": "1445677", "revid": "767487", "url": "https://it.wikipedia.org/wiki?curid=1445677", "title": "Distretto di Samdrup Jongkhar", "text": "Samdrup Jongkhar \u00e8 uno dei 20 distretti (dzongkhag) che costituiscono il Bhutan. Il distretto appartiene al dzongdey orientale.\nMunicipalit\u00e0.\nIl distretto consta di undici gewog (raggruppamenti di villaggi):"}
{"id": "1445679", "revid": "62004", "url": "https://it.wikipedia.org/wiki?curid=1445679", "title": "Gladstone della Valentina", "text": ""}
{"id": "1445681", "revid": "72396", "url": "https://it.wikipedia.org/wiki?curid=1445681", "title": "S\u00e3o Jo\u00e3o del Rei", "text": ""}
{"id": "1445682", "revid": "767487", "url": "https://it.wikipedia.org/wiki?curid=1445682", "title": "La vita a modo mio", "text": "La vita a modo mio (\"Nobody's Fool\") \u00e8 un film del 1994 diretto da Robert Benton e tratto dal romanzo \"La vita, secondo me\" dell'autore statunitense Richard Russo.\nTrama.\nNella tranquilla cittadina di North Bath, nello stato di New York, vive Donald \"Sully\"\"\" Sullivan, un carpentiere non pi\u00f9 giovane che lavora nel ramo edilizio in compagnia del suo affezionato amico Rub, ragazzo di buoni sentimenti ma di limitato intelletto. Sully, che vive come inquilino dell'anziana signora Beryl Peoples, ha abbandonato la famiglia poco dopo la nascita del figlio Peter e conduce un'esistenza indisciplinata, condizionata dai maltrattamenti subiti quando era ancora bambino da parte del padre alcolista. L'uomo \u00e8 pi\u00f9 o meno segretamente innamorato della bella Toby, moglie del suo ex datore di lavoro Carl Roebuck, con il quale trascina da anni una causa per un danno ad un ginocchio occorsogli lavorando per lui.\nIl ritorno di Peter, sposato e padre di due bambini, riporta Sully, nonostante i rimproveri del figlio per averlo abbandonato, a sperimentare come nonno quell'affetto che non aveva mai dato come padre, tanto da rifiutare l'invito di Toby, stanca dei tradimenti del marito, a fuggire con lei alle Hawaii. Il film si chiude con Sully che si addormenta sulla poltrona del salotto abbozzando un tenue sorriso che lascia immaginare una serenit\u00e0 d'animo tanto tardi raggiunta."}
{"id": "1445683", "revid": "92723", "url": "https://it.wikipedia.org/wiki?curid=1445683", "title": "Abbazia di Saint-Maurice", "text": ""}
{"id": "1445685", "revid": "767487", "url": "https://it.wikipedia.org/wiki?curid=1445685", "title": "Christofer Heimeroth", "text": "Carriera.\nHeimeroth inizi\u00f2 la sua carriera nel SG Massen, per poi passare al BSV Menden dove fu notato dal . Qui Heimeroth rimase due anni (1996-1997) per poi fare un'esperienza al SF Oestrich-Iserlohn e infine arrivare nel 1999 allo . Con lo Schalke 04 rimase per cinque anni facendo anche l'esordio in Bundesliga.\nNel 2007 \u00e8 passato al Borussia M\u00f6nchengladbach dove ha conquistato un posto da titolare.\nIn carriera conta 4 presenze con la Nazionale Under-21 tedesca."}
{"id": "1445686", "revid": "8596", "url": "https://it.wikipedia.org/wiki?curid=1445686", "title": "La leggenda del Re Pescatore", "text": ""}
{"id": "1445687", "revid": "8596", "url": "https://it.wikipedia.org/wiki?curid=1445687", "title": "Good Morning Vietnam", "text": ""}
{"id": "1445688", "revid": "8596", "url": "https://it.wikipedia.org/wiki?curid=1445688", "title": "... E giustizia per tutti", "text": ""}
{"id": "1445691", "revid": "439868", "url": "https://it.wikipedia.org/wiki?curid=1445691", "title": "Carl Ferdinand Cori", "text": "La via metabolica da lui scoperta prende il nome di Ciclo di Cori, e mostra come l'acido lattico prodotto nel muscolo durante uno sforzo, in seguito a glicolisi anaerobia, venga trasferito al fegato, dove viene ritrasformato in glucosio tramite la gluconeogenesi."}
{"id": "1445693", "revid": "767487", "url": "https://it.wikipedia.org/wiki?curid=1445693", "title": "Brea Pozo", "text": "Brea Pozo \u00e8 una citt\u00e0 dell'Argentina, appartenente alla provincia di Santiago del Estero, situata a 86 km a dal capoluogo provinciale."}
{"id": "1445694", "revid": "599013", "url": "https://it.wikipedia.org/wiki?curid=1445694", "title": "Ekaterina Gamova", "text": "Giocava nel ruolo di schiacciatrice e opposto.\nCarriera.\nLa carriera di Ekaterina Gamova inizia nei tornei scolastici russi, prima di approdare nelle giovanili del club della sua citt\u00e0, il Metar, che la fa debuttare nella stagione 1996-97 in Superliga, aggiudicandosi due edizioni consecutive della Coppa di Russia.\nNel campionato 1998-99 approda al Volejbol'nyj klub Uralo\u010dka di Ekaterinburg, dove viene utilizzata per due annate nella seconda squadra; in questo periodo, precisamente nel 1999, riceve anche le prime convocazioni nella nazionale russa, vincendo il World Grand Prix e il campionato europeo, classificandosi inoltre al secondo posto in Coppa del Mondo; nel 2000 vince invece la medaglia d'argento al World Grand Prix e ai Giochi della XXVII Olimpiade di Sydney.\nNella stagione 2000-01 approda quindi in prima squadra col Volejbol'nyj klub Uralo\u010dka, vincendo tre scudetti consecutivi; continua a collezionare medaglie anche con la nazionale, vincendo nel 2001, il bronzo al World Grand Prix e l'oro al campionato europeo e alla Grand Champions Cup; un anno dopo vince il World Grand Prix e si classificato al terzo posto al campionato mondiale; nel 2003 invece vince la medaglia di bronzo al World Grand Prix 2003.\nDopo aver giocato nella stagione 2003-04 nella Dinamo Moskovskaja, nella stagione seguente si trasferisce alla \u017denskij volejbol'nyj klub Dinamo Moskva, militandovi per cinque annate e vincendo altri tre scudetti; con la nazionale invece vince la medaglia d'argento ai Giochi della XXVIII Olimpiade di Atene, quella di bronzo al campionato europeo 2005 e quella d'argento al World Grand Prix 2006, prima di trionfare al campionato mondiale 2006; nel 2007 vince la medaglia di bronzo al campionato europeo, mentre due anni pi\u00f9 tardi si aggiudica un altro argento al World Grand Prix 2009.\nNel campionato 2009-10 gioca per la prima volta in un campionato estero, ingaggiata in Turchia dal Fenerbah\u00e7e Spor Kul\u00fcb\u00fc, aggiudicandosi la Supercoppa turca, la coppa nazionale e lo scudetto, facendo incetta di riconoscimenti individuali, tra i quali quello di miglior giocatrice; con la nazionale trionfa ancora al campionato mondiale, premiata inoltre MVP del torneo.\nNella stagione 2010-11 viene ingaggiata dalla \u017denskij volejbol'nyj klub Dinamo-Kazan', di cui difende i colori per sei annate: vince cinque scudetti consecutivi, due edizioni della Coppa di Russia, la Champions League 2013-14 e il campionato mondiale per club 2014, impreziosendo questi successi con numerosi premi individuali come quelli di miglior giocatrice ricevuti nei due tornei internazionali vinti; dopo aver partecipato per la quarta volta alla rassegna olimpica in occasione dei Giochi della XXX Olimpiade, al termine del campionato mondiale 2014, annuncia il proprio ritiro dalla nazionale, mentre due anni dopo, precisamente il 18 maggio 2016, annuncia il proprio ritiro dall'attivit\u00e0 agonistica."}
{"id": "1445695", "revid": "599013", "url": "https://it.wikipedia.org/wiki?curid=1445695", "title": "Funzionario di fatto", "text": "La locuzione funzionario di fatto, in diritto, identifica una persona che agisce come un funzionario, generalmente pubblico, senza averne il titolo ufficiale.\nStoria.\nNel diritto romano le sue sentenze trovavano esistenza nel fatto che costui aveva svolto materialmente la funzione.\nNel mondo.\nItalia.\nNell'ordinamento giuridico l'espressione funzionario di fatto individua un soggetto che eserciti di fatto funzioni amministrative nell'ipotesi in cui l'atto di investitura di questo sia viziato o manchi del tutto.\nAffinch\u00e9 ci\u00f2 si verifichi \u00e8 necessaria la presenza contemporanea di 3 presupposti:\na) il titolare dell'organo competente ad emanare l'atto manca o \u00e8 impossibilitato a farlo;\nb) deve esserci l'effettivit\u00e0 di potere: ossia si constata un riconoscimento che la collettivit\u00e0 d\u00e0 a colui che agisce; \nc) necessit\u00e0 e inderogabilit\u00e0 dell'esercizio delle funzioni.\nIn questo caso l'assunzione dell'atto, anche da chi non abbia un vero e proprio rapporto organico con l'amministrazione, non crea ostacoli alla creazione di veri e propri atti giuridici.\nSi viene dunque a creare un rapporto organico non di diritto, ma di fatto. Questo rapporto organico di fatto ha le stesse conseguenze del rapporto di diritto: vale a dire, atti amministrativi.\nColui che ha agito come funzionario di fatto \u00e8 remunerato con uno stipendio e ha diritto alla carriera.\nLa mancanza del preposto all'organo non dipende necessariamente da elementi casuali, pu\u00f2 dipendere anche dall'attivit\u00e0 del funzionario di fatto che ha impedito al titolare dell'organo di esercitare le proprie funzioni: fenomeno della usurpazione di funzioni pubbliche ."}
{"id": "1445698", "revid": "99662795", "url": "https://it.wikipedia.org/wiki?curid=1445698", "title": "Bandera (Santiago del Estero)", "text": "Bandera \u00e8 una citt\u00e0 dell'Argentina, appartenente alla provincia di Santiago del Estero, situata in prossimit\u00e0 del confine sud-orientale della provincia."}
{"id": "1445700", "revid": "729019", "url": "https://it.wikipedia.org/wiki?curid=1445700", "title": "\u00c1rraga", "text": "\u00c1rraga \u00e8 una citt\u00e0 dell'Argentina, appartenente alla provincia di Santiago del Estero, situata a 32 km dal capoluogo provinciale."}
{"id": "1445703", "revid": "124404194", "url": "https://it.wikipedia.org/wiki?curid=1445703", "title": "A\u00f1atuya", "text": "A\u00f1atuya \u00e8 una citt\u00e0 dell'Argentina, appartenente alla provincia di Santiago del Estero, situata nella parte meridionale della provincia."}
{"id": "1445706", "revid": "767487", "url": "https://it.wikipedia.org/wiki?curid=1445706", "title": "Juan de Pareja", "text": "Biografia.\nFiglio di schiavi d'origine indiana, Juan de Pareja nacque ad Antequera, in Andalusia, nel 1606. Morisco proveniente da una famiglia poverissima, accompagn\u00f2, come schiavo servitore, Diego Vel\u00e1zquez nel suo secondo viaggio in Italia. Nel 1650 Juan de Pareja fu ritratto a Roma dal pittore, nel celebre dipinto (ora esposto al Met di New York) che consent\u00ec a Vel\u00e1zquez d'essere ammesso all'Accademia nazionale di San Luca, e d'ottenere la commissione per il \nritratto di Innocenzo X (ora nella Galleria Doria Pamphilj a Roma).\nSuccessivamente affrancato, Juan de Pareja rest\u00f2 nella bottega di Vel\u00e1zquez divenendo, assieme a Juan Bautista Mart\u00ednez del Mazo, suo fedele collaboratore, autore di numerose tele. Opere di Juan de Pareja sono conservate al Prado (\"La vocazione di San Matteo\"), al Museo di Huesca (\"Battesimo di Cristo\"), all'Ermitage (\"Provinciale dei Cappuccini\") e al Louvre (\"Seppellimento di Cristo\"). Mor\u00ec a Madrid nel 1670."}
{"id": "1445708", "revid": "54193", "url": "https://it.wikipedia.org/wiki?curid=1445708", "title": "MEDLINE", "text": "MEDLINE (\"Medical Literature Analysis and Retrieval System Online\") \u00e8 un database bibliografico di scienze della vita e discipline biomediche. Copre i campi della medicina, dell'infermieristica, della farmacologia, dell'odontoiatria, della medicina veterinaria e dell'assistenza sanitaria in generale.\nIl database \u00e8 prodotto dalla \"National Library of Medicine\" (NLM) degli Stati Uniti, e contiene anche gran parte della letteratura scientifica prodotta nell'ambito della biologia e della biochimica, compresa quella pertinente a discipline connesse solo indirettamente con la medicina (come per es. l'evoluzione molecolare). Il database contiene circa 16 milioni di \"record\", schede bibliografiche tratte da oltre 5.200 riviste scientifiche specializzate, pubblicate in 37 lingue.\nI dati dei singoli articoli sono classificati e immessi in campi che permettono la strutturazione, in tempi variabili da due settimane a due mesi dal momento della pubblicazione, e indicizzati per permettere successivamente la ricerca mirata delle informazioni. Per l'indicizzazione dei contenuti viene utilizzato il vocabolario controllato \"Medical Subject Headings\".\nMEDLINE \u00e8 disponibile gratuitamente per tutti gli utenti di internet attraverso \"Entrez\" e \"PubMed\""}
{"id": "1445709", "revid": "196390", "url": "https://it.wikipedia.org/wiki?curid=1445709", "title": "Vittime della mafia", "text": ""}
{"id": "1445712", "revid": "35647", "url": "https://it.wikipedia.org/wiki?curid=1445712", "title": "Etichette discografiche", "text": ""}
{"id": "1445713", "revid": "3082", "url": "https://it.wikipedia.org/wiki?curid=1445713", "title": "Resaena", "text": ""}
{"id": "1445721", "revid": "2214121", "url": "https://it.wikipedia.org/wiki?curid=1445721", "title": "Rino Gaetano - Ma il cielo \u00e8 sempre pi\u00f9 blu", "text": "Rino Gaetano - Ma il cielo \u00e8 sempre pi\u00f9 blu \u00e8 una miniserie televisiva sulla vita del cantante Rino Gaetano andata in onda per la prima volta su Raiuno l'11 e 12 novembre 2007 per la regia di Marco Turco e prodotta da Claudia Mori. E'ritrasmessa in una versione ridotta di 133 minuti su Rai 1 il 2 giugno 2021, in occasione dei 40 anni della morte di Rino Gaetano \nTrama.\nRoma, inizi degli anni settanta: Rino Gaetano \u00e8 un giovane cantautore alle prese con le prime audizioni della sua carriera. Una sera, durante un\u2019esibizione nel Folkstudio, Rino viene notato dal responsabile di una piccola casa discografica. \u00c8 l'inizio di un sogno.\nProduzione.\nLa miniserie \u00e8 interpretata da Claudio Santamaria (Rino Gaetano), Laura Chiatti (Chiara, una manager di Gaetano) e Kasia Smutniak (Irene, la fidanzata di Gaetano).\nCritica.\nLo sceneggiato, che ha ottenuto un grande successo di pubblico, \u00e8 stato criticato da Anna Gaetano, sorella di Rino Gaetano che vi ha visto una \"bellissima storia romanzata\", ma poco o nulla aderente alla realt\u00e0. Viene mostrato - a suo parere - un Rino Gaetano alcolista, innamorato di una manager inesistente nella vita reale. Nessun accenno al matrimonio con la fidanzata che, invece, era imminente. Non si mostra la scena del tragico incidente stradale nel quale Rino perse la vita, dopo essere stato rifiutato da cinque ospedali ma si mostra una scritta in cui si dice il fatto prima dei titoli di coda.\nAnna Gaetano, che ha inoltre criticato il ritratto fatto del padre (\u00abNon avrebbe avuto tutta quella forza per opporsi al figlio\u00bb.), ha aggiunto: \u00ab\u00c8 vero che era un donnaiolo, ma non \u00e8 vero che era un alcolizzato\u00bb."}
{"id": "1445727", "revid": "547034", "url": "https://it.wikipedia.org/wiki?curid=1445727", "title": "Clan Bruce", "text": "Il clan Bruce (in gaelico: \"Clann Brus\") \u00e8 un clan scozzese di Kincardine in Scozia. Il clan divenne anche casata reale di Scozia nel XIV secolo, dando alla Scozia due re.\nStoria.\nLe origini del clan.\nLe prime notizie su questa famiglia, in Gran Bretagna, risalgono a Robert de Brus, I lord di Annandale il quale venne in Inghilterra, dalla Bretagna, al seguito di re Enrico I dopo la sua vittoria a Tinchebray nel 1106. Egli ottenne 80 manieri nello Yorkshire, e 13 nella zona di Skelton. Egli ricevette la signoria di Annandale da re Davide I di Scozia poco dopo la sua ascesa al trono nel 1124. Robert fond\u00f2 un priorato a Gysburn.\nSia la linea inglese che quella scozzese discenderanno poi da questo Robert.\nPoco dopo l'ascesa di Davide I di Scozia al trono, Robert fece visita al monarca ed ottenne da lui la signoria di Annandale e quindi Robert de Brus (conosciuto anche come Roberto il Meschino o il Cadetto) fu il primo della famiglia a essere strettamente connesso con la Scozia. Egli venne dalla Bretagna come si \u00e8 detto al seguito di Enrico I attorno al 1100 e dal 1103 egli acquis\u00ec gran parte delle terre di famiglia nello Yorkshire che aumentarono ancora di pi\u00f9 negli anni successivi. Quando Davide I di Scozia invase l'Inghilterra nel 1138, Brus venne inviato a negoziare con gli inglesi. Egli ad ogni modo venne accusato di essere un traditore e venne cacciato dal campo scozzese. Gli scozzesi successivamente vennero sconfitti nella Battaglia dello Stendardo ove il nipote di Robert, suo omonimo, venne fatto prigioniero. Robert mor\u00ec l'11 maggio 1141 e venne sepolto a Gysburn.\nIn continuazione della linea maschile il giovane Robert spos\u00f2 Isabel, figlia del re Guglielmo I di Scozia (Guglielmo il Leone) e mor\u00ec prima del 1191. Egli venne succeduto da suo fratello William che mor\u00ec nel 1215 e venne succeduto da suo figlio, Robert che spos\u00f2 Isabel, figlia del Conte di Huntingdon, a sua volta fratello di Guglielmo il Leone.\nFondazione della linea reale.\nLa fondazione della casata reale dei Bruce risale al 1219 quando Robert Bruce, IV lord di Annandale spos\u00f2 Isobel di Huntingdon, figlia di Davide di Scozia, VIII conte di Huntingdon e nipote di Guglielmo il Leone. L'unione port\u00f2 a entrambe le parti grandi benefici, con l'aggiunta di terre in Scozia ed in Inghilterra, e la connessione reale dei Bruce con la casata di Scozia. Il loro figlio, Robert Bruce, V lord di Annandale, conosciuto come 'il competitore' pervenne al trono secondo la \"tanistry\". Alla morte di Alessandro III di Scozia sia Bruce che John Balliol pretesero la successione al trono. Margherita di Scozia, pronipote infante di Alessandro era stata nominata quale sua erede, ma ad ogni modo essa mor\u00ec nel 1290 viaggiando verso la Scozia per pretendere il proprio trono. Poco dopo la morte della giovane regina Margherita, temendo una guerra civile tra i Bruce e i Balliol e i loro rispettivi sostenitori, i Guardiani di Scozia chiesero al vicino del regno del sud, Edoardo I d'Inghilterra di arbitrare la scelta del successore per evitare ulteriori spargimenti di sangue. Edoardo I vide quest'occasione come l'opportunit\u00e0 che aspettava da tempo per conquistare la Scozia come aveva fatto col Galles. Nel 1292 Edoardo scelse di prediligere Balliol che aveva stretto un'alleanza con la monarchia inglese. Poco dopo, ad ogni modo, Balliol decise di ribellarsi ad Edoardo e venne costretto ad abdicare dopo la Battaglia di Dunbar del 1296.\nAscesa al trono.\nCon l'abdicazione di John Balliol, la Scozia si trovava a tutti gli effetti priva di un monarca. Robert the Bruce aveva stretto un'alleanza con Edoardo I d'Inghilterra a Berwick-upon-Tweed ma questa si ruppe l'anno seguente quando Robert decise di prendere parte ad una rivolta scozzese anti-inglese. Nell'estate del 1297 egli nuovamente strinse un'alleanza con l'Inghilterra che culmin\u00f2 nella Capitolazione di Irvine. Bruce si schier\u00f2 con gli scozzesi nella Battaglia di Stirling Bridge ma quando Edoardo torn\u00f2 vittorioso in Inghilterra dopo la Battaglia di Falkirk, le terre di Bruce ad Annandale ed a Carrick vennero esentate dalla signoria e lo stesso Edoardo le assegn\u00f2 ad altri suoi meritevoli.\nBruce e John Comyn (rivali per il trono) vennero succeduti da William Wallace come Guardiani di Scozia, ma la loro rivalit\u00e0 tendeva a destabilizzare il paese. Venne dunque organizzato un incontro presso la Greyfriars Church di Dumfries, terreno neutrale. Bruce colp\u00ec Comyn al cuore con la propria spada e come risultato questi venne scomunicato da papa Clemente IV. Robert the Bruce venne incoronato a Scone nel Perthshire nel 1306 al titolo di re di Scozia e guid\u00f2 successivamente l'esercito scozzese nella Battaglia di Bannockburn dove gli inglesi vennero sconfitti.\nIl figlio di Robert, Davide II di Scozia divenne re alla morte del padre nel 1329. Nel 1346 secondo i termini della Auld Alliance Davide marci\u00f2 a sud verso l'Inghilterra nell'interesse della Francia, ma venne sconfitto nella Battaglia di Neville's Cross ed imprigionato il 17 ottobre di quello stesso anno, rimanendo in Inghilterra per i successivi undici anni. Davide ritorn\u00f2 in Scozia dopo aver negoziato un nuovo trattato per poi morire al Castello di Edimburgo inaspettatamente nel 1371 senza aver avuto eredi. La linea di successione al trono pass\u00f2 dunque alla casata degli Stuart: si era cos\u00ec conclusa la breve dinastia dei Bruce sul trono scozzese.\nLa famiglia dopo Robert the Bruce.\nDopo il periodo regio, la famiglia Bruce rientr\u00f2 nelle normali famiglie aristocratiche scozzesi e continu\u00f2 a prosperare anche nei secoli successivi seppur con vicende storiche meno appariscenti.\nSir Edward Bruce divenne commendatario di Kinloss Abbey e venne nominato giudice nel 1597. Egli venne nominato lord del parlamento col titolo di Lord Kinloss nel 1602. Egli accompagn\u00f2 Giacomo VI di Scozia alla sua pretesa al trono inglese nel 1603 e fu successivamente nominato \"Master of the Rolls\". Nel 1608 gli venne garantita la baron\u00eca come Lord Bruce di Kinloss. Il suo figlio pi\u00f9 giovane, Thomas, III lord Kinloss, venne creato Conte di Elgin nel 1633. Quando il quarto conte mor\u00ec senza eredi, il titolo pass\u00f2 ai discendenti di Sir George Bruce di Carnock, il quale gi\u00e0 possedeva il titolo di Conte di Kincardine e nel 1747 le due contee vennero unite.\nThomas Bruce, VII conte di Elgin fu diplomatico ed ambasciatore presso l'Impero ottomano tra il 1799 ed il 1803. Egli \u00e8 divenuto famoso per aver rimosso i fregi marmorei del Acropoli di Atene per portarli al British Museum di Londra e al Broomhall House, la sede della famiglia dei capi del clan. Suo figlio James, fu governatore generale del Canada e vicer\u00e9 d'India.\nL'attuale capo del clan, Andrew Bruce, XI conte di Elgin, \u00e8 un uomo d'affari scozzese e uno dei membri dello Standing Council of Scottish Chiefs."}
{"id": "1445729", "revid": "729019", "url": "https://it.wikipedia.org/wiki?curid=1445729", "title": "Karl von M\u00fcffling", "text": "Biografia.\nEntr\u00f2 nell'esercito prussiano nel 1790.\nNel 1799 contribu\u00ec alla stesura di un dizionario militare edito dal tenente von Leipziger, e nell'inverno 1802-1803, da subalterno, fu destinato al neoformato Stato Maggiore generale come tenente-quartiermastro. Nel 1805, quando in previsione della guerra con la Francia l'esercito fu posto sul piede di guerra, M\u00fcffling fu promosso capitano ed assegnato agli Stati Maggiori, in successione, del generale von Wartensleben, del principe Hohenlohe e del generale von Bl\u00fccher.\nNel 1806 serv\u00ec sotto Hohenlohe, il duca di Sassonia-Weimar, e Bl\u00fccher, e faceva parte del corpo d'armata condotto da quest'ultimo che dovette capitolare a Ratekau, dopo di che entr\u00f2 nel servizio civile del duca di Weimar. Si un\u00ec nuovamente all'esercito nella guerra del 1813, e fu destinato al quartier generale dell'Armata di Slesia.\nLe sue doti furono assai apprezzate, sebbene le differenze di temperamento fra M\u00fcffling e Gneisenau portarono a frequenti attriti, specie in quanto il primo si rappresentava in qualche misura la vecchia scuola della topografia strategica, alla quale, non senza ragioni, veniva attribuito il disastro di Jena. Nell'intervallo fra l'occupazione di Parigi e i Cento Giorni, M\u00fcffling serv\u00ec come capo di Stato Maggiore del generale Barclay de Tolly e quindi del generale Kleist von Nollendorf. Oper\u00f2 come ufficiale di collegamento al quartier generale del Duca di Wellington durante i Cento Giorni, e fu coinvolto nelle varie controversie attorno agli eventi del 16 giugno 1815 (battaglia di Ligny e di Quatre Bras).\nDopo la definitiva caduta di Napoleone serv\u00ec nello Stato Maggiore dell'esercito di occupazione in Francia e fu per alcuni mesi governatore militare di Parigi. Trascorse parte del tempo sul Reno, in un'opera di ricognizione topografica del territorio, e fu impiegato da Federico Guglielmo III per svariate missioni diplomatiche.\nNel 1821 divenne capo dello Stato Maggiore generale di Berlino, e, sebbene accusato di dare troppo peso alla preparazione topografica a spese dell'addestramento, il suo lavoro non fu inutile, in quanto diede un'eccellente organizzazione allo Stato Maggiore, ed esegu\u00ec utili rilievi. Nel 1829 visit\u00f2 Costantinopoli e San Pietroburgo in occasione dei negoziati di pace fra Russia e Turchia. Ebbe una parte prominente nella storia militare e civile della Prussia, e nel periodo 1838-1847 fu governatore di Berlino. La salute malferma lo indusse al ritiro nel 1848; mor\u00ec tre anni dopo nella sua propriet\u00e0 di Ringhofen vicino a Berlino.\nSotto le iniziali di \"C\"(arl) von \"W\"(eiss), scrisse importanti libri di teoria e storia militare:"}
{"id": "1445730", "revid": "324090", "url": "https://it.wikipedia.org/wiki?curid=1445730", "title": "Tortora (araldica)", "text": "In araldica la tortora (\"Streptopelia\") simboleggia l\"amore coniugale\" ed \u00e8 usata frequentemente come arma parlante."}
{"id": "1445735", "revid": "94647", "url": "https://it.wikipedia.org/wiki?curid=1445735", "title": "S\u00e4chsische Staatsoper", "text": ""}
{"id": "1445737", "revid": "339392", "url": "https://it.wikipedia.org/wiki?curid=1445737", "title": "Bruce (famiglia)", "text": ""}
{"id": "1445740", "revid": "287204", "url": "https://it.wikipedia.org/wiki?curid=1445740", "title": "Campo Gallo", "text": "Campo Gallo \u00e8 una citt\u00e0 dell'Argentina, appartenente alla provincia di Santiago del Estero, capoluogo del Dipartimento di Alberdi, situata nella parte nordorientale della provincia, a 242 km dal capoluogo provinciale.\nIn passato si \u00e8 chiamata Hip\u00f3lito Yrigoyen in onore di un ex presidente dell'Argentina."}
{"id": "1445742", "revid": "1543377", "url": "https://it.wikipedia.org/wiki?curid=1445742", "title": "Clodomira", "text": "Clodomira \u00e8 una citt\u00e0 dell'Argentina, appartenente alla provincia di Santiago del Estero, situata a 200 km dal capoluogo provinciale."}
{"id": "1445746", "revid": "767487", "url": "https://it.wikipedia.org/wiki?curid=1445746", "title": "Fern\u00e1ndez (Santiago del Estero)", "text": "Fern\u00e1ndez \u00e8 una citt\u00e0 dell'Argentina, appartenente alla provincia di Santiago del Estero, situata al centro della provincia."}
{"id": "1445748", "revid": "767487", "url": "https://it.wikipedia.org/wiki?curid=1445748", "title": "Fr\u00edas (Santiago del Estero)", "text": "Fr\u00edas \u00e8 una citt\u00e0 dell'Argentina, appartenente alla provincia di Santiago del Estero, situata nel sud-ovest della provincia, quasi al confine con la provincia di Catamarca."}
{"id": "1445751", "revid": "124130104", "url": "https://it.wikipedia.org/wiki?curid=1445751", "title": "Dandolo", "text": ""}
{"id": "1445754", "revid": "21880", "url": "https://it.wikipedia.org/wiki?curid=1445754", "title": "Serravalliano", "text": " \nNella scala dei tempi geologici, il Serravalliano \u00e8 il quarto dei sei piani o stadi stratigrafici in cui \u00e8 suddiviso il Miocene, la prima delle due epoche del Neogene.\nQuesta unit\u00e0 cronostratigrafica si estende tra 13,82 e 11,608 milioni di anni fa (Ma).\nIl Serravaliano segue il Langhiano e precede il Tortoniano.\nEtimologia.\nLo stadio Serravalliano fu introdotto nella letteratura scientifica dal geologo italiano Lorenzo Pareto nel 1864.\nDeriva il suo nome dalla cittadina piemontese di Serravalle Scrivia in provincia di Alessandria.\nDefinizioni stratigrafiche e GSSP.\nLa base del Serravalliano \u00e8 di poco precedente la scomparsa della specie \"Sphenolithus heteromorphus\" (datata a 13,654 Ma) appartenente ai nannofossili calcarei ed \u00e8 posizionata all'inizio della cronozona magnetica C5ACn.\nIl limite superiore del Serravalliano, nonch\u00e9 base del successivo Tortoniano, \u00e8 data dall'ultima comparsa contemporanea del nanoplancton calcareo \"Discoaster kugleri\" e dai foraminiferi planctonici della specie \"Globigerinoides subquadratus\". \u00c8 associato alla breve cronozona magnetica polarizzata C5r.2n.\nGSSP.\nIl GSSP, il profilo stratigrafico di riferimento della Commissione Internazionale di Stratigrafia, \u00e8 identificato alla base della Blue Clay Formation, una sezione di Ras el Pellegrin, nei pressi del castello di Fomm ir-Ri\u0127, nel sud di Malta. Esso coincide con la fine dell'importante periodo di raffreddamento globale Mi-3b dello stadio dell'isotopo marino corrispondente ad un consistente aumento in volume del ghiaccio antartico.\nLe sue coordinate sono .\nEventi significativi.\nIntorno ai 13 milioni di anni fa si ha, in Africa, la presunta datazione dei fossili di Pierolapithecus catalaunicus, ritrovati nel sito di Hostalets de Pierola, in Catalogna (Spagna). \u00c8 una scimmia antropomorfa ed \u00e8 una seconda ipotesi di antenato comune della sottofamiglia Homininae, che comprende Scimpanz\u00e9, Gorilla e Uomo.\nIntorno ai 12,5 milioni di anni fa si ha, in India, la presunta comparsa del Sivapithecus indicus, i cui fossili sono stati ritrovati nella pianura del Petwar in Pakistan e in varie parti dell'India, una scimmia antropomorfa della sottofamiglia Ponginae, probabile discendente dell'Afropithecus, antenato comune fra l'uomo e il moderno orango del Borneo."}
{"id": "1445755", "revid": "1728", "url": "https://it.wikipedia.org/wiki?curid=1445755", "title": "Imponibile", "text": "Per imponibile o nella dizione estesa \"base imponibile\", s'intende l'importo sul quale, teoricamente, potr\u00e0 essere calcolata e applicata un'imposta o un contributo.\nDeterminazione dell'imponibile.\n\u00c8 funzione:\ncon regole anche relativamente complesse.\nIn ambito \"retribuzioni da lavoro subordinato o parasubordinato\", ad esempio, si pu\u00f2 notare la maggiore complessit\u00e0 e il fatto che per ciascun tipo di imposta e contributo viene determinato \"uno specifico imponibile\". Ci\u00f2 \u00e8 dovuto al fatto che le voci elementari che concorrono all'ammontare delle retribuzioni possono essere molte (anche una ventina) e che per ciascuna sono previste regole di esclusione o inclusione (a volte anche parziale) da ognuno dei vari imponibili.\nEsempio di imponibile IRPEF.\nSi distinguono:\nLa plausibilit\u00e0 dell'imponibile.\n\u00c8 convincimento diffuso che in Italia gran parte delle imposte sottratte al fisco si celino nei redditi da lavoro autonomo e della piccola impresa, in particolare nel settore dei servizi. Il convincimento si basa sul diverso sistema impositivo per il reddito da lavoro dipendente (con il datore di lavoro che agisce come sostituto d'imposta), da un lato, e sulle buone possibilit\u00e0 (per il loro numero relativamente ridotto) di controllare le medie e grandi imprese, dall\u2019altro. \"I principi per una determinazione plausibile e accertabile dell\u2019imponibile del lavoro autonomo e della piccola impresa non trovano fondamento nella teoria, essendo la tradizione della scienza delle finanze pi\u00f9 orientata verso lo studio della determinazione del reddito della grande impresa. Limitate sono altres\u00ec le possibilit\u00e0 pratiche di ostacolare il processo di evasione attraverso la verifica sistematica della contabilit\u00e0, visto il numero elevato dei lavoratori autonomi (i 5-6 milioni di partite IVA). E vi sono problemi di ordine politico, considerato che il lavoro autonomo rappresenta un bacino di voti molto significativo e naturalmente sensibile a un occhio del fisco che scruti con troppa insistenza. La soluzione a questi tre problemi, soprattutto a quello politico, deve essere ancora in buona parte trovata\"."}
{"id": "1445758", "revid": "215017", "url": "https://it.wikipedia.org/wiki?curid=1445758", "title": "Carlo de Lannoy", "text": ""}
{"id": "1445768", "revid": "599013", "url": "https://it.wikipedia.org/wiki?curid=1445768", "title": "Ole Martin \u00c5rst", "text": "Biografia.\n\u00c5rst \u00e8 una personalit\u00e0 molto rispettata in Norvegia, per via del suo impegno sociale, specie nella lotta alla tossicodipendenza.\nCarriera.\nClub.\nGli inizi.\n\u00c5rst cominci\u00f2 la carriera con la maglia dello Skarp, passando poi agli svedesi del Mj\u00e4llby e poi nuovamente allo Skarp. Fu poi ingaggiato dal Troms\u00f8, club che gli diede la possibilit\u00e0 di esordire nell'Eliteserien. Il 22 aprile 1995, infatti, sostitu\u00ec Bj\u00f8rn Ludvigsen nel successo per 0-1 sul campo dello HamKam. Fu poi ceduto in prestito al Sogndal, club militante nella 2. divisjon, poich\u00e9 chiuso dai compagni di reparto Tore Andr\u00e9 Flo e Sigurd Rushfeldt.\nL'affermazione.\nTorn\u00f2 al Troms\u00f8 per il campionato 1996. Il 5 giugno 1996 segn\u00f2 la prima rete nell'Eliteserien dal suo rientro in squadra, sancendo il successo per 1-0 sullo Stab\u00e6k. Il 7 luglio segn\u00f2 una tripletta ai danni del Brann, nella vittoria casalinga della sua squadra per 4-1. Realizz\u00f2 9 reti in campionato e vinse la Coppa di Norvegia 1996, siglando anche un gol nella finale contro il Bod\u00f8/Glimt. Nel campionato successivo, sigl\u00f2 ancora 9 reti, con due doppiette ai danni di Lyn Oslo e Skeid (rispettivamente in data 22 giugno e 10 agosto 1997).\nL'esperienza belga.\n\u00c5rst fu poi ingaggiato dai belgi dell'Anderlecht. Vi gioc\u00f2 per due stagioni, totalizzando 36 presenze e 11 reti nella massima divisione. Fu poi ceduto ai connazionali del Gent, dove realizz\u00f2 30 gol in 33 presenze nel campionato 1999-2000, laureandosi capocannonniere e al 6\u00ba posto nella classifica per l'assegnazione della Scarpa d'oro 2000. Dopo questa stagione, fu ingaggiato dallo Standard Liegi. Esord\u00ec in squadra il 6 settembre 2000, sostituendo Liviu Ciobotariu nella sconfitta casalinga per 0-4 contro il Club Bruges. Il 16 settembre arrivarono le prime reti, con una tripletta nella vittoria per 7-0 sull'Eendracht Aalst. Rimase in squadra per tre stagioni, collezionando 71 apparizioni e 39 marcature.\nIl ritorno in Norvegia.\nMalgrado la volont\u00e0 dello Standard Liegi di trattenerlo, \u00c5rst scelse di tornare al Troms\u00f8 nell'estate 2003. Torn\u00f2 in campo con questa maglia il 20 luglio, fornendo un assist a P\u00e9ter Kov\u00e1cs nel successo per 2-1 sul Rosenborg. Nel campionato 2005 divent\u00f2 capocannonniere con 16 reti. Il 10 luglio 2007 lasci\u00f2 la squadra per trasferirsi allo Start. Debutt\u00f2 con questa maglia il 29 luglio, quando fu titolare nella sconfitta per 2-0 sul campo del Viking. Il 13 agosto arriv\u00f2 il primo gol, nel pareggio per 1-1 in casa dello Stab\u00e6k. La squadra non riusc\u00ec per\u00f2 a raggiungere la salvezza e retrocesse. \u00c5rst non pot\u00e9 contribuire alla pronta risalita dello Start, per\u00f2, a causa di un infortunio che non gli permise di scendere in campo per tutto il campionato 2008. Lo stesso infortunio lo limit\u00f2 a sole due gare nella stagione seguente. Ad ottobre 2009, cos\u00ec, annunci\u00f2 il ritiro dal calcio giocato. Agli inizi del 2010, per\u00f2, torn\u00f2 sui suoi passi e firm\u00f2 un rinnovo contrattuale dalla durata annuale, con possibilit\u00e0 di un ulteriore prolungamento. Segn\u00f2 12 reti in 25 presenze nello stesso anno, mentre l'anno seguente le marcature furono 16 in 30 incontri. Lo Start retrocesse per\u00f2 in 1. divisjon; l'8 novembre 2011 firm\u00f2 allora un contratto annuale con il Troms\u00f8, tornandovi per la terza volta in carriera. Il 5 novembre 2012, rese nota la volont\u00e0 di ritirarsi al termine della stagione in corso.\nNazionale.\n\u00c5rst conta 5 presenze per la . Esord\u00ec il 7 febbraio 1995, nella sfida contro il , vinta per 1-2 a Johannesburg. Il 5 marzo dello stesso anno, segn\u00f2 l'unica rete, contribuendo cos\u00ec al successo per 0-2 sulla . Disput\u00f2 poi 22 incontri per la Nazionale maggiore, con 2 reti all'attivo. Debutt\u00f2 il 31 gennaio 2000, quando fu titolare nel pareggio a reti inviolate contro l'. Il 7 settembre 2005 arriv\u00f2 la prima rete, nella sconfitta casalinga per 1-2 contro la .\nStatistiche.\nPresenze e reti nei club.\n\"Statistiche aggiornate al 26 novembre 2012.\""}
{"id": "1445771", "revid": "484362", "url": "https://it.wikipedia.org/wiki?curid=1445771", "title": "Gneo Domizio Calvino", "text": "Fu eletto console due volte, nel 53 a.C. e nel 40 a.C. Fu un partigiano di Giulio Cesare e di Ottaviano. \nBiografia.\nNel 59 a.C. fu tribuno della plebe. In quell'anno and\u00f2 insieme ai tribuni Quinto Ancario e Gaio Fannio, al console Bibulo e a Catone a porre il veto sulla \"lex Julia agraria\" che Cesare si accingeva a proporre all'assemblea dei plebei senza l'approvazione del Senato. La reazione della folla per\u00f2 scaten\u00f2 una colluttazione che fece scappare i tribuni e Catone, mentre Bibulo fu ricoperto di sterco e pubblicamente umiliato.\nNel 56 a.C. fu pretore e presiedette al processo d\"e ambitu\" di Lucio Calpurnio Bestia, difeso da Cicerone. Probabilmente fu giudice anche al processo di Celio.\nNel 54 a.C. fu coinvolto in un noto scandalo elettorale, che coinvolse tutti i candidati al consolato per il 53 a.C.: Memmio, Scauro, Domizio Calvino e Messalla Rufo. Tutti e quattro tentarono di corrompere i consoli Clodio Pulcro e Domizio Enobarbo affinch\u00e9 indirizzassero i voti su di loro alle elezioni, come Pompeo e Crasso avevano fatto per favorire l'elezione di Clodio. Nonostante Calvino fosse stato pubblicamente denunciato, fu eletto console per l'anno 53 a.C. insieme a Messalla (anch'egli coinvolto nello scandalo), ma poterono esercitare la loro magistratura solo a partire del luglio di quell'anno, a causa dei notevoli disordini in cui la Repubblica imperversava in quegli anni. A causa di questi stessi disordini, Calvino e Messalla furono costretti a rimandare le elezioni per il 52 a.C., provocando non poche irritazioni da parte dei candidati per le cariche di quell'anno, come Milone, Plauzio Ipseo o Clodio (che erano stati gli stessi artefici dei frequenti disordini di quell'epoca). Ma le elezioni non si tennero, e Pompeo fu scelto dal Senato a succedere Calvino e Messalla in qualit\u00e0 di \"consul sine collega\".\nDurante il suo consolato promulg\u00f2 una legge che stabiliva che dovessero trascorrere cinque anni dallo svolgimento di una magistratura e l'assegnazione di una provincia da governare.\nNella guerra civile si schier\u00f2 con Cesare contro Pompeo Magno. Combatt\u00e9 in Macedonia contro Metello Scipione, per poi unirsi all'esercito di Cesare nella decisiva battaglia di Farsalo, dove comandava il centro dell'esercito di Cesare. Dopo la battaglia fu nominato governatore dell'Asia. Cerc\u00f2 di opporsi all'invasione di Farnace, re del Bosforo Cimmerio che aveva colto l'occasione della guerra civile per invadere il Ponto. Tuttavia sub\u00ec una pesante sconfitta alla battaglia di Nicopoli in Armenia (dicembre del 48 a.C.). L'intervento diretto di Cesare condusse a rapida fine il conflitto e l'esercito di Farnace fu completamente distrutto con la battaglia di Zela nel 47 a.C. Nonostante la sconfitta subita rimase un fedele amico di Cesare.\nLe attivit\u00e0 di Calvino dopo la morte di Cesare non sono note ma nel 43 a.C. era un forte sostenitore di Ottaviano e partecip\u00f2 alla guerra civile contro Bruto e Cassio. Durante la campagna di Filippi nel 42 a.C., aveva il compito di portare rinforzi dall'Italia alla Grecia per l'esercito di Marco Antonio e Ottaviano, ma la flotta fu distrutta dal nemico sul mar Ionio con la perdita di due legioni. Nonostante i suoi insuccessi fu premiato con l'onore di un secondo consolato nel 40 a.C. e fu inviato da Ottaviano come governatore della Hispania, dove rimase per tre anni (39-36 a.C.). Apparentemente le sue attivit\u00e0 militari in Hiberia ebbero successo, giacch\u00e9 al suo ritorno gli fu accordato un trionfo e fu saluto come \"imperator\" dalle sue truppe. Calvino ricostru\u00ec anche la \"Regia\" nel Foro Romano. Anche se non abbiamo molte notizie sulla sua ulteriore attivit\u00e0 politica, un'epigrafe mostra che nel 20 a.C. era ancora vivo e era un componente dei \"Fratres Arvali\" un collegio sacerdotale, riservato ai componenti del nascente famiglia imperiale e ai pi\u00f9 importanti sostenitori dell'imperatore.\nAnche se la carriera di Domizio Calvino non mostra particolari capacit\u00e0 n\u00e9 in politica, dove ottenne il suo primo consolato grazie a una scandalosa corruzione, n\u00e9 in guerra dove sub\u00ec due pesanti sconfitte, riusc\u00ec a mantenere un importante ruolo politico. Ci\u00f2 probabilmente fu dovuto al fatto che era uno dei pochi appartenenti alla \"nobilitas\" a sostenere il partito di Ottaviano gi\u00e0 dall'inizio della guerra civile."}
{"id": "1445775", "revid": "1974457", "url": "https://it.wikipedia.org/wiki?curid=1445775", "title": "Tucul", "text": "Il tucul \u00e8 un semplice edificio a pianta circolare con tetto conico solitamente di argilla e paglia, tipico di molte regioni africane, in particolar modo dell'Africa orientale."}
{"id": "1445776", "revid": "599013", "url": "https://it.wikipedia.org/wiki?curid=1445776", "title": "Figlie della Croce, Suore di Sant'Andrea", "text": "Le Figlie della Croce, Suore di Sant'Andrea (in francese \"Filles de la Croix, Soeurs de Saint-Andr\u00e9\") sono un istituto religioso femminile di diritto pontificio.\nStoria.\nLa congregazione venne fondata dal sacerdote francese Andr\u00e9-Hubert Fournet (1752-1834), vicario di Saint-Pierre-de-Maill\u00e9, insieme a Jeanne-Elisabeth Bichier des Ages (1773-1838): nel febbraio 1807 Fournet affid\u00f2 alla Bichier des Ages cinque ragazze che egli aveva orientato alla vita religiosa affinch\u00e9 organizzasse, nel castello di Molante, una comunit\u00e0 di religiose per l'educazione dei fanciulli e la cura dei malati.\nNel 1815 la Bichier des Ages venne ricevuta, mediante la marchesa di Croissy, in udienza da Luigi XVIII, il quale l'autorizz\u00f2 ad aprire un noviziato a Issy-les-Moulineaux. Le Figlie della Croce vennero approvate dal vicario capitolare di Poitiers nel 1817 e confermate dal vescovo Jean-Baptiste de Bouill\u00e9 il 17 novembre 1820; ricevettero il pontificio decreto di lode il 29 luglio 1867.\nAndr\u00e9-Hubert Fournet, beatificato nel 1926, venne proclamato santo da papa Pio XI il 4 giugno 1933; Jeanne-Elisabeth Bichier des Ages beatificata nel 1934 da Pio XI, venne canonizzata da papa Pio XII il 6 luglio 1947.\nTra i membri celebri dell'istituto \u00e8 l'italiana suor Maria Laura Mainetti, uccisa nel 2000 a Chiavenna da tre giovani sataniste.. Suor Maria Laura Mainetti \u00e8 stata beatificata il 6 giugno 2021 a Chiavenna.\nAttivit\u00e0 e diffusione.\nLe Suore di Sant'Andrea si dedicano all'assistenza ai malati ed all'istruzione; le loro costituzioni sono basate sulla regola di Sant'Agostino.\nSono presenti in Europa (Francia, Italia, Spagna), in Africa (Burkina Faso, Costa d'Avorio) e nelle Americhe (Argentina, Brasile, Canada, Uruguay); la sede generalizia \u00e8 a Saint-Pierre-de-Maill\u00e9.\nAl 31 dicembre 2005, la congregazione contava 636 religiose in 122 case."}
{"id": "1445777", "revid": "2033069", "url": "https://it.wikipedia.org/wiki?curid=1445777", "title": "Life (serie televisiva)", "text": "Life \u00e8 una serie televisiva statunitense poliziesca, composta da 2 stagioni, trasmessa sul canale televisivo NBC dal 26 settembre 2007 all'8 aprile 2009.\nIn Italia, le due stagioni della serie sono state trasmesse in anteprima assoluta da Joi, successivamente sui canali in chiaro Italia 1 (la prima stagione) e poi, dopo diversi anni, su Rete 4 (repliche e seconda stagione inedita in chiaro). Il programma \u00e8 stato ideato e scritto da Rand Ravich e prodotto da Loucas George, interamente ambientato a Los Angeles.\nLa prima stagione \u00e8 composta da 11 episodi, e visto il buon successo di pubblico ne \u00e8 stata prodotta anche una seconda per la stagione 2008/2009 con 21 episodi.\nTuttavia, a causa del progressivo calo di ascolti, la serie \u00e8 stata ufficialmente cancellata il 4 maggio 2009.\nTrama.\nCharlie Crews, dopo 12 anni passati in carcere per un delitto che non ha commesso, viene scagionato da un abile avvocato attraverso la prova del DNA. Visto l'errore giudiziario e la pena ingiusta da lui subita viene risarcito dallo stato con un indennizzo economico pari a oltre cinquanta milioni di dollari e, per sua esplicita richiesta, con la restituzione del suo vecchio posto di lavoro in polizia e la promozione a detective.\nSi aggira quindi per Los Angeles un po' spaesato, un po' stralunato, accettato pi\u00f9 o meno di buon grado dalle persone che lo circondano, vista l'esperienza traumatica da lui ingiustamente vissuta. Oltre a risolvere i normali casi, parallelamente indaga sulla vicenda che l'ha visto protagonista, suo malgrado, cercando ufficiosamente vittime e carnefici, chi lo ha incastrato e perch\u00e9. Per farlo ha sistemato in una stanza della sua casa un enorme schema con foto, collegamenti e dossier per averne una pi\u00f9 immediata comprensione; stesso metodo utilizzato da Michael Scofield in Prison Break per memorizzare le fasi e le modalit\u00e0 della sua futura evasione.\nAd accompagnarlo c'\u00e8 la sua collega Dani Reese, persona dal carattere scontroso, con alle spalle problemi disciplinari connessi con la dipendenza da droghe ed alcool. Ted Earley, conosciuto in galera dove era finito a causa di una frode finanziaria, \u00e8 invece il suo migliore amico, oltre che coinquilino e gestore del suo immenso patrimonio. Constance Griffiths \u00e8 infine l'intraprendente avvocatessa, che successivamente assume l'incarico di Procuratore, che ha seguito il suo caso e lo ha riscattato, portandolo appunto a nuova vita, da cui il titolo \"life\".\nAttori ospiti.\nNei vari episodi hanno collaborato:"}
{"id": "1445778", "revid": "1546219", "url": "https://it.wikipedia.org/wiki?curid=1445778", "title": "Sorgenti di Mzima", "text": "Le sorgenti di Mzima sono una serie di quattro sorgenti naturali che si trovano nello Parco nazionale dello Tsavo in Kenya. Pi\u00f9 precisamente si trovano nella parte occidentale del parco a circa 48 km da Mtito Andei.\nL'acqua filtra tra le rocce laviche dell'altopiano di Tsavo fino in profondit\u00e0, poi scorre per 30\u00a0km, prima sgocciolando, poi impetuosamente in corsi sotterranei, finch\u00e9 non trova uno strato di roccia solida che ne blocca il corso; l\u00ec riemerge alla superficie sulla pianura a Mzima, creando un lago di acqua limpida e fresca, in apparenza apparso miracolosamente nel mezzo di una zona completamente arida, chiamato le sorgenti Mzima appunto.\nLe sorgenti di Mzima possono essere considerate un ecosistema a s\u00e9 stante; nelle loro acque vivono, si nutrono e si riproducono un'innumerevole serie di animali, che a loro volta risultano indispensabili per la sopravvivenza del lago stesso."}
{"id": "1445780", "revid": "729019", "url": "https://it.wikipedia.org/wiki?curid=1445780", "title": "Garza (Santiago del Estero)", "text": "Garza \u00e8 una citt\u00e0 dell'Argentina, appartenente alla provincia di Santiago del Estero, situata nella parte centrale della provincia."}
{"id": "1445781", "revid": "247222", "url": "https://it.wikipedia.org/wiki?curid=1445781", "title": "Look Like Hell", "text": "Look Like Hell \u00e8 il primo album del gruppo musicale Sleeze Beez, uscito nel 1987 per l'etichetta discografica Red Bullet Records."}
{"id": "1445784", "revid": "767487", "url": "https://it.wikipedia.org/wiki?curid=1445784", "title": "Herrera (Santiago del Estero)", "text": "Herrera \u00e8 una citt\u00e0 dell'Argentina, appartenente alla provincia di Santiago del Estero, situata nella parte centro-meridionale della provincia."}
{"id": "1445785", "revid": "729019", "url": "https://it.wikipedia.org/wiki?curid=1445785", "title": "La Ca\u00f1ada", "text": "La Ca\u00f1ada \u00e8 una citt\u00e0 dell'Argentina, appartenente alla provincia di Santiago del Estero, situata a 59 km dal capoluogo provinciale."}
{"id": "1445786", "revid": "767487", "url": "https://it.wikipedia.org/wiki?curid=1445786", "title": "Loreto (Santiago del Estero)", "text": "Loreto \u00e8 una citt\u00e0 dell'Argentina, appartenente alla provincia di Santiago del Estero, situata nel centro della provincia."}
{"id": "1445787", "revid": "884077", "url": "https://it.wikipedia.org/wiki?curid=1445787", "title": "Falcons (Sudafrica)", "text": "I Falcons, meglio conosciuti come Valke in afrikaans, sono una squadra sudafricana di rugby a 15 che partecipa annualmente alla Currie Cup e al Rugby Challenge sudafricano. Fondati nel 1947, rappresentano l'East Rand (distretto di Ekurhuleni) e l'area conosciuta come Vaal Triangle, all'interno della provincia di Gauteng.\nDal 2009 disputano le gare interne al Barnard Stadium di Kempton Park; in passato giocarono al Bosman Stadium di Brakpan e al Pam Brink Stadium di Springs.\nStoria.\nLa Falcons Rugby Union viene fondata nel 1947 come Eastern Transvaal Rugby Football Union. Dopo la Coppa del Mondo di rugby 1995, il rugby viene dichiarato disciplina sportiva professionistica in Sudafrica e la Eastern Transvaal RFU si fonde con la Vaal Triangle Rugby Union per formare i Gauteng Falcons Rugby Union nella provincia di Gauteng.\nDenominati in origine Eastern Transvaal, tra i maggiori successi spiccano: la vittoria contro gli \"All Blacks\" per 6-5 nel 1949, la vittoria per 19-16 contro i British and Irish Lions nel 1962 e il raggiungimento della finale di Currie Cup nel 1972 persa per 25-19 contro il Transvaal, nonch\u00e9 la vittoria della Vodacom Cup nel 2006."}
{"id": "1445789", "revid": "419471", "url": "https://it.wikipedia.org/wiki?curid=1445789", "title": "Basketball Rimini", "text": ""}
{"id": "1445790", "revid": "486946", "url": "https://it.wikipedia.org/wiki?curid=1445790", "title": "Rimini Basketball", "text": ""}
{"id": "1445792", "revid": "12302551", "url": "https://it.wikipedia.org/wiki?curid=1445792", "title": "Cometa di Holmes", "text": ""}
{"id": "1445793", "revid": "228587", "url": "https://it.wikipedia.org/wiki?curid=1445793", "title": "Viva Radio 2 (il meglio del 2005)", "text": "Viva Radio 2 (il meglio del 2005) \u00e8 una compilation pubblicata nel giugno 2005 contenente le migliori gag andate in onda durante la stagione 2004/2005 nel variet\u00e0 radiofonico \"Viva Radio2\", condotto da Fiorello e Marco Baldini."}
{"id": "1445794", "revid": "741067", "url": "https://it.wikipedia.org/wiki?curid=1445794", "title": "Anton Giulio Majano", "text": "Biografia.\nNacque a Chieti da Odoardo Majano e Agata Maraschini. Laureato in scienze politiche, frequent\u00f2 l'Accademia Militare di Modena, dalle quale usc\u00ec col Rango di Ufficiale di Cavalleria.\n\u00c8 stato uno dei \"padri\" del teleromanzo italiano. Proveniente \u00abda alcune esperienze cinematografiche non eccelse, ma con un buon corredo letterario alle spalle, Majano si applic\u00f2, sin dall'ora zero della TV italiana, alla formula dello \"sceneggiato\", mediandola dalle trascrizioni cinematografiche dei romanzi di vasto successo popolare realizzate soprattutto dal cinema hollywoodiano\u00bb.\nPer oltre trent'anni ha quindi legato il suo nome a sceneggiati televisivi che hanno fatto la storia della televisione italiana, dirigendo attori come Alberto Lupo, Luigi Vannucchi, Virna Lisi, Romolo Valli, Enrico Maria Salerno, Arnoldo Fo\u00e0, Lea Massari, una giovanissima Loretta Goggi (da lui scoperta) e tantissimi altri. Numerosi sono stati i suoi lavori anche nella prosa radiofonica, sia nell'EIAR sia nella Rai, dalla fine degli anni trenta ai primi anni sessanta.\nSul finire degli anni trenta cominci\u00f2 a lavorare nel cinema, come aiuto regista (per Luis Trenker in \"Condottieri\" del 1937) e sceneggiatore e alla fine della seconda guerra mondiale continu\u00f2 a occuparsi di sceneggiature, fino a quando divenne regista dirigendo numerosi film.\nTra le sue regie per il cinema vanno ricordate in particolare: \"Vento d'Africa\" (1949), con Luigi Almirante e Franca Maj, \"L'eterna catena\" (1951), con Marcello Mastroianni e Gianna Maria Canale, \"La domenica della buona gente\" (1953), con Maria Fiore, Memmo Carotenuto e un'esordiente Sophia Loren, \"Cento serenate\" (1954), con Giacomo Rondinella, \"Una donna prega\" (1954), con Alba Arnova e Franca Maj, attrice che aveva gi\u00e0 diretto in \"Vento d'Africa\" e che in quel periodo divenne sua moglie, ma il matrimonio naufrag\u00f2 dopo alcuni anni (in seguito il regista si leg\u00f2 all'attrice Maresa Gallo, che diresse in diversi sceneggiati televisivi), \"La rivale\" (1955), con Anna Maria Ferrero, \"Terrore sulla citt\u00e0\" (1956), con Andrea Checchi e Maria Fiore, \"Il padrone delle ferriere\" (1959), con Virna Lisi e Antonio Vilar, \"Seddok, l'erede di Satana\" (1960), con Alberto Lupo, \"Lui, lei e il nonno\" (1961), con Gilberto Govi, \"I fratelli corsi\" (1961), con Amedeo Nazzari ed Emma Danieli. \nNel 1964 fu regista e sceneggiatore di una serie di \"sketch\" della rubrica pubblicitaria televisiva \"Carosello\" che pubblicizzava le confezioni femminili Cori del Gruppo Finanziario Tessile.\nVita privata.\nSi spos\u00f2 con l'attrice e soubrette Franca Maj, che prese parte ai suoi primi film; in seguito tale matrimonio venne annullato dalla Sacra Rota e Majano si rispos\u00f2 con l'attrice Maresa Gallo, da cui ha avuto le sue due figlie: Paola Majano (doppiatrice) e Barbara Majano (dialoghista)."}
{"id": "1445795", "revid": "1543377", "url": "https://it.wikipedia.org/wiki?curid=1445795", "title": "Sindrome da ancoraggio midollare", "text": "Per sindrome da ancoraggio midollare si intende il disrafismo spinale occulto da difetto di induzione dorsale. Qui il processo embriologico principale si accelera anticipando, nella formazione dell'encefalo e del midollo spinale.\nEziologia.\nQuando vi \u00e8 in corso la neurulazione secondaria il tubo neurale va incontro ad atrofizzazione, portando ad un aumento dei residui ventrali che si trasmutano in filum terminale; esso cresce in sintonia con la colonna vertebrale cos\u00ec come le radici nervose che si allungano.\nL'ancoraggio si verifica nel caso in cui il midollo sacrale primitivo non si avvii in un processo degenerativo o se il filum terminale e le radici nervose non si allungano.\nSintomatologia.\nSintomi in bambini.\nGli elementi caratteristici della sindrome, che possono manifestarsi nei bambini sono:\ndifetti sensitivo-motori statici, deformit\u00e0 dei piedi o della colonna vertebrale e alterazioni cutanee nella regione lombosacrale, emangiomi. L'eventuale dolore avvertito dal paziente non \u00e8 indice della sindrome.\nSintomi in adulti.\nI segni della sindrome che influenzano gli adulti sono:\nInteressamento dei primi due motoneurone, vi si riscontrano difetti di deambulazione, vescica spastica o con riduzione della capacit\u00e0.\nTerapie.\nNei bambini un intervento chirurgico viene raccomandato per prevenire un eventuale deterioramento neurologico. ."}
{"id": "1445796", "revid": "121812098", "url": "https://it.wikipedia.org/wiki?curid=1445796", "title": "Viva Radio 2 (il meglio del 2006)", "text": "Viva Radio 2 (il meglio del 2006) \u00e8 una compilation pubblicata nel 2006 contenente le migliori gag andate in onda durante la stagione 2005/2006 nel variet\u00e0 radiofonico \"Viva Radio2\", condotto da Fiorello e Marco Baldini."}
{"id": "1445797", "revid": "767487", "url": "https://it.wikipedia.org/wiki?curid=1445797", "title": "Screwed Blued &amp; Tattooed", "text": "Screwed Blued &amp; Tattooed \u00e8 il secondo album degli Sleeze Beez, uscito nel 1990 per l'Etichetta discografica Atlantic Records."}
{"id": "1445799", "revid": "767487", "url": "https://it.wikipedia.org/wiki?curid=1445799", "title": "Viva Radio 2 (il meglio del 2007)", "text": "Viva Radio 2 (il meglio del 2007) \u00e8 una compilation pubblicata nel 2007 contenente le migliori gag andate in onda durante la stagione 2006/2007 nel variet\u00e0 radiofonico \"Viva Radio2\", condotto da Fiorello e Marco Baldini."}
{"id": "1445803", "revid": "287204", "url": "https://it.wikipedia.org/wiki?curid=1445803", "title": "Serie A1 1988-1989 (pallavolo maschile)", "text": "La Serie A1 maschile FIPAV 1988-89 fu la 44\u00aa edizione della manifestazione organizzata dalla FIPAV. La \"regular season\" si svolse tra il 22 ottobre 1988 e il 18 marzo 1989.\nRegolamento.\nLe 12 squadre partecipanti disputarono un girone unico con partite di andata e ritorno, cui fecero seguito i play-off scudetto, ai quali presero parte dagli ottavi le squadre classificate al 7\u00b0 e all'8\u00ba posto assieme alle prime due classificate della Serie A2 e dai quarti le prime sei classificate al termine della \"regular season\". Le squadre classificate all'11\u00ba e al 12\u00ba posto disputarono gli spareggi con le seconde e terze classificate dei due gironi dell'A2.\nAvvenimenti.\nL'inizio del campionato italiano maschile di pallavolo fu fissato per il 22 ottobre, con la prima giornata. Il girone d'andata termin\u00f2 poi il 21 dicembre.\nIl girone di ritorno inizi\u00f2 il 7 gennaio. La \"regular season\" termin\u00f2 poi sabato 18 marzo.\nIl 4 aprile presero il via i play-off per l'assegnazione dello scudetto, che si conclusero il 13 maggio con l'affermazione della Panini Modena sulla Maxicono Parma. Burro Virgilio Mantova e Opel Agrigento furono costrette agli spareggi.\nLe squadre partecipanti.\nLe squadre partecipanti furono 12: la Panini Modena era campione uscente, mentre la Conad Ravenna, la Olio Venturi Spoleto e la Sisley Treviso erano le neopromosse dalla Serie A2. Alla rinuncia di Torino sopper\u00ec il ripescaggio della Opel Agrigento."}
{"id": "1445805", "revid": "1305772", "url": "https://it.wikipedia.org/wiki?curid=1445805", "title": "Le Milieu", "text": "Il Milieu, detto anche \"mitan\" in occitano, \u00e8 il nome attribuito ad alcune bande criminali francesi: il Milieu di Nizza in particolare \u00e8 stato specializzato nel controllo dei casin\u00f2 della Costa Azzurra, il Milieu di Grenoble \u00e8 noto soprattutto per la sua specializzazione nelle rapine mentre quello corso e marsigliese sono stati i pi\u00f9 conosciuti e forti.\nIl Milieu di Marsiglia.\nI capi e gregari del milieu marsigliese furono per lo pi\u00f9 legati al milieu corso, come Paul Carbone e Fran\u00e7ois Spirito, Paul Mondoloni (ucciso nel 1985), Barth\u00e9l\u00e9my e Antoine Gu\u00e9rini, Joseph Cesari (il \"chimico\" per la preparazione dell'eroina), Gaetano \"Tany\" Zampa (1933-1984, suicida in carcere) o ancora Francis Vanverberghe detto \"Francis le Belge\" (1946-2000, ucciso a Parigi).\nLe origini.\nNegli anni immediatamente precedenti alla Prima guerra mondiale, le bande criminali di Marsiglia avrebbero fatto il grande salto di qualit\u00e0: si scaten\u00f2, infatti, una vera e propria faida, che vide contrapposte le bande dell'arrondissement di Saint Jean e quelle di Saint Mauront nella protezione delle \"filles de joie\". Di conseguenza, molti boss marsigliesi vennero destinati al confino nell'allora quartiere malfamato di Montmartre nell'immediato dopoguerra: tutti questi eventi favorirono l'ascesa di Paul Carbone e Fran\u00e7ois Spirito, che basarono il loro impero criminale sullo sfruttamento della prostituzione, il contrabbando di generi alimentari e stupefacenti.\nPer\u00f2 il potere dei due boss decadde alla fine della Seconda guerra mondiale: Carbone rimase coinvolto in un attentato alle truppe tedesche in cui rest\u00f2 ucciso mentre Spirito, rimasto solo alla morte dell'amico, si diede alla latitanza in Spagna poco dopo lo sbarco in Normandia.\nI fratelli Gu\u00e9rini.\nOriginari di Calenzana, i fratelli Gu\u00e9rini raggiunsero la Francia continentale in fuga dalla miseria della Corsica e si riuniranno tutti assieme agli inizi degli anni trenta a Marsiglia. Privi di qualsiasi mezzo e analfabeti, i Gu\u00e9rini formarono un piccolo impero criminale fatto di dieci bordelli e due bar.\nCarbone e Spirito evitarono lo scontro diretto con loro e, dopo un attentato dimostrativo verso Antoine Gu\u00e9rini, s'arriv\u00f2 ad un accordo in cui la totalit\u00e0 delle case di tolleranza di Marsiglia passavano sotto il controllo dei fratelli c\u00f2rsi.\nGli anni del secondo dopoguerra videro cos\u00ec l'inizio dell'egemonia dei fratelli Gu\u00e9rini nel milieu di Marsiglia e nella cosiddetta \"French Connection\", il grosso traffico di eroina con le Famiglie di Cosa Nostra americana.\nGaetano Zampa.\nGaetano Zampa, di origini napoletane, nel 1966 venne arrestato per porto d'armi abusivo ed incarcerato fino al 1970, continuando a gestire dalla sua cella il suo giro di traffico di droga e prostituzione, oltre che ordinare l'omicidio di Albert Gu\u00e9rini per vendicare la morte dell'amico Bl\u00e9mant. La gendarmeria francese salv\u00f2 i superstiti dei fratelli Gu\u00e9rini dalla vendetta di Zampa arrestandoli.\nOltre ai traffici della French Connection, Gaetano \"Tany\" Zampa entr\u00f2 nel mondo del traffico di armi: la sua famiglia riforn\u00ec gli arsenali dell'IRA e dell'ETA, anche se proprio i suoi uomini furono sospettati dell'assassinio di Pierre Goldman, bandito e terrorista fiancheggiatore dell'ETA.\nDopo un breve periodo di latitanza in Italia, Zampa torn\u00f2 a Marsiglia nel 1975 ed appront\u00f2 l'espansione degli affari illeciti della sua banda sulla Costa Azzurra, autorizzando i grandi colpi di Albert Spaggiari a Nizza e mettendo suoi uomini alla testa dei casin\u00f2 della citt\u00e0. Tuttavia uno dei suoi uomini, Jacky \"Le Mat\" Imbert, s'era nel frattempo messo in proprio, taglieggiando oltretutto anche i suoi protetti, e per questo gli venne teso un agguato. Ma Imbert riusc\u00ec a sopravvivere alle gravissime ferite, pur rimanendo mutilato della mano destra, scatenando in risposta una breve faida tra il 1977 e il 1978, in cui riusc\u00ec ad uccidere quindici uomini di Zampa.\nQuesta breve guerra non scalf\u00ec il potere di Tany Zampa e dei suoi uomini, che incominciarono a fare i primi errori: nel 1981 l'agguato mortale al giudice Pierre Michel, fatto che strinse ancor di pi\u00f9 la morsa intorno alla banda, e l'omicidio di Gilbert \"Il Libanese\" Hoaereau, prestanome della banda sospettato di volersi ritagliare troppo spazio. La gendarmeria francese trov\u00f2 documenti scottanti fra le carte della vittima che riconducevano direttamente a Tany Zampa ed al suo entourage: il 29 novembre 1983 Zampa e i suoi uomini furono arrestati. Consapevole d'aver perso ogni ascendente sulla scena criminale di Marsiglia, Tany Zampa s'impicc\u00f2 in cella e mor\u00ec il 15 agosto 1984 dopo una breve agonia.\nFrancis Vanverberghe.\nNonostante il suo nomignolo, assolutamente nulla legava Francis Vanverberghe al Belgio: suo padre era un carpentiere, originario del paese fiammingo (ma situato in Francia) di Croix, mentre sua madre era una pied-noir originaria della Spagna. Calciatore promettente, gi\u00e0 promessa dell'Olympique Marsiglia, si fer\u00ec a 16 anni e dovette abbandonare i suoi sogni di gloria calcistica. Di l\u00ec in poi inizi\u00f2 la sua carriera criminale; dallo sfruttamento della prostituzione alle rapine, fino al ferimento di diversi agenti di polizia venuti ad arrestare il suo compare Antoine \"Tony l'Anguilla\" Cossu. Sarebbe stato quest'ultimo fatto a segnalarlo agli occhi dei Gu\u00e9rini. L'omicidio di Albert Gu\u00e9rini e la conseguente assunzione del potere da parte di Tany Zampa lo avrebbero proiettato ad una posizione di prima fila nella criminalit\u00e0 marsigliese, anche se la sua indipendenza, specie nel delicato traffico di eroina, lo avrebbero messo in breve contro il capo dei capi di Marsiglia.\nDopo l'arresto il Belga assistette dalla galera all'ascesa del suo acerrimo rivale, ma anche alla sua caduta: il caso volle che fosse scarcerato per buona condotta poco dopo il suo suicidio. Nel nuovo passaggio di consegne, Francis privilegi\u00f2 il rapporto col mondo dell'alta moda e soprattutto del calcio, sua antica passione. Il soggiorno e la residenza nell'\u00cele-de-France, nella Provenza e nel Delfinato gli erano stati interdetti: ci\u00f2 nonostante, non trov\u00f2 difficolt\u00e0 di sorta a dirigere gli affari illeciti dalla sua magione di Vitrolles con l'aiuto del fido Tony l'Anguilla e soprattutto di Jacky \"Le Mat\". La banda di Zampa, comunque, non si era arresa dopo la morte del loro capo: sarebbe stata necessaria una nuova faida, con dieci ex uomini di Zampa rimasti a terra tra il 1985 ed il 1987, perch\u00e9 i nuovi equilibri fossero universalmente accettati. Nel 1988 sarebbe stato arrestato ed avrebbe trascorso quattro anni in galera sotto custodia cautelare, accusato non degli omicidi, ma di traffico d'eroina. Due nuove minacce sarebbero allora spuntate all'orizzonte per il dominio del Belga: Raymond \"Il Cinese\" Mihi\u00e8re e Souhel \"Joel il Libanese\" Hanna-Elias. Il 1\u00ba settembre 1989 il fratello di Francis, Jos\u00e9, sarebbe caduto sotto il piombo d'un ambizioso tirapiedi, certo Bernard Bousquel. Non avrebbe raccolto il frutto della sua azione: sarebbe sparito definitivamente dalla circolazione neppure dieci giorni dopo, mentre altri venti malavitosi sarebbero stati crivellati dalle paranze del Belga."}
{"id": "1445810", "revid": "838137", "url": "https://it.wikipedia.org/wiki?curid=1445810", "title": "Jos\u00e9 Song Sui-Wan", "text": "Biografia.\nNato In Cina, a Shanghai, il 16 maggio 1941, ancora adolescente si trasfer\u00ec in Brasile, acquisendone la cittadinanza.\nIl 17 luglio 1971 fu ordinato sacerdote per la Societ\u00e0 salesiana di San Giovanni Bosco.\nIl 23 gennaio 2002 fu eletto vescovo della diocesi di S\u00e3o Gabriel da Cachoeira, Ricevette la consacrazione episcopale il 27 aprile dello stesso anno. \nRitiratosi per problemi di salute il 4 marzo 2009, il 24 maggio dello stesso anno confer\u00ec la consacrazione episcopale al suo successore, Edson Taschetto Damian.\nMor\u00ec il 15 novembre 2012 all'et\u00e0 di 71 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1445811", "revid": "486946", "url": "https://it.wikipedia.org/wiki?curid=1445811", "title": "RB Montecatini", "text": ""}
{"id": "1445812", "revid": "1363832", "url": "https://it.wikipedia.org/wiki?curid=1445812", "title": "Irene Minghini Cattaneo", "text": "Biografia.\nDopo aver studiato a Milano, ha debuttato a Savona nel 1918 con \"Il trovatore\", passando quindi allo Stadttheater di Zurigo, al Teatro Dal Verme di Milano, al Teatro Regio di Parma. Il tirocinio, lungo e disagevole, fu compiuto essenzialmente su palcoscenici di provincia, anche se nel 1924 era apparsa a Teatro Carlo Felice di Genova quale convincente Quickly del \"Falstaff\" e l'anno successivo all'Arena di Verona nella \"Gioconda\"), e si concluse nel dicembre 1926 allorch\u00e9 interpret\u00f2 al Teatro Comunale di Bologna la parte di Ortruda nel \"Lohengrin\", accanto a Giuseppina Cobelli e a Beniamino Gigli, sotto la direzione del maestro Antonio Guarnieri. La clamorosa affermazione le valse la riconferma nello stesso teatro, due mesi dopo, per \"Il trovatore\" e per \"Aida\", opere entrambe eseguite nel 1927 al Regio di Torino e al Politeama Fiorentino; da qui pass\u00f2 alla Scala (esordio nel \"Trovatore\" - marzo 1928), quindi al Covent Garden di Londra (\"Aida\" e \"Boris Godunov\"), dove torn\u00f2 anche nelle due stagioni successive cantandovi \"La Gioconda\" e \"Norma\".\nVoce vibrante e di grande intensit\u00e0, dotata di una gamma di colori e di una estensione davvero fuori dal comune (nel 1930 interpret\u00f2 al Fraschini di Pavia anche il ruolo di Gioconda e non della Cieca, come suo solito), apparve nei maggiori teatri italiani ed in Francia, Egitto, Spagna e Austria.\nRitiratasi dalle scene nel 1941, mor\u00ec nel 1944 nella sua casa di Rimini sotto un bombardamento aereo.\nDiscografia.\nAltre incisioni in 78 giri:"}
{"id": "1445813", "revid": "767487", "url": "https://it.wikipedia.org/wiki?curid=1445813", "title": "Powertool", "text": "Powertool \u00e8 il terzo album degli Sleeze Beez, uscito nel 1992 per l'Etichetta discografica Atlantic Records."}
{"id": "1445816", "revid": "119638976", "url": "https://it.wikipedia.org/wiki?curid=1445816", "title": "Pasquale Macchi", "text": "Biografia.\nNasce a Varese, citt\u00e0 capoluogo di provincia nell'arcidiocesi di Milano, il 9 novembre 1923.\nFormazione e ministero sacerdotale.\nIl 15 giugno 1946 \u00e8 ordinato presbitero, nella cattedrale di Milano, dal cardinale Alfredo Ildefonso Schuster.\nDopo aver conseguito la laurea in Lettere moderne presso l'Universit\u00e0 Cattolica del Sacro Cuore di Milano, dal 1954 al 1978 \u00e8 segretario personale di Giovanni Battista Montini, prima quale arcivescovo di Milano e poi, dal 21 giugno 1963, in veste di Sommo Pontefice con il nome di Paolo VI.\nSuccessivamente alla morte di papa Montini, sopravvenuta il 6 agosto 1978, ritorna nella propria terra natia come arciprete del santuario del Sacro Monte di Varese.\nMinistero episcopale.\nIl 10 dicembre 1988 papa Giovanni Paolo II lo nomina arcivescovo prelato di Loreto e delegato pontificio per il santuario della Santa Casa; succede al dimissionario Loris Francesco Capovilla. Il 6 gennaio 1989 riceve l'ordinazione episcopale, nella basilica di San Pietro in Vaticano, per imposizione delle mani dello stesso pontefice, coconsacranti gli arcivescovi Edward Idris Cassidy e Jos\u00e9 Tom\u00e1s S\u00e1nchez (entrambi poi cardinali).\nIl 7 ottobre 1996 lo stesso papa accoglie la sua rinuncia al governo pastorale della prelatura.\nTrascorre gli ultimi anni ritirato nel monastero delle romite ambrosiane dell'Ordine di Sant'Ambrogio ad Nemus a Bernaga di Perego, da dove custodisce e fa conoscere, attraverso un'assidua collaborazione con l'Istituto Paolo VI di Brescia, la figura di papa Montini. Nel dicembre 2000 inaugura il nuovo oratorio di Imbersago, intitolato a papa Paolo VI.\nMuore in una clinica di Milano il 5 aprile 2006, all'et\u00e0 di 82 anni, dopo una lunga malattia. Dopo le esequie, celebrate l'8 aprile dal cardinale Dionigi Tettamanzi, nella cattedrale di Milano, e dal cardinale Attilio Nicora, nella basilica di San Vittore a Varese, viene sepolto nel cimitero di Casciago.\nIl suo nome era indicato in una lista pubblicata dall\"'Osservatore Politico\" contenente 121 ecclesiastici massoni, fra cui Jean-Marie Villot (Cardinale segretario di Stato), Agostino Casaroli (capo del ministero degli affari esteri del Vaticano), monsignor Donato De Bonis (alto esponente dello IOR), Ugo Poletti (vicario generale di Roma), don Virgilio Levi (vicedirettore de \u00abL'Osservatore Romano\u00bb), Annibale Bugnini (cerimoniere pontificio) e Roberto Tucci (direttore di Radio Vaticana)..\nGenealogia episcopale.\nLa genealogia episcopale \u00e8:"}
{"id": "1445825", "revid": "1514393", "url": "https://it.wikipedia.org/wiki?curid=1445825", "title": "La freccia nera (sceneggiato)", "text": ""}
{"id": "1445829", "revid": "287204", "url": "https://it.wikipedia.org/wiki?curid=1445829", "title": "Abbazia di Fountains", "text": "Labbazia di Fountains del North Yorkshire, in Inghilterra, \u00e8 un monastero cisterciense in rovina, fondato nel 1132. L'abbazia di Fountains \u00e8 una delle pi\u00f9 grandi e meglio conservate dell'Inghilterra. \u00c8 considerata un \"listed building\" di Grado I ed \u00e8 di propriet\u00e0 del National Trust. Insieme al vicino Parco Acquatico Reale di Studley \u00e8 considerata un patrimonio dell'umanit\u00e0 dall'UNESCO.\nStoria.\nL'abbazia di Fountains venne fondata nel 1132 in seguito ad una disputa e ad un tumulto presso l'abbazia di Santa Maria a York. A causa dei tumulti tredici monaci vennero esiliati e, dopo un fallito tentativo di tornare alla regola di san Benedetto del sesto secolo, passarono sotto la protezione di Thurstan, arcivescovo di York. Forn\u00ec a loro un luogo nella valle del fiume Skell. La vallata conteneva tutti i materiali necessari per la costruzione di un monastero, rifugio per le intemperie, pietre e legna per l'edilizia e acqua corrente. I monaci aderirono all'Ordine Cisterciense nel 1132.\nL'abbazia rimase in funzione fino al 1539 quando Enrico VIII ordin\u00f2 la dissoluzione dei monasteri. Gli edifici ed oltre 2\u00a0km\u00b2 di terra vennero quindi venduti dalla Corona il 1\u00ba ottobre 1540, a Sir Richard Gresham, mercante di Londra e padre del fondatore della Royal Exchange, Sir Thomas Gresham.\nArchitettura.\nLa costruzione dell'abbazia inizi\u00f2 nel 1132, con rocce prese nelle vicinanze, e ricevette numerose aggiunte e modifiche in seguito che ne causarono la deviazione dal puro stile Cisterciense. La chiesa si trova a breve distanza dalla sponda nord del fiume Skell, gli edifici dell'abbazia sono disposti lungo ed oltre il fiume. Il chiostro si trova a sud, con la sala riunioni a tripla navata ed il parlatorio che si affacciano sul lato orientale, e refettorio e cucina sul sentiero meridionale.\nParallelamente al sentiero occidentale ci sono un'immensa sottostruttura a volte usata come celle e magazzino, ed il dormitorio dei \"conversi\" (monaci lavoratori) al di sopra. Questo edificio passa sopra al fiume. All'angolo sud-ovest si trovano altri edifici costruiti anch'essi, come al solito, sopra le rapide del fiume. Il dormitorio dei monaci si trovava sopra la sala riunioni, a sud del transetto.\nTra le peculiarit\u00e0 della sistemazione degli edifici vi \u00e8 la posizione della cucina, tra il refettorio-parlatoio e l'infermeria (a meno che ci fosse qualche errore nel progetto) sopra il fiume ad ovest, accanto alle camere degli ospiti. Inoltre vi si trova un lungo coro, la cui costruzione venne iniziata dall'abate John di York, 1203\u20131211, e proseguita dal suo successore che complet\u00f2, nello stile della Cattedrale di Durham, il transetto orientale iniziato da John del Kent, 1220\u20131247, e la torre aggiunta poco prima della dissoluzione dall'abate Huby, 1494\u20131526, in una posizione strana sul confine settentrionale del transetto nord.\nTra gli alti appartamenti si trova un oratorio o cappella, 16x7 metri, ed una cucina, 17x13 metri. L'intero insieme mostra la ricchezza e potenza del signore feudale, non la modestia tipica di un luogo dedicato al duro lavoro e di uomini che abbiano fatto voto di povert\u00e0. Nelle parole di Dean Milman, \"il superiore, un uomo sottomesso alla terra con umilt\u00e0, pallido, emaciato, con un abito rozzo cinto da un cordone, a piedi nudi, divenne un abate sul suo palfrey, in abbigliamento ricco, con la croce d'argento davanti a s\u00e9, camminando per prendere posto tra i signori del regno\" (Lat. Christ. vol. iii. p.\u00a0330).\nAnche la chiesa di Santa Maria, costruita attorno al 1873 e progettata da William Burges, si trova nelle vicinanze.\nPropriet\u00e0 del National Trust.\nL'abbazia di Fountains viene gestita dall'English Heritage e posseduta dalla National Trust. \u00c8 immediatamente adiacente ad un'altra propriet\u00e0 della National Trust, il Parco Reale di Studley, con il quale viene accoppiato. Il Trust possiede anche Fountains Hall, che permette un parziale accesso pubblico.\nElenco degli abati di Fountains.\nDal primo abate, Riccardo, fino allo scioglimento dei monasteri in Inghilterra si ebbero a Fountains gli abati:"}
{"id": "1445833", "revid": "767487", "url": "https://it.wikipedia.org/wiki?curid=1445833", "title": "Insanity Beach", "text": "Insanity Beach \u00e8 il quarto album degli Sleeze Beez, uscito nel 1994 per l'Etichetta discografica Red Bullet Records."}
{"id": "1445839", "revid": "1543377", "url": "https://it.wikipedia.org/wiki?curid=1445839", "title": "World Series of Poker 1981", "text": "Le World Series of Poker 1981 furono la dodicesima edizione della manifestazione. Si tennero dal 7 al 24 maggio presso il casin\u00f2 Binion's Horseshoe di Las Vegas.\nIl vincitore del Main Event fu Stu Ungar, che biss\u00f2 il successo dell'anno precedente. Per il campione statunitense si tratt\u00f2 del secondo dei tre successi totali al Main Event WSOP (il terzo arriver\u00e0 nel 1997).\nMain Event.\nI partecipanti al Main Event furono 75. Ciascuno di essi pag\u00f2 un buy-in di 10.000 dollari."}
{"id": "1445842", "revid": "123623578", "url": "https://it.wikipedia.org/wiki?curid=1445842", "title": "Casato dei Moray", "text": "il Casato dei Moray era stata la Casa reale scozzese dal 1040 al 1058.\nIl cosiddetto Casato dei Moray \u00e8 un costrutto storiografico e genealogico utilizzato per illustrare la successione dei governatori della contea di Moray, antica regione scozzese, che per un breve periodo si insediarono anche sul trono di Scozia.\nAl Casato (detto anche di Loairn, dal cognome della famiglia predominante) si contrapponeva il Casato degli Alpin, famiglia rivale che sosteneva di discendere anch'essa dall'eponimo fondatore Loarn mac Eirc, alcuni membri della quale sono diventati gli ultimi re dei Pitti. Dopo secoli di dispute interne, due membri della casata degli Alpin riuscirono a salire sul trono scozzese, e governarono la Scozia dal 1040 fino al 1058. Il Casato dei Moray, quando i rivali ascesero al potere, unilateralmente dichiararono l'indipendenza la contea di Moray dalla corona di Scozia, e governarono la propria provincia con una successione dei re (\"kinglets\") e dei conti. \nLa successione di Loairn ha seguito abbastanza fedelmente le regole del tanistry, per cui i rami pi\u00f9 lontani della famiglia ruotavano intorno ai capi del ramo principale, possibilmente mantenendo un equilibrio fra i rami importanti, che decidevano quale membro della famiglia doveva diventare erede. Per esempio, MacBeth di Scozia \u00e8 disceso da un ramo ed il suo successore Lulach di Scozia da un altro. Non sono molto convincenti le testimonianze che riportano che il Casato dei Moray ha seguito la tradizione postulata dai Pitti della successione matrilineare; piuttosto, la loro successione sembra seguire abbastanza perfettamente la tradizione patrilineare dei clan celtico-irlandesi.\nRe del Casato dei Moray.\nProbabilmente anche Giric di Scozia potrebbe essere stato di questo casato."}
{"id": "1445845", "revid": "1543377", "url": "https://it.wikipedia.org/wiki?curid=1445845", "title": "French Connection", "text": "French Connection \u00e8 un termine per descrivere l'insieme di tutti i gangster corso-marsigliesi che hanno preso parte alle esportazioni di eroina da Marsiglia fino al Nordamerica a partire dagli anni quaranta. Nonostante la credenza popolare, non era una sola organizzazione, ma una moltitudine di reti e gruppi criminali di origine corsa, per lo pi\u00f9 situati a Marsiglia e a Nizza ma anche in citt\u00e0 pi\u00f9 piccole come Bordeaux e Le Havre.\nI protagonisti di questa rete furono i gangster corsi Antoine Gu\u00e9rini, Auguste Joseph Ricord, Jean Baptiste Croce, Paul Mondoloni, Marcel Francisci e Joseph Cesari (il \"chimico\" per la preparazione dell'eroina).\nStoria.\nInizi.\nNegli anni quaranta il clan Guerini organizz\u00f2 sistematicamente la raffinazione illegale dell'eroina a Marsiglia, che aveva come fonte l'esportatore libanese Sami El Khoury, il quale assicurava l'oppio dalla Turchia e lo faceva trasportare a Beirut per essere trasformato in morfina base, che veniva mandata a Marsiglia per la sua trasformazione in eroina. Il clan Guerini era guidato dal gangster corso Antoine Guerini e dai suoi fratelli Barthelemy, Francois e Pascal e comprendeva anche i gangster Antoine D'Agostino, Jean Baptiste Croce, Paul Mondoloni, Dominique e Jean Venturi, Marcel Francisci, Joseph Orsini e Joseph Cesari. Auguste Joseph Ricord \u00e8 stato un altro gangster corso che contrabbandava eroina da Marsiglia verso gli Stati Uniti attraverso Argentina e Paraguay a partire dagli anni sessanta.\nIl prodotto finito veniva venduto in gran parte ai mafiosi siciliani Pietro Dav\u00ec, Rosario Mancino, Nick Gentile, Frank Coppola, Antonino Sorci e Salvatore Greco, detto \u00abTot\u00f2 il lungo\u00bb, associati al boss Lucky Luciano; era frequente il caso che essa raggiungeva in un primo tempo Palermo o Napoli, quale base di partenza per l'America, dopo che la rivoluzione castrista a Cuba (1956-57) aveva privato i mafiosi siciliani ed americani di quell'importante centro di smistamento per l'eroina proveniente da Marsiglia; per il resto l'eroina veniva spedita direttamente da Marsiglia in Canada e di l\u00e0 negli Stati Uniti, principalmente a New York o a Montr\u00e9al, dove la merce veniva ritirata da fiduciari dell'organizzazione mafiosa, manovrata dai fratelli Alberto e Vito Agueci, originari di Salemi, e da John Papalia, residenti in Canada, i quali tennero i contatti da un lato con i siciliani e dall'altro con i trafficanti mafiosi di Toronto, Detroit e New York, dove il consumo di eroina si era particolarmente diffuso in aree vulnerabili, come nei jazz club e nell'ambiente del jazz statunitense in genere.\nIl 7 ottobre 1964 la divisione narcotici di Marsiglia arrest\u00f2 il trafficante corso Joseph Cesari, l'unico chimico in grado di raffinare eroina pura al 98%, il quale venne sorpreso con alcuni complici nei pressi di Aubagne in possesso di 115\u00a0kg di morfina base da raffinare.\nNel 1965 la Commissione d'inchiesta statunitense sul crimine organizzato presieduta dal senatore John Little McClellan giunse a queste conclusioni:\nPresunti rapporti con i servizi segreti.\nCon la complicit\u00e0 dello SDECE, il servizio segreto francese, durante la Prima guerra d'Indocina (1946-54), alcuni gangster corsi costituirono piccole compagnie di charter nel Laos, soprannominate \"Air opium\", che trasportavano oppio fino a Saigon, dove veniva mandato a Marsiglia per essere raffinato in eroina.\nIl caso \"French connection\".\nIl 21 gennaio 1962, Sonny Grosso e Eddie Egan, due detective del NYPD, pedinando il mafioso Pasquale \"Patsy\" Fuca (affiliato alla famiglia Lucchese), giunsero all'arresto di Jacques Angelvin, presentatore televisivo francese in visita a New York che trasportava 52\u00a0kg di eroina nella sua Buick fatta venire su un piroscafo dalla Francia, che era probabilmente il corriere per un traffico di eroina in partenza da Marsiglia. Questo sequestro di eroina venne considerato un record per l'epoca.\nTra il marzo 1969 e il gennaio 1972, un certo detective Giuseppe Nunziata, un membro dell'unit\u00e0 speciale chiamata SIU (Special Investigations Unit of New York Police Department), usando numeri di distintivo fittizi, prelev\u00f2 circa 300\u00a0kg di eroina e cocaina dal caveau del NYPD a 400 Broome Street (Lower Manhattan), senza restituirla; l'eroina prelevata era in gran parte quella sequestrata da Eddie Egan e Sonny Grosso nel 1962. La truffa venne scoperta nel gennaio 1972, quando si scopr\u00ec che nel caveau l'eroina prelevata e non restituita era stata sostituita con la farina e la maizena.\nIl 3 febbraio 1972, il mafioso Vincent Papa, affiliato alla Famiglia Lucchese e noto trafficante di stupefacenti, venne arrestato nel Bronx insieme al suo sodale Joe DiNapoli, in possesso di una valigia contenente quasi un milione di dollari e venne sospettato di essere coinvolto nei furti al caveau del NYPD, dando inizio al caso \"French connection\", dal titolo inglese del famoso film \"Il braccio violento della legge\" (1971), che aveva dato notoriet\u00e0 al sequestro di eroina compiuto da Sonny Grosso e Eddie Egan nel 1962. Per i furti della \"French connection\" vennero indagati Frank King, un detective in pensione della divisione narcotici che lavorava per Vincent Papa, Pat Intrieri, che, dopo il suo ritiro dalla polizia, faceva la guardia del corpo di uno dei figli di Papa, e Vincent Albano, un ex detective della narcotici. Per\u00f2 non si riusc\u00ec a collegarli ai furti e vennero condannati soltanto per evasione fiscale per via dei loro redditi inspiegabili. Venne arrestato anche Carmine Tramunti, boss della Famiglia Lucchese, il quale venne condannato a 15 anni di carcere per il finanziamento di una grossa operazione di contrabbando di eroina.\nNel febbraio 1972, sei laboratori illegali di eroina vennero sequestrati e smantellati dalla polizia francese nei pressi di Marsiglia e vennero arrestati i trafficanti corsi Jean Baptiste Croce e Joseph Mari; il 29 febbraio 1972, le autorit\u00e0 francesi sequestrarono nel porto di Marsiglia un battello, il \"Caprice de Temps\", diretto a Miami, che stava trasportando 415\u00a0kg di eroina. A bordo venne arrestato il gangster corso Laurent Fiocconi.\nInoltre nel 1972 il gangster corso Auguste Joseph Ricord, uno dei capi del traffico di eroina che partiva da Marsiglia, venne arrestato ad Asunci\u00f3n, in Paraguay, e poi estradato negli Stati Uniti, dove venne condannato a 22 anni di carcere.\nGangster coinvolti nella French Connection.\nUnione Corsa.\nJacques Anjubeau del programma tv francese del 1970 fu uno degli arrestati a NYC"}
{"id": "1445847", "revid": "729019", "url": "https://it.wikipedia.org/wiki?curid=1445847", "title": "Live in Tokyo (Sleeze Beez)", "text": "Live in Tokyo \u00e8 un live album degli Sleeze Beez, uscito nel 1995 per l'Etichetta discografica Red Bullet Records."}
{"id": "1445848", "revid": "767487", "url": "https://it.wikipedia.org/wiki?curid=1445848", "title": "Maibara", "text": " \u00e8 una citt\u00e0 giapponese della prefettura di Shiga."}
{"id": "1445849", "revid": "767487", "url": "https://it.wikipedia.org/wiki?curid=1445849", "title": "Milieu", "text": "Milieu () \u00e8 una parola di origine francese adottata in italiano, che significa \u00abcontesto\u00bb, \u00abambito\u00bb, \u00abambiente\u00bb, usata, in special modo, dal punto di vista sociale e culturale; ad esempio, pu\u00f2 essere utilizzata per indicare l'ambito sociale e culturale in cui opera un soggetto, un artista, o da cui emerge una corrente di pensiero. \nNell'originale francese pu\u00f2 altres\u00ec indicare un ambiente malavitoso, un giro d'affari losco, come testimonia l'espressione \"Le Milieu\" attribuita ad alcune organizzazioni criminali."}
{"id": "1445850", "revid": "26415", "url": "https://it.wikipedia.org/wiki?curid=1445850", "title": "Mafia francese", "text": ""}
{"id": "1445851", "revid": "26415", "url": "https://it.wikipedia.org/wiki?curid=1445851", "title": "Mitant", "text": ""}
{"id": "1445859", "revid": "74801", "url": "https://it.wikipedia.org/wiki?curid=1445859", "title": "Dimitri From Paris", "text": "Biografia.\nGli inizi.\nDimitri Yerasimos nasce a Peckham, un sobborgo londinese, da genitori turco-ciprioti di etnia greca. Si trasferisce fin da bambino a Parigi, dove negli anni ottanta scopre l'arte del DJing e della composizione musicale attraverso il \"cut and paste\" con il \"mangianastri\". Fu cos\u00ec che crebbe in lui la passione per la musica, alimentata dalla collezione di dischi funk e disco e l'ascolto della radio, la quale presto gli offir\u00e0 il suo primo lavoro nel campo musicale. Intanto avvia i primi contatti col mondo delle discoteche, dove propone le sue personalissime e originali produzioni: la musica funk non lo soddisfa, cos\u00ec cerca di aprirsi una sua via grazie all'abilit\u00e0 maturata nell'editing e l'importazione della primissima house music americana\nIl suo stile incontra numerosi riscontri entusiasti soprattutto negli ambienti pi\u00f9 \"fashion\", e questo lo porta a lavorare nelle situazioni pi\u00f9 indicate alla sua visione musicale, cio\u00e8 le passerelle.\nL'ascesa.\nChanel gli commissioner\u00e0 addirittura una colonna sonora originale per la presentazione delle sue collezioni; lavoro che gli frutter\u00e0 parecchia pubblicit\u00e0 visto che ben presto busseranno alla sua porta anche Jean Paul Gautier e Yves Saint Laurent.\nSar\u00e0 cos\u00ec che dopo tanta esperienza accumulata decider\u00e0 di comporre il suo primo album, \"Sacrebleu\" nel quale concentrare tutte le sue manipolazioni ed esperimenti all'insegna del lounge, del jazz e dalla pi\u00f9 morbida house. L'innovazione di \"Sacrebleu\" non pass\u00f2 inosservata agli occhi europei, tanto che oltre a vendite entusiasmanti si guadagna i galloni della top ten dei migliori albums di \"Mixmag\", una delle pi\u00f9 autorevoli riviste del settore.\nSono anni in cui Dimitri si fa ben conoscere al grande pubblico anche grazie ad una sfilza di remix per quotatissimi artisti del presente (Bj\u00f6rk) del passato (James Brown, New Order). Diventa cos\u00ec uno dei maggiori rappresentanti di quella corrente che detter\u00e0 le mode musicali del anni novanta detta \"french touch\".\nIl successo.\nContinua cos\u00ec la sua carriera alternando gigs nei club pi\u00f9 raffinati del vecchio continente (non disdegnando puntatine in Asia e America) e lavori in studio per Yellow, Nite Grooves e NRK, il tutto mentre metter\u00e0 la firma su alcune famose compilation, come \"A Night At The Playboy Mansion\" uscita sulla \"major\" Virgin, che sempre Mixmag riconoscer\u00e0 come una delle 100 compilation pi\u00f9 belle di sempre. Nel 2004 scriver\u00e0 il suo capitolo nella celebre serie di raccolte della Defected con \"Dimitri From Paris In The House\", la cui uscita \u00e8 preceduta di poco dal suo secondo album \"Cruising Attitude\" ispirato al Giappone, paese in cui Dimitri \u00e8 molto amato e conosciuto soprattutto nell'ambiente degli addetti ai lavori, con cui coltiva alcuni rapporti di collaborazione, e presso i fan dello Shibuya kei (fra i brani dell'album ce n'\u00e8 anche uno cantato da Maki Nomiya, la storica cantante dei Pizzicato Five). Anche qui il successo \u00e8 grande, e rappresenta la consacrazione dell'artista francese sempre in bilico tra house e lounge, in un elegante \"meltin' pot\" di cui ne ha fatto una vera firma.\nCollegamenti esterni.\nAudio clips.\nIn questi links \u00e8 possibile ascoltare preview di dischi riguardanti Dimitri From Paris"}
{"id": "1445862", "revid": "149587", "url": "https://it.wikipedia.org/wiki?curid=1445862", "title": "La Ca\u00f1ada (Santiago del Estero)", "text": ""}
{"id": "1445863", "revid": "125324356", "url": "https://it.wikipedia.org/wiki?curid=1445863", "title": "Balliol (famiglia)", "text": "La famiglia Balliol, o Baliol, \u00e8 stata una famiglia piccarda. che diede due re alla Scozia.\nStoria.\nFondatore della famiglia fu il barone piccardo Guy I de Balliol, che possedeva feudi a Bailleul, in Piccardia, e altrove. Guy segu\u00ec in Inghilterra Guglielmo il Conquistatore e ricevette poi dal figlio, Guglielmo II, delle terre nel nord del paese.\nUn nipote di Guy, Bernard, costru\u00ec il castello di Barnard (oggi Barnard Castle) nel Durham e combatt\u00e9 per il re Stefano d'Inghilterra nella guerra civile, rimanendo prigioniero nella battaglia di Lincoln (1141).\nJohn I de Baliol spos\u00f2 Dervorguilla di Galloway e fu uno dei reggenti della Scozia quando Alessandro III era minorenne. Accusato di tradimento e privato dei suoi feudi, torn\u00f2 nel 1255 in Inghilterra, dove combatt\u00e9 per Enrico III nella seconda guerra dei baroni guidati da Simone V di Montfort, venendo fatto prigioniero alla battaglia di Lewes (1264). Fond\u00f2 alcune borse di studio all'universit\u00e0 di Oxford, dando il nome al noto collegio Balliol College, fondato dalla moglie dopo la sua morte.\nSuo figlio, John II de Balliol, reclam\u00f2 il trono di Scozia in quanto pronipote di Davide I di Scozia del Casato dei Dunkeld, e fu quindi re di Scozia, noto come Giovanni di Scozia, dal 1292 al 1296.\nIl figlio di Giovanni, Edoardo Balliol, pass\u00f2 parecchi anni in Francia, tornando in Inghilterra nel 1324 per cercare di riprendersi il trono con l'appoggio di Edoardo III d'Inghilterra: riusc\u00ec nel suo intento nell'agosto del 1332, ma dovette scappare dopo tre mesi (cedendo il trono a Davide II di Scozia del Casato dei Bruce), prima di ritornare sul trono nel luglio 1333, dopo la battaglia di Halidon Hill; dopo un'altra fuga e un terzo ritorno sul trono (1346), perse definitivamente il regno nel 1356, trasferendosi quindi in Inghilterra. Edoardo mor\u00ec senza eredi, ma la discendenza dei Balliol continu\u00f2 attraverso la sorella del signore di Coucy e pass\u00f2 ai Borbone, re di Francia e di Spagna."}
{"id": "1445866", "revid": "149587", "url": "https://it.wikipedia.org/wiki?curid=1445866", "title": "Loreto (Argentina)", "text": ""}
{"id": "1445870", "revid": "729019", "url": "https://it.wikipedia.org/wiki?curid=1445870", "title": "Los Telares", "text": "Los Telares \u00e8 una citt\u00e0 dell'Argentina, appartenente alla provincia di Santiago del Estero, situata nella parte meridionale."}
{"id": "1445871", "revid": "547034", "url": "https://it.wikipedia.org/wiki?curid=1445871", "title": "Borussia M\u00f6nchengladbach 1969-1970", "text": "Questa voce raccoglie le informazioni riguardanti il Borussia M\u00f6nchengladbach nelle competizioni ufficiali della stagione 1969-1970.\nRosa.\nLa rosa del Borussia M\u00f6nchengladbach nella stagione 1969/70. Per ogni giocatore sono elencate le presenze e i gol in Bundesliga."}
{"id": "1445872", "revid": "125745708", "url": "https://it.wikipedia.org/wiki?curid=1445872", "title": "Rugantino (commedia musicale)", "text": "Rugantino \u00e8 una commedia musicale realizzata da Garinei e Giovannini (come appare nei crediti dello spettacolo: \u00abscritta da Garinei &amp; Giovannini, Pasquale Festa Campanile, Massimo Franciosa, collaborazione artistica di Luigi Magni\u00bb) e musiche di Armando Trovajoli, rappresentata per la prima volta al Teatro Sistina di Roma il 15 dicembre 1962, con scene e costumi di Giulio Coltellacci e coreografie di Dania Krupska, sostituita per la seconda edizione (1979) da Gino Landi, autore della versione coreografica tuttora rappresentata. \nIl successo della commedia in Italia spinse l'impresario teatrale statunitense Alexander Cohen a far rappresentare la commedia anche in America: dopo alcune serate a Toronto, fu rappresentata a Broadway nel febbraio del 1964, al teatro Mark Hellinger, dove per tre settimane si registr\u00f2 il tutto esaurito.\nIl maestro Armando Trovajoli cur\u00f2 anche l'orchestrazione - insieme a Zeno Vukelich - mentre l'orchestra nella prima edizione fu diretta da Bruno Nicolai (disco 33 giri CAM Cms. 30-051).\nTrama.\nNella Roma papalina del XIX secolo, Rugantino, giovane spaccone, arrogante e avverso a qualsivoglia lavoro, vive di espedienti aiutato dalla fida Eusebia, che lui spaccia per sua sorella.\nI due ottengono vitto e alloggio raggirando il \"frescone\" di turno: dapprima un anziano marchese il quale, deceduto, non riserva loro alcun lascito; quindi Mastro Titta, il celebre boia dello Stato Pontificio, autentico personaggio storico. Mastro Titta \u00e8 anche proprietario di una locanda che gestisce insieme al figlio, soprannominato \"Bojetto\", dopo l'abbandono da parte della moglie, che non approvava il suo mestiere; egli si prende cura di Rugantino e di Eusebia, ma finisce per innamorarsi di questa, un amore presto ricambiato. \nEntra in scena la bella Rosetta, moglie del violento e gelosissimo Gnecco \"Er Matriciano\", croce e delizia di tutti i giovani romani compreso Rugantino, il quale scommette con alcuni amici di sedurla prima della \"Sera dei Lanternoni\". Il giovane, nonostante umilianti peripezie, riesce nell'intento, ma finisce con l'innamorarsi della ragazza, cos\u00ec da non far menzione dell'impresa, per rispetto, ai suoi compagni; un contegno che presto viene meno a causa del suo carattere spaccone, ferendo cos\u00ec i sentimenti di lei.\nDurante il Carnevale, Gnecco viene assassinato da un criminale mentre Rugantino \u00e8 altrove, in compagnia di una nobile. Il protagonista si fa trovare casualmente accanto al cadavere e quindi, onde riscattarsi, si autoaccusa dell'omicidio, il cui movente sarebbe l'amore per Rosetta.\nImprigionato e condannato a morte, con Rosetta che si dichiara perdutamente innamorata, sale sul patibolo sostenendo la propria colpevolezza e dimostrando cos\u00ec, nell'affrontare la morte, di essere un vero uomo.\nLa vicenda si conclude con Mastro Titta che giustizia un Rugantino finalmente rispettato e ammirato da tutti.\nEdizioni in Italia.\nPrima edizione.\nLa prima edizione del \"Rugantino\" risale al 15 dicembre 1962.\nIl cast della prima edizione era formato da:\nOrchestrazione: Armando Trovajoli e Zeno Vukelich\nDirezione d'orchestra: Bruno Nicolai\nSeconda edizione.\nLa seconda edizione del \"Rugantino\" risale al 18 dicembre 1978.\nCast:\nDirezione d'orchestra: Elvio Monti.\nTerza edizione.\nLa terza edizione del \"Rugantino\" risale al 22 dicembre 1998.\nCast:\nQuarta edizione.\nLa quarta edizione del \"Rugantino\" risale al 15 maggio 2001.\nCast:\nQuinta edizione.\nLa quinta edizione \u00e8 del 2004.\nCast:\nProgetto Audio e Fonico: Maurizio Capitini - Ettore Tosoni\nSesta edizione.\nLa sesta edizione \u00e8 del 2010, con la regia di Enrico Brignano\nCast:\nScene e costumi originali di Giulio Coltellacci\nDirettore d'orchestra: Federico Capranica\nSettima edizione.\nLa settima edizione \u00e8 del 2013, con la regia originale di Garinei e Giovannini, messa in scena da Enrico Brignano come nel 2010.\nScene e costumi originali di Giulio Coltellacci\nDirettore d'orchestra: Maurizio Abeni\nOttava edizione.\nL'ottava edizione \u00e8 del 2018, con la regia originale di Garinei e Giovannini, messa in scena, dal 20 dicembre 2018, da Massimo Romeo Piparo.\nNona edizione.\nLa nona edizione \u00e8 del 2020, con la regia originale di Garinei e Giovannini, messa in scena, dal 12 marzo 2020, da Massimo Romeo Piparo. N.B. Causa Covid-19 lo spettacolo, nell'edizione qui citata del 2020, non \u00e8 mai andato in scena. Prevista una edizione (basata su questa produzione ma con alcuni interpreti differenti) a partire dal 10 marzo 2022.\nCanzoni.\nDalla seconda edizione, \"Ommini, bisommini e cazzabbubboli\" fu sostituita da \"Anvedi s\u00ec che Paciocca\""}
{"id": "1445876", "revid": "7", "url": "https://it.wikipedia.org/wiki?curid=1445876", "title": "Guyenna", "text": ""}
{"id": "1445877", "revid": "125392831", "url": "https://it.wikipedia.org/wiki?curid=1445877", "title": "Lupin III - Il ritorno del mago", "text": ", letteralmente \"Lupin III - Il mago redivivo\", \u00e8 il primo OAV giapponese con protagonista Lupin III, il celebre ladro creato da Monkey Punch, \u00e8 uscito in DVD in Giappone il 3 aprile 2002 per celebrare il 30\u00ba anniversario dall'uscita del primo manga. Per la sua realizzazione si \u00e8 fatto largo uso di computer grafica. In Italia \u00e8 stato trasmesso per la prima volta su Italia 1 il 3 e 5 febbraio 2004, diviso in due parti, col titolo Lupin III - Il ritorno del mago, modificato in Lupin III - Il ritorno di Pycal per il mercato home video. In questo OAV ricompare il personaggio di Pycal (Whisky nel primo doppiaggio italiano della prima serie), comparso nel capitolo 7 della prima serie manga e nell'episodio 2 della prima serie anime.\nTrama.\nLupin ruba una gemma da una festa sul Mediterraneo, per poi essere interrotto da Pycal (chiamato anche Paikar o Whisky), l'illusionista che era apparentemente morto durante uno scontro con Lupin all'inizio della prima serie. Ora Pycal, dotato di veri poteri magici, cerca la sua vendetta.\nEdizioni home video.\nDVD.\nL'OAV \u00e8 stato pubblicato in DVD da Yamato Video e ristampato da De Agostini. Esso contiene:\nBlu-ray Disc.\nIn Giappone il film \u00e8 stato rimasterizzato in alta definizione e commercializzato in Blu-ray Disc il 15 settembre 2010. Il film originale, pur essendo in formato , conteneva qualche breve scena sparsa in (il tutto era presentato in letterbox): le parti in 4:3 nell'edizione Blu-ray sono presentate in pillarbox, ovvero con bande nere ai lati.\nSono presentati in alta definizione anche i tre finali alternativi del film.\nColonna sonora.\nNe esistono due versioni:"}
{"id": "1445878", "revid": "729019", "url": "https://it.wikipedia.org/wiki?curid=1445878", "title": "Malbr\u00e1n", "text": "Malbr\u00e1n \u00e8 una citt\u00e0 dell'Argentina, appartenente alla provincia di Santiago del Estero, situata nella parte sud-orientale della provincia."}
{"id": "1445879", "revid": "474175", "url": "https://it.wikipedia.org/wiki?curid=1445879", "title": "Monte Quemado", "text": "Monte Quemado \u00e8 una citt\u00e0 dell'Argentina, appartenente alla provincia di Santiago del Estero, capoluogo del dipartimento di Copo.\nGeografia.\nMonte Quemado \u00e8 situato nel nord della provincia di Santiago del Estero, al margine della regione boscosa de El Impenetrable. La cittadina \u00e8 situata a 336 km a nord-est del capoluogo provinciale Santiago del Estero.\nStoria.\nNegli anni venti del XX secolo l'area occupata dall'odierna cittadina fu raggiunta da un ramo della ferrovia General Belgrano. Monte Quemado fu fondato ufficialmente il 5 ottobre 1932, sebbene nell'area sorgessero alcune abitazioni di coloni sparse. Sei anni pi\u00f9 tardi iniziarono ad essere tracciate le prime strade del centro abitato. L'economia del territorio era strettamente legata allo sfruttamento dei vasti boschi di quebracho e all'allevamento. I primi pionieri dovettero per\u00f2 interfacciarsi con alcuni gravi problemi che rendevano particolarmente difficile il popolamento di Monte Quemado come l'assenza di acqua, le condizioni climatiche e l'isolamento. Nei primi decenni di vita le scorte idriche furono garantite da appositi treni. \nSolamente nel 1977 Monte Quemado fu raggiunta da un canale idrico derivato dal R\u00edo Salado.\nInfrastrutture e trasporti.\nMonte Quemado \u00e8 attraversata dalla strada nazionale 16 che unisce la provincia del Chaco con quella di Salta."}
{"id": "1445880", "revid": "228587", "url": "https://it.wikipedia.org/wiki?curid=1445880", "title": "Nueva Esperanza (Pellegrini)", "text": "Nueva Esperanza \u00e8 una citt\u00e0 dell'Argentina, appartenente alla provincia di Santiago del Estero, situata a 207 km dal capoluogo provinciale."}
{"id": "1445881", "revid": "729019", "url": "https://it.wikipedia.org/wiki?curid=1445881", "title": "Pampa de los Guanacos", "text": "Pampa de los Guanacos \u00e8 una citt\u00e0 dell'Argentina, appartenente alla provincia di Santiago del Estero, situata nell'angolo nord-orientale della provincia."}
{"id": "1445883", "revid": "1305772", "url": "https://it.wikipedia.org/wiki?curid=1445883", "title": "Pinto (Santiago del Estero)", "text": "Pinto \u00e8 una citt\u00e0 dell'Argentina, appartenente alla provincia di Santiago del Estero, situata a 245 km dal capoluogo provinciale."}
{"id": "1445885", "revid": "729019", "url": "https://it.wikipedia.org/wiki?curid=1445885", "title": "Pozo Hondo", "text": "Pozo Hondo \u00e8 una citt\u00e0 dell'Argentina, appartenente alla provincia di Santiago del Estero, situata a 87 km dal capoluogo provinciale."}
{"id": "1445886", "revid": "767487", "url": "https://it.wikipedia.org/wiki?curid=1445886", "title": "Lupin III - La cospirazione dei Fuma", "text": " \u00e8 un film del 1987 diretto da Masayuki \u014czeki. Quarto film anime della serie di \"Lupin III\", fu concepito come OAV ma distribuito in un numero limitato di cinema giapponesi dalla Toho il 26 dicembre 1987; l'uscita in home video avvenne il 5 aprile 1988. A causa di limiti di budget, la TMS impieg\u00f2 un cast vocale della Aoni Production anzich\u00e9 quello ufficiale del franchise e sostitu\u00ec il compositore abituale Y\u016bji \u014cno con Kiyoshi Miyaura. \u00c8 il primo film della serie ad essere ambientato totalmente in Giappone.\nTrama.\nLupin III si reca, assieme Fujiko Mine e Daisuke Jigen, al matrimonio shinto di Goemon Ishikawa con la giovane Murasaki Suminawa; la famiglia Suminawa ha fatto fortuna da secoli costruendo meccanismi e trabocchetti complicati, ed ha accumulato un grande tesoro; il segreto del suo nascondiglio \u00e8 racchiuso in un vaso custodito dalla famiglia Suminawa, che sar\u00e0 ereditato da Goemon e dalla sua sposa. Il tesoro fa gola al clan dei ninja Fuma da circa 4 secoli; un gruppo di ninja irrompe alla cerimonia. L'interferenza di Lupin, Jigen e Fujiko manda a monte il furto, quindi i ninja rapiscono Murasaki per scambiarla col vaso; il nonno di Murasaki si rifiuta per\u00f2 di barattare il tesoro con la vita della nipote. Lupin e Jigen provvedono a prendere il vaso ed aiutano Goemon a recuperare la sposa, anche se il samurai non vuole che i suoi amici prendano il tesoro.\nTra gli invitati alla cerimonia c'era anche un poliziotto, Kazami, che in realt\u00e0 \u00e8 un infiltrato dei Fuma; Kazami va a trovare Zenigata, ritiratosi in clausura e dedito alla vita monastica; l'ispettore vide Lupin saltare in aria in mare e lo credette morto, e decise di diventare un bonzo e pregare per l'anima del ladro (per tutto il film, Zenigata sfoggia i capelli cortissimi, poich\u00e9 ha appena smesso di tagliarseli a zero come prevede la regola dei bonzi); Kazami gli mostra una foto presa di nascosto al matrimonio e Zenigata, intrigato, ritorna in servizio. L'ispettore ed il ladro si incroceranno casualmente per strada, e il detective scoppier\u00e0 a piangere tentando di acciuffare Lupin da macchina a macchina; dando vita ad un buffissimo inseguimento. L'ispettore (imbeccato da Kazami) si ripresenta allo scambio con i Fuma, che ne approfittano per svignarsela con il vaso travestiti da poliziotti.\nFujiko segue i Fuma nel loro covo, dove i ninja riescono, dopo molte analisi, a leggere la mappa incisa sul vaso; ore prima, Lupin aveva casualmente fatto la stessa scoperta; Fujiko viene catturata e imprigionata col vaso in testa, e Kazami le ruba il ciondolo che ha al collo, poich\u00e9 Lupin ci aveva messo un segnalatore. Il finto poliziotto lo usa per far cadere Lupin e Jigen in trappola portandoli alla stazione di polizia; Lupin, gi\u00e0 insospettito dall'esito dello scambio, intuisce che Kazami fa il doppio gioco e lo rivela a Zenigata; quando Kazami e Lupin scappano in direzioni opposte, l'ispettore corre dietro al ladro.\nFujiko intanto si libera rompendo il vaso in testa alla guardia, e tra i cocci trova una chiave che porta via. Intanto il vecchio Suminawa, che ha scoperto il furto del vaso, si reca in un luogo e spara con una doppietta ad una teca piazzata vicino ad una cascata, dopo averla aperta. Qui i Fuma vengono ad aprire l'ingresso del nascondiglio, e il vecchio viene gettato in un crepaccio.\nGoemon e Murasaki arrivano anch'essi ed entrano per assicurarsi che il tesoro sia al sicuro; ad un certo punto tornano indietro, ignari che i Fuma, bloccati ed indecisi sul da farsi, hanno trovato la strada grazie a loro; ma sulla via Goemon incrocia Lupin, Jigen e Fujiko, ed \u00e8 costretto ad accompagnarli. Zenigata arriva insieme ai suoi uomini e trova il signor Suminawa, che gli rivela un segreto.\nLa chiave trovata da Fujiko serviva a sbloccare il meccanismo nascosto nel tempietto che Suminawa ha distrutto; poich\u00e9 il meccanismo non \u00e8 stato usato prima di aprire la porta d'ingresso alle grotte, \u00e8 partito un sistema di ingranaggi che funziona come un timer: entro un'ora circa il nascondiglio esploder\u00e0 e collasser\u00e0; per salvare Lupin e la sua banda, Zenigata si fa accompagnare da Suminawa, che vuole riavere indietro la nipote.\nArrivati al tesoro, una grande quantit\u00e0 di oro ed oggetti in oro (archibugi, armature, perfino le tegole di una piccola fortezza), Lupin e gli altri devono vedersela con i Fuma; lo scontro ha esito altalenante, finch\u00e9 la trappola non scatta; i Fuma muoiono tutti, Lupin e compagnia fuggono e vengono aiutati giusto in tempo da Zenigata. Usciti dalle grotte, il gruppo si separa; Lupin e Jigen fuggono sulla 500, superati da Fujiko che ha potuto prendere qualche tegola d'oro; Goemon, sentendosi incapace di badare a Murasaki, la scioglie dal vincolo nuziale e se ne va; Murasaki, dapprima triste, viene consolata dal nonno, secondo cui Goemon torner\u00e0 a prenderla quanto si sentir\u00e0 pronto, e la ragazza fa una linguaccia al fidanzato; Zenigata, nonostante le proteste e le suppliche di nonno e nipote, si rimette in caccia motivando la decisione cos\u00ec: \"Lupin fa sempre qualcosa, caro signore! Lupin ha violato le norme del traffico!!!!\"\nDistribuzione.\nEdizione italiana.\nIl film fu distribuito in Italia direttamente in VHS nel 1992. Il doppiaggio italiano fu eseguito dalla MI.TO. Film.\nAccoglienza.\n\"La cospirazione dei Fuma\" \u00e8 uno dei film di Lupin III pi\u00f9 apprezzati in America, mentre non \u00e8 stato ben accolto in Giappone. La sostituzione dei soliti doppiatori e del solito compositore ha alienato i fan. Tuttavia, il livello dell'animazione venne indicato come \"eccezionalmente alto\".\nMike Crandol, scrivendo per Anime News Network, ha definito \"La cospirazione dei Fuma\" \"molto probabilmente la puntata pi\u00f9 animata della serie\", di gran lunga superiore agli altri Special TV successivi. Ha elogiato le scene d'inseguimento come punti salienti del film e il fatto che i personaggi \"esprimono la loro personalit\u00e0 attraverso i loro movimenti\", cosa che ha definito non comune negli anime. Tuttavia, Crandol ha dichiarato che la \"trama mordi-e-fuggi\" lo rende una scarsa introduzione a Lupin III per i nuovi spettatori e ha ritenuto che il film fosse troppo \"frettoloso\". Al cambio del doppiatore, ha evidenziato che Toshio Furukawa fa sembrare Lupin un \"truffatore principiante rispetto al ladro esperto di altre avventure\".\nDaryl Surat di Otaku USA ha anche definito questa la migliore animazione di Lupin e ha elogiato le sequenze degli inseguimenti.\nSu IMDb ha un 7,1/10 come indice di gradimento medio in base ai voti di 637 utenti.\nEdizioni home video.\nVHS.\nLa VHS del film \u00e8 uscita per conto di Medusa Video negli anni novanta. In questa edizione \u00e8 stata censurata la sigla iniziale quasi totalmente e una scena dove Lupin e Jigen scappano dalla polizia in 500 e finiscono nelle terme con donne coperte solo da asciugamani, bench\u00e9 non fosse erotica ma solo comica.\nDVD.\nL'OAV \u00e8 stato pubblicato in DVD il 24 ottobre 2002 dalla Yamato Video (e identicamente ristampato anche per le edicole con De Agostini varie volte e il 25 novembre 2011 con \"La Gazzetta dello Sport\") e contiene:"}
{"id": "1445887", "revid": "1718925", "url": "https://it.wikipedia.org/wiki?curid=1445887", "title": "Proposizione consecutiva", "text": "La proposizione consecutiva \u00e8 una proposizione subordinata che indica la conseguenza o l'effetto di un'azione espressa nella proposizione reggente.\nLa differenza rispetto alla proposizione finale \u00e8 il fatto che manca, nella consecutiva, l'elemento di volontariet\u00e0 espresso nella proposizione principale.\nLe congiunzioni principali che la introducono sono: \"tanto che\", \"sicch\u00e9\", \"cosicch\u00e9\". Inoltre possono essere introdotte dall'aggettivo \"tanto\" o dall'avverbio \"cos\u00ec\".\nEsistono proposizioni consecutive \"implicite\": si tratta delle proposizioni in cui il verbo della subordinata \u00e8 in un modo indefinito; in questo caso la subordinata consecutiva viene introdotta dalla preposizione \"da\" e il verbo \u00e8 all'infinito. Esempio:\nAlle consecutive implicite si aggiungono le \"esplicite\": sono le proposizioni in cui il verbo della subordinata \u00e8 in un modo finito; in questo caso la subordinata consecutiva viene introdotta dalla preposizione \"che\" e da verbi all'indicativo, congiuntivo o condizionale come nei primi due esempi esposti all'inizio."}
{"id": "1445888", "revid": "767487", "url": "https://it.wikipedia.org/wiki?curid=1445888", "title": "Quimil\u00ed", "text": " \nQuimil\u00ed \u00e8 una citt\u00e0 dell'Argentina, appartenente alla provincia di Santiago del Estero, situata a 200 km a nord-est del capoluogo provinciale."}
{"id": "1445889", "revid": "37401", "url": "https://it.wikipedia.org/wiki?curid=1445889", "title": "Congiunzioni", "text": ""}
{"id": "1445890", "revid": "767487", "url": "https://it.wikipedia.org/wiki?curid=1445890", "title": "San Pedro de Guasay\u00e1n", "text": "San Pedro de Guasay\u00e1n \u00e8 una citt\u00e0 dell'Argentina, appartenente alla provincia di Santiago del Estero, situata a 124\u00a0km dal capoluogo provinciale."}
{"id": "1445891", "revid": "1543377", "url": "https://it.wikipedia.org/wiki?curid=1445891", "title": "Selva (Santiago del Estero)", "text": "Selva \u00e8 una citt\u00e0 dell'Argentina, appartenente alla provincia di Santiago del Estero, situata a 337\u00a0km dal capoluogo provinciale."}
{"id": "1445894", "revid": "1543377", "url": "https://it.wikipedia.org/wiki?curid=1445894", "title": "World Series of Poker 1970", "text": "Le World Series of Poker 1970 furono la prima edizione della manifestazione. Si tennero l'8 maggio 1970 presso il casin\u00f2 Binion's Horseshoe di Las Vegas.\nA differenza delle successive edizioni, disputate con una modalit\u00e0 freeze-out, il torneo del 1970 fu deciso dal voto dei giocatori. Jack Binion, figlio di Benny Binion, invit\u00f2 i sette migliori giocatori d'America a giocare al casin\u00f2 Binion's Horseshoe di Las Vegas.\nPartecipanti.\nI partecipanti alla prima edizione furono:\nFormula.\nSecondo la formula adottata nel torneo, i sette giocatori avrebbero dovuto confrontarsi con la modalit\u00e0 del cash game in pi\u00f9 specialit\u00e0 del poker: 5 card stud, Deuce to seven low-ball draw, Razz, Seven card stud e Texas hold 'em. Alla fine i contendenti avrebbero votato il miglior giocatore del torneo.\nVincitore.\nPer eleggere il vincitore furono necessarie due votazioni. Nella prima, in cui si chiese ai giocatori di votare per il miglior giocatore del torneo, ciascun giocatore vot\u00f2 per se stesso. Fu chiesto allora di votare il secondo miglior giocatore del torneo: e a prevalere fu Johnny Moss, che divent\u00f2 cos\u00ec il primo campione del mondo.\nIl campione texano non port\u00f2 a casa alcun premio in denaro per la sua vittoria, ma unicamente una coppa d'argento."}
{"id": "1445895", "revid": "547034", "url": "https://it.wikipedia.org/wiki?curid=1445895", "title": "Borussia M\u00f6nchengladbach 1970-1971", "text": "La rosa del Borussia M\u00f6nchengladbach nella stagione 1970/71. Per ogni giocatore sono elencate le presenze e i gol in Bundesliga."}
{"id": "1445899", "revid": "1776051", "url": "https://it.wikipedia.org/wiki?curid=1445899", "title": "Borussia M\u00f6nchengladbach 1972-1973", "text": "La rosa del Borussia M\u00f6nchengladbach nella stagione 1971/72. Per ogni giocatore sono elencate le presenze e i gol in Bundesliga. La squadra raggiunse la finale della Coppa UEFA 1972-1973."}
{"id": "1445900", "revid": "118885476", "url": "https://it.wikipedia.org/wiki?curid=1445900", "title": "Borussia M\u00f6nchengladbach 1974-1975", "text": "Rosa.\nLa rosa del Borussia M\u00f6nchengladbach nella stagione 1974/75. La squadra conquist\u00f2 in finale contro il la Coppa UEFA. Per ogni giocatore sono elencate le presenze e i gol in Bundesliga."}
{"id": "1445901", "revid": "1776051", "url": "https://it.wikipedia.org/wiki?curid=1445901", "title": "Borussia M\u00f6nchengladbach 1975-1976", "text": "La rosa del Borussia M\u00f6nchengladbach nella stagione 1975/76. Per ogni giocatore sono elencate le presenze e i gol in Bundesliga."}
{"id": "1445906", "revid": "118886248", "url": "https://it.wikipedia.org/wiki?curid=1445906", "title": "Borussia M\u00f6nchengladbach 1976-1977", "text": "La rosa del Borussia M\u00f6nchengladbach nella stagione 1976/77. La squadra raggiunse anche la finale della Coppa dei Campioni 1976-1977 Per ogni giocatore sono elencate le presenze e i gol in Bundesliga."}
{"id": "1445907", "revid": "125615877", "url": "https://it.wikipedia.org/wiki?curid=1445907", "title": "Borussia M\u00f6nchengladbach 1978-1979", "text": "Stagione.\nNel 1978-79 il Borussia conquist\u00f2 per la seconda volta la Coppa UEFA battendo in finale la Stella Rossa dopo l'1-1 ottenuto a Belgrado grazie ad un'autorete e all'1-0 nella gara di ritorno, siglato da Simonsen su rigore.\nRosa.\nLa rosa del Borussia M\u00f6nchengladbach nella stagione 1978/79. Per ogni giocatore sono elencate le presenze e i gol in Bundesliga."}
{"id": "1445908", "revid": "35707", "url": "https://it.wikipedia.org/wiki?curid=1445908", "title": "Mostra Internazionale del Nuovo Cinema di Pesaro", "text": ""}
{"id": "1445909", "revid": "1776051", "url": "https://it.wikipedia.org/wiki?curid=1445909", "title": "Borussia M\u00f6nchengladbach 1994-1995", "text": "La rosa del Borussia M\u00f6nchengladbach nella stagione 1994/95. Per ogni giocatore sono elencate le presenze e i gol in Bundesliga."}
{"id": "1445913", "revid": "1543377", "url": "https://it.wikipedia.org/wiki?curid=1445913", "title": "Acido clavulanico", "text": "L'acido clavulanico appartiene al gruppo degli inibitori suicidi delle beta-lattamasi. La molecola \u00e8 utilizzata in combinazione con antibiotici appartenenti al gruppo della penicillina per superare alcuni tipi di resistenza batterica. \u00c8 infatti impiegato per superare la resistenza indotta dalle \u03b2-lattamasi, un tipo di enzimi espresso da alcuni batteri, in grado di inattivare la maggior parte delle penicilline. In genere viene impiegato come sale, generalmente come sale di potassio, clavulanato di potassio, in combinazione con amoxicillina (amoxicillina-acido clavulanico) oppure con ticarcillina.\nStoria.\nL'acido clavulanico \u00e8 stato scoperto intorno alla met\u00e0 degli anni '70 da alcuni scienziati britannici impiegati presso la societ\u00e0 farmaceutica Beecham. Dopo diversi tentativi, la societ\u00e0 Beecham present\u00f2 istanza di brevetto statunitense per il farmaco nel 1981, e l'ottenne nel 1985.\nOrigine.\nL'acido clavulanico \u00e8 prodotto da un batterio, \"Streptomyces clavuligerus\". Il composto assomiglia al nucleo di una penicillina ma ne differisce per il fatto di non presentare una catena laterale acilammina, per avere ossigeno anzich\u00e9 zolfo, e contenere una beta-idrossietilidina sostituente nell'anello di ossazolidina. Il composto pu\u00f2 essere ottenuto biosinteticamente a partire dall'amminoacido arginina e dallo zucchero gliceraldeide 3-fosfato.\nMeccanismo d'azione.\nCome gi\u00e0 detto l'acido clavulanico \u00e8 una molecola beta-lattamica che \u00e8 strutturalmente correlata alle penicilline. Il farmaco inattiva alcuni enzimi betalattamici, e quindi previene l'inattivazione di altre molecole ad azione antibiotica, per esempio amoxicillina oppure ticarcillina. L'acido clavulanico di per s\u00e9 ha scarsa potenza antibatterica nei confronti dei vari patogeni come gonococco e legionella e, clinicamente, quando utilizzato da solo, non esercita alcun effetto antibatterico utile.&lt;br&gt;\nIn farmacologia viene sfruttata la capacit\u00e0 della molecola di legarsi in modo covalente alle beta-lattamasi, potenziando l'azione di altri antibiotici (amoxicillina, ticarcillina) ai quali \u00e8 spesso associato nelle preparazioni farmacologiche. L'enzima beta-lattamasi viene bloccato irreversibilmente e non pu\u00f2 pi\u00f9 inattivare ulteriori substrati. Esistono molti tipi di beta-lattamasi e l'acido clavulanico \u00e8 attivo verso la gran parte di essi. L'acido clavulanico pu\u00f2 inibire le betalattamasi di batteri Gram+ (soprattutto stafilococchi ed enterococchi) e Gram- (soprattutto le resistenze plasmidiche, compresi i geni TEM) tra cui enterobatteri, e batteri appartenenti ai generi\"Haemophilus\", \"Neisseria\" e \"Moraxella\"; inoltre inibisce le betalattamasi cromosomiche mediate da \"Proteus\" e \"Bacterioides\". L'acido clavulanico \u00e8 inattivo sulle betalattamasi cromosomiche di \"Klebsiella\", \"Moraxella\", \"Serratia\", \"Enterobacter\" e \"Pseudomonas\" poich\u00e9 produttori di inibitori delle cefalosporine di terza generazione. L'azione antibetalattamasi \u00e8 data dalla inibizione selettiva delle PBP2 batteriche.\nEffetti collaterali e indesiderati.\nQuando associato ad amoxicillina, il principale effetto avverso del farmaco consiste nella aumentata incidenza di ittero colestatico ed epatite acuta. Anche la comparsa di porpora e la sindrome di Stevens Johnson sembrano presentare un'incidenza pi\u00f9 elevata quando ad amoxicillina si associa l'acido clavulanico. Questi effetti insorgono in corso di trattamento o subito dopo, e risultano decisamente pi\u00f9 frequenti nel sesso maschile e nei soggetti di oltre 65 anni. L'ittero associato \u00e8 di solito autolimitante e molto raramente fatale.\nIn considerazione del fatto che et\u00e0, sesso e durata del trattamento sono fattori di rischio indipendenti, in alcuni paesi europei le agenzie del farmaco raccomandano che i trattamenti con amoxicillina/clavulanico siano riservati a quel tipo di infezioni batteriche che, verosimilmente, possono essere sostenute da ceppi batterici produttori di \u03b2-lattamasi e quindi amoxicillina-resistenti. In ogni caso \u00e8 opportuno che il trattamento non superi la durata di 14 giorni."}
{"id": "1445918", "revid": "149726", "url": "https://it.wikipedia.org/wiki?curid=1445918", "title": "Hylomys hainanensis", "text": ""}
{"id": "1445924", "revid": "115520884", "url": "https://it.wikipedia.org/wiki?curid=1445924", "title": "Telematch", "text": "Telematch \u00e8 stato uno dei primi programmi televisivi a premi di grande successo della Rai - Radiotelevisione Italiana. \"Telematch\" and\u00f2 in onda per 78 puntate, trasmesse di domenica alle 21,15, dal 6 gennaio 1957 al 13 luglio 1958.\nIl programma, trasmesso dall'allora Programma Nazionale RAI, non si limitava, per la prima volta nella sua pur breve storia, ad un solo conduttore, ma ne contava addirittura tre: due in studio, Enzo Tortora e Silvio Noto, e uno come inviato, Renato Tagliani.\nTortora godeva gi\u00e0 di una discreta popolarit\u00e0 e la \"sorpresa\" della trasmissione si rivel\u00f2 la partecipazione di Noto, che si impose in particolare per le sue qualit\u00e0 di mimo.\nUno dei momenti di maggiore interesse del programma era il gioco dell\"'Oggetto misterioso\": Tagliani andava in giro per le piazze d'Italia e proponeva ogni volta un particolare di un oggetto del quale occorreva indovinare il nome.\nAltra parte del programma che assunse rilevanza autonoma era il gioco \"Il braccio e la mente\".\nPer la sigla musicale di \"Telematch\" fu usata quella del radio-quiz (poi quiz TV) statunitense \"Top of the Form\". Tale brano, \"Marching Strings\" o \"Strings on Parade\" (\"Archi in Marcia\" o \"Marcia degli Archi\" o \"Parata d'Archi\"), fu scritto nel 1952 da Ray Martin ed eseguito dalla sua orchestra.\nDa una costola di \"Telematch\" sarebbe poi nata la trasmissione \"Campanile sera\"."}
{"id": "1445928", "revid": "131358", "url": "https://it.wikipedia.org/wiki?curid=1445928", "title": "Borussia Verein f\u00fcr Leibes\u00fcbungen 1900 e.V. M\u00f6nchengladbach", "text": ""}
{"id": "1445934", "revid": "1082210", "url": "https://it.wikipedia.org/wiki?curid=1445934", "title": "Sindrome metabolica", "text": "La sindrome metabolica (detta anche sindrome X, sindrome da insulinoresistenza, sindrome di Reaven) \u00e8 una situazione clinica nella quale diversi fattori fra loro correlati concorrono ad aumentare la possibilit\u00e0 di sviluppare patologie a carico dell'apparato circolatorio e diabete.\nSi distinguono diverse anomalie metaboliche, quali obesit\u00e0 centrale, dislipidemia, resistenza all'insulina, ipertensione arteriosa e disfunzione endoteliale. La sindrome metabolica racchiude un insieme di fattori di rischio cardiovascolare che si intrecciano per creare un singolo fattore di rischio multiplo per la patologia aterosclerotica, come risulta anche dal report del \"National Cholesterol Education Program o NCEP\" che la associava primariamente agli alti livelli di colesterolo-LDL; solo successivamente, altri studi posero le basi per la ricerca di un comune denominatore alla base dell'eziologia di questo insieme.\nLa prevalenza della sindrome \u00e8 molto variabile, poich\u00e9 dipendente dall'et\u00e0, dal gruppo etnico, dai vari gradi di obesit\u00e0 e dalla predisposizione a sviluppare il diabete mellito di tipo 2. Nei paesi occidentali, quali Europa e Stati Uniti d'America, oltre il 35% degli ultracinquantenni soffre di sindrome metabolica, con una maggior presenza delle donne rispetto agli uomini.\nL'aumento nella prevalenza dell'obesit\u00e0 nel mondo comporta una crescita degli eventi cardiovascolari e della mortalit\u00e0 a essi correlata: nessun sistema sanitario parrebbe pronto ad affrontare una tale pandemia e a far fronte a questa emergenza sanitaria. La risposta a tale problema \u00e8 da ricercare nell'informazione corretta e nella promozione del controllo del peso e dell'attivit\u00e0 fisica nella popolazione generale, promuovendo campagne di sensibilizzazione e investendo nella medicina preventiva, la sola in grado di poter aiutare a modificare le abitudini di vita scorrette nei soggetti a rischio e no.\nStoria.\nLa malattia \u00e8 nota sin dal XVIII secolo, quando nel 1761, Giovanni Battista Morgagni descrisse l'associazione tra l'obesit\u00e0 viscerale e del mediastino, l'ipertensione arteriosa, la gotta e le apnee del sonno. Dal 1921 al 1965, si assiste in Europa e negli Stati Uniti d'America a un interesse sempre crescente sulla patologia multifattoriale che impatta in modo notevole sul peggioramento dei fattori di rischio cardiovascolare e quindi su mortalit\u00e0 e morbilit\u00e0 secondarie. Per la prima volta, nel 1977, fu usato il termine sindrome metabolica dallo studioso tedesco \"Haller\", che la associ\u00f2 a obesit\u00e0, diabete mellito e steatosi epatica. Contemporaneamente il collega \"Singer\" pubblic\u00f2 un articolo simile sulla medesima rivista. Tra 1977-78 il ricercatore \"Gerald B. Phillips\" pubblic\u00f2 dei dati su soggetti infartuati che dimostravano l'associazione con l'obesit\u00e0 e altri fattori clinici, concludendo che la loro identificazione avrebbe giovato nella prevenzione della patologia cardiovascolare.\nEpidemiologia.\nLa prevalenza della sindrome metabolica pu\u00f2 modificarsi a seconda delle variabili che vengono considerate, come l'et\u00e0, il sesso, la razza e lo stile di vita. Quando vengono utilizzati i criteri dell'Organizzazione mondiale della sanit\u00e0 (\"OMS\"), la prevalenza della sindrome varia dal 2 al 15% a seconda della popolazione e dell'et\u00e0, ma negli Stati Uniti \u00e8 stimata intorno al 22%, andando da un minimo del 6,7% in et\u00e0 comprese fra i 20 e i 43 anni, al 43,5% in soggetti superiori ai 60. Tuttavia utilizzando la definizione di sindrome metabolica dell'\"International Diabetes Federation\" (IDF) e del \"National Cholesterol Education Program\", la prevalenza della sindrome \u00e8 stimata oltre il 30% negli Stati Uniti, ma, se utilizziamo i criteri dell'\"Adult Treatment Panel\", la prevalenza viene stimata intorno al 22%. Tutto questo potrebbe sembrare contraddittorio, in realt\u00e0 \u00e8 una chiara dimostrazione di quanto i fattori che determinano la sindrome e le loro associazioni, possano condurre a risultati cos\u00ec differenti: la sindrome metabolica \u00e8 un cluster di fattori di rischio cardiometabolico associati a un aumentato rischio di malattie croniche multiple, tra cui le neoplasie e le malattie cardiovascolari. Nella \"survey\" in oggetto i risultati per i periodi valutati furono i seguenti:\nIn Europa, la prevalenza della sindrome metabolica nei bambini varia dal 33% nel Regno Unito al 27 e il 9%, rispettivamente in Turchia e Ungheria. In Spagna un altro studio ha dimostrato che la prevalenza \u00e8 del 17-18% nella popolazione pediatrica con obesit\u00e0 moderata. Una recente meta-analisi che contiene studi pubblicati dal 2008 al 2014 condotti su popolazioni asiatiche ed europee, conferma che l'eziologia della sindrome metabolica nei fanciulli \u00e8 legata all'impatto a lungo termine che si sviluppa sin dalla fase iniziale della vita e indica che l'intervento precoce \u00e8 necessario sia per il sovrappeso sia per l'obesit\u00e0: questi risultati potrebbero indirizzare il personale infermieristico dedicato ai piccoli a riconoscere il rischio nella prima infanzia e ad attuare l'intervento preventivo.\nEziologia.\nA tutt'oggi l'esatta eziologia non \u00e8 nota, ma \u00e8 sempre pi\u00f9 considerata di origine multifattoriale. Sono gi\u00e0 state indicate le associazioni pi\u00f9 frequenti come sovrappeso e/o obesit\u00e0 (specie l'obesit\u00e0 androide con adiposit\u00e0 centrale), fattori genetici, insulinoresistenza e diabete mellito tipo 2, sedentariet\u00e0 ed et\u00e0 avanzata. Un certo numero di marcatori di infiammazione sistemica, compresa la proteina C-reattiva, sono spesso aumentati, come il fibrinogeno, l'interleuchina 6, il fattore di necrosi tumorale alfa (TNF-\u03b1) e altri.\nLa disfunzione endoteliale, che attraverso l'iperpermeabilit\u00e0 della parete arteriosa permette il passaggio delle LDL nell'intima delle arterie (avviando cos\u00ec una risposta infiammatoria, che viene potenziata dalla sindrome metabolica concomitante) \u00e8 probabilmente il meccanismo pi\u00f9 coinvolto nell'aterogenesi. Questa scoperta ha convinto alcuni autori, quali \"Scott Grundy e Sidney Smith\", a definire le LDL e la sindrome metabolica, \"partner\" nell'evoluzione dell'aterogenesi.\nIn un interessante e recente studio polacco (del 2013), \u00e8 stato osservato un aumento nella frequenza dei fattori di rischio della sindrome metabolica tra soggetti con \"BMI\" al limite superiore del range di normalit\u00e0 (18,5\u201324,9\u00a0kg/m2). Al fine di individuare soggetti metabolicamente obesi, ma con peso normale, fu necessario controllare la circonferenza della vita (\u2265 94\u00a0cm nei maschi; \u2265 80\u00a0cm nelle femmine) nei casi in cui il \"BMI\" superava il 22,5 nelle femmine e il 23,8 nei maschi, poich\u00e9 valori al di fuori della norma erano indicazione a promuovere ulteriori accertamenti per ricercare altri fattori di rischio. Uno studio americano del 2012 evidenzi\u00f2, in modo simile, che i diversi fattori dello stile di vita possono giocare un ruolo importante nello sviluppo della sindrome metabolica negli individui normopeso rispetto agli obesi e che per i soggetti metabolicamente sani l'obesit\u00e0 non pu\u00f2 essere considerata una condizione scatenante.\nPatogenesi.\nNella patogenesi della sindrome metabolica possiamo identificare siai fattori esogeni che fattori endogeni che interagiscono tra loro.\nFattori esogeni.\nL'obesit\u00e0 \u00e8 sicuramente il fattore esogeno pi\u00f9 importante, ma la sedentariet\u00e0 e una dieta ricca di acidi grassi e zuccheri semplici, contribuiscono a peggiorare il quadro clinico. Come gi\u00e0 indicato nell'epidemiologia, l'aumento della prevalenza della sindrome nel mondo \u00e8 secondario all'aumento dell'obesit\u00e0, infatti ne \u00e8 direttamente proporzionale.\nIl tessuto adiposo rilascia acidi grassi non esterificati \"(NEFA, Non Esterified Fatty Acids)\", che, se in eccesso, si accumulano nel muscolo e nel fegato, favorendo l'insulinoresistenza e tale alterazione predispone in modo certo allo svilupparsi della sindrome metabolica. Un aumento degli acidi grassi intracellulari, o meglio di alcuni loro metaboliti, contribuisce all'insorgenza della resistenza all'insulina, ostacolando le vie di trasmissione intracellulari del segnale insulinico. I metaboliti si accumulano sotto forma di trigliceridi e il loro aumento favorisce la produzione di citochine proinfiammatorie.\nPer di pi\u00f9 nei soggetti in eccesso di peso il tessuto adiposo \u00e8 invaso dai macrofagi; alcuni studiosi ipotizzano che i macrofagi attivati possano aumentare la produzione di citochine, che a loro volta sarebbero coinvolte nell'insulinoresistenza. L'adiposit\u00e0 viscerale diviene cos\u00ec sede di una reazione infiammatoria cronica a bassa intensit\u00e0, per cui alcune sostanze vengono rilasciate dal tessuto adiposo: fattore di necrosi tumorale, diverse citochine infiammatorie, proteina C-reattiva, \"PAI-1\" inibitore della fibrinolisi. Gli adipociti producono anche alcuni ormoni: leptina e l'adiponectina, ma solo quest'ultima sembra avere un ruolo protettivo nello sviluppo dell'insulinoresistenza. I meccanismi attraverso i quali l'adiponectina svolgerebbe il suo ruolo protettivo sono tuttora oggetto di studio e approfondimento.\nFattori endogeni: la suscettibilit\u00e0 metabolica endogena.\nI fattori endogeni includono, oltre all'insulinoresistenza, alterazioni endocrine e alterazioni genetiche: generalmente vengono raggruppati sotto il termine di \"suscettibilit\u00e0 metabolica\". Infatti, affinch\u00e9 si possa manifestare la sindrome, deve essere presente una certa suscettibilit\u00e0 individuale, anche se il passaggio alla sindrome metabolica conclamata in genere non si presenta in assenza di obesit\u00e0. Non tutti i pazienti con obesit\u00e0 sviluppano la sindrome metabolica, ci\u00f2 accadrebbe perch\u00e9 non tutti i soggetti presentano la medesima suscettibilit\u00e0 endogena. Sono coinvolti diversi fattori: \"in primis\" la disfunzione del tessuto adiposo, quindi forme genetiche di insulinoresistenza e varie alterazioni di tipo endocrino.\nLa disfunzione del tessuto adiposo viscerale \u00e8, tra le concause, la pi\u00f9 importante e in particolare il deficit di tessuto adiposo sottocutaneo, che nella sua forma pi\u00f9 grave viene denominato lipodistrofia. In questo caso il deposito dei grassi avviene in zone ectopiche, come il fegato e il muscolo: tale situazione conduce a una sindrome metabolica severa. Possibili disfunzioni all'interno degli adipociti possono contribuire alle alterazioni nella distribuzione del grasso.\nIn ultimo, le differenze metaboliche fra i due sessi possono costituire fattori predisponenti: le donne con ovaio policistico e i soggetti colpiti da alterazioni del cortisolo, sono predisposti alla sindrome.\nClinica.\nNon esistono sintomi specifici della sindrome metabolica: sono maggiormente rappresentativi i segni.\nSegni.\nIl segno principale della sindrome metabolica \u00e8 l'obesit\u00e0 centrale (o viscerale, che nei maschi si manifesta con l'adiposit\u00e0 addominale \"a forma di mela\") e il sovrappeso, con l'accumulo di tessuto adiposo intorno alla vita.\nAltri segni di sindrome metabolica includono l'ipertensione arteriosa (con le diverse valutazioni del rischio associato), bassi valori di HDL, alti valori di trigliceridi e VLDL, alterata glicemia a digiuno e l'insulino-resistenza.\nCondizioni associate comprendono iperuricemia, steatosi epatica non alcolica, sindrome dell'ovaio policistico, disfunzione erettile e acantosi nigricans.\nDiagnosi.\nNel 2005 l'\"American Heart Association\" e il \"National Heart, Lung and Blood Institute (NHLBI)\" hanno aggiornato i criteri \"ATP III\": hanno diminuito il valore di glicemia a digiuno da 110\u00a0mg/dL a 100\u00a0mg/dL in accordo con la \"International Diabetes Federation (IDF).\"\nI criteri \"NCEP: ATP III\" (\"National Cholesterol Education Program: Adult Treatment Panel III\") 2005 per la sindrome metabolica prevedono la presenza di tre o pi\u00f9 dei seguenti elementi: \nI criteri \"IDF\" variano esclusivamente per i limiti della circonferenza vita che sono pi\u00f9 restrittivi e prendono in considerazione l'etnia:\nSono da segnalare nuovi riscontri per la comorbilit\u00e0 associata a malattie reumatiche: sia la psoriasi sia l'artrite psoriasica sono state associate a sindrome metabolica.\nTrattamento.\nPonendo attenzione sulla cosiddetta \u00e8 chiaro che rappresenti l'obiettivo primario della terapia. Il punto cruciale per la gestione dell'obesit\u00e0 \u00e8 la perdita di peso annua, quantificabile in almeno il 10% del peso all'inizio del trattamento: l'obiettivo finale da raggiungere sarebbe un \"BMI\" che si aggiri sui 25\u00a0kg/m2 in un periodo di tempo adeguato.\nQualora ci trovassimo a trattare dei pazienti con un'obesit\u00e0 grave (\"BMI\"&gt;40\u00a0kg/m2), potrebbe non essere sufficiente la sola terapia farmacologica e pertanto potr\u00e0 essere necessario un trattamento chirurgico della patologia.\nTrattamento chirurgico.\nIl trattamento per l'obesit\u00e0 molto severa \u00e8 sicuramente la chirurgia bariatrica, che comprende:\nLa chirurgia bariatrica ha come unico motivo la perdita di peso a lungo termine, che sia quanto pi\u00f9 tollerata e priva di complicanze, cio\u00e8 a ridotta mortalit\u00e0 e morbilit\u00e0. In genere si ricorre pi\u00f9 di frequente agli interventi malassorbitivi piuttosto che a quelli unicamente restrittivi. Tuttavia in ogni tipo di intervento si riscontrano effetti duraturi sul peso con perdita tra il 50% e il 90% a 5 anni.\nTrattamento farmacologico.\nLa terapia di primo approccio \u00e8 sicuramente la correzione degli stili di vita, attraverso l'acquisizione di comportamenti corretti sia alimentari sia in termini di attivit\u00e0 fisica giornaliera. Seppur \u00e8 vero che la correzione dello stile di vita migliora tutti i fattori di rischio metabolico, nei pazienti con diverse patologie, si deve attuare un trattamento farmacologico per controllare le comorbidit\u00e0. I farmaci ampiamente usati sono quelli che limitano i danni della dislipidemia, dell'ipertensione arteriosa e del diabete mellito, nonch\u00e9 dello stato protrombotico. Si riportano nell'ordine delle patologie appena elencate:\nL'Orlistat, \u00e8 un farmaco disponibile dal 2006, approvato per l'utilizzo a lungo termine sia dall'AIFA sia dall'FDA. I risultati sono piuttosto modesti, con una perdita di peso media pari a 2,9\u00a0kg da 1 a 4 anni, e vi sono pochi dati su come il farmaco agisca contro le complicanze a lungo termine dell'obesit\u00e0. Il suo utilizzo \u00e8 stato associato a disturbi gastrointestinali e ad alcuni effetti preoccupanti sui reni.\nAl momento i dati in nostro possesso non dimostrano un controllo dell'obesit\u00e0 nella popolazione a rischio e, conseguentemente, della sindrome metabolica. Gli sforzi fatti sinora con campagne di informazione hanno portato a risultati positivi contenuti in termini di prevenzione e di riduzione degli eventi cardiovascolari. L'epidemia, ormai cos\u00ec viene definita, caratterizzata da obesit\u00e0/sindrome metabolica potrebbe sfociare in una catastrofe sociale con milioni di persone affette dal problema nel XXI secolo, anche per le sue correlazioni con patologie neoplastiche.\nPrevenzione.\nNumerose le strategie proposte per prevenire lo sviluppo della sindrome metabolica: maggiore attivit\u00e0 fisica (camminare almeno 30 minuti al giorno) e ridurre il contenuto calorico nella dieta.\nIn realt\u00e0, queste misure sono efficaci solo in una minoranza di persone, anche a causa della non conformit\u00e0 nei cambiamenti dello stile di vita e della dieta, nonch\u00e9 nelle differenze genetiche legate anche alle etnie. L'\"International Obesity Taskforce\" conclude che sono necessari interventi a livello socio-politico e socio-sanitario per ridurre l'incremento della sindrome metabolica nella popolazione mondiale.\nAltre problematiche.\nIl termine sindrome metabolica si riferisce a un cluster di specifici fattori di rischio cardiovascolari la cui fisiopatologia \u00e8 incentrata sulla resistenza all'insulina. Alcuni studiosi, poich\u00e9 il termine veniva utilizzato sistematicamente nella ricerca e nella pratica clinica, intrapresero una vasta revisione della letteratura in relazione proprio alla definizione della sindrome. Arrivarono, in conclusione, a porre dei dubbi sulla sua designazione come sindrome, che non poterono per\u00f2 confermare e si limitarono a consigliare di trattare tutti i fattori di rischio cardiovascolare indipendentemente dal fatto che un paziente soddisfacesse i criteri per la diagnosi di sindrome metabolica, indicazioni gi\u00e0 intraprese nella pratica clinica quotidiana. In realt\u00e0, il problema semantico venne meno nel corso degli anni, anche se nel 2013 altri autori proposero di ridefinire la sindrome metabolica semplicemente come una condizione di deposito di grasso, basandosi per\u00f2 su studi di fisiologia comparata. In questo studio si evidenzi\u00f2 che la sindrome metabolica \u00e8 molto simile al processo biologico nel quale gli animali iniziano a conservare il grasso in preparazione ai periodi di carenza di cibo, come nel letargo. In conclusione:\nQuesto studio \u00e8 da considerarsi l'unico che raffronti la fisiologia umana a quella animale. Fra i risultati interessanti, si conferm\u00f2 che una caratteristica comune dell'accumulo dei grassi \u00e8 che anche gli animali sviluppano insulinoresistenza."}
{"id": "1445939", "revid": "484362", "url": "https://it.wikipedia.org/wiki?curid=1445939", "title": "Consigli Locali di Malta", "text": ""}
{"id": "1445950", "revid": "111325", "url": "https://it.wikipedia.org/wiki?curid=1445950", "title": "Mushi Productions", "text": ""}
{"id": "1445952", "revid": "277947", "url": "https://it.wikipedia.org/wiki?curid=1445952", "title": "Francesco II di Bretagna", "text": "Origine.\nFrancesco era il figlio maschio primogenito del conte d'\u00c9tampes e conte di Mantes, Riccardo di Dreux e della contessa di Vertus, Margherita di Orl\u00e9ans, figlia di Luigi I di Valois-Orl\u00e9ans e Valentina Visconti; zio paterno di Margherita era Carlo VI di Francia, mentre per parte di madre era nipote di Gian Galeazzo Visconti e Isabella di Valois.&lt;br&gt;Riccardo di Dreux era il figlio maschio quartogenito del Duca di Bretagna, Conte di Montfort e Conte di Richmond, Giovanni V e di Giovanna di Navarra, futura Duchessa reggente di Bretagna e futura regina consorte d'Inghilterra, che secondo il \"Chronicum Britanicum\" era la sesta (quarta femmina) figlia del re di Navarra, Carlo II il Malvagio e della moglie, principessa della casa reale francese Giovanna di Francia, sorella del re di Francia, Carlo V, la settima figlia del re di Francia, Giovanni II il Buono e di Bona di Lussemburgo.\nBiografia.\nSuo padre, Riccardo mor\u00ec nel 1438; il \"Chronicum Britanicum\" riporta che Riccardo, signore d\u00b4Etampes e di Clisson (\"M. Richart Seig. d\u00b4Estampes et de Cliczon\") mor\u00ec l'11 giugno (\"XI jour du mois de Juin\"), nel castello di Clisson (\"au Chasteau de Cliczon\") e fu trasportato a Nantes e sepolto, accanto al padre, nella Chiesa dei Santi Pietro e Paolo di Nantes (\"en l\u00b4\u00e9glise de saint Pere de Nantes, en loquele il est ensepultur\u00e9 avec son pere\")\ne Francesco gli succedette come conte di Etampes.\nSuo zio, Arturo III, mor\u00ec il 26 dicembre 1458; il \"Chronicum Britanicum\" riporta che Arturo (\"Arturus dux Britanni\u00e6\") mor\u00ec il 17 luglio (\"XXVII Decembris\"), e fu sepolto nel convento dei certosini presso Nantes(\"in conventu Cartusiensi juxta Nannetum\"), e, non avendo eredi legittimi, Francesco, conte di \u00c9tampes, gli succedette nel ducato di Bretagna.\nPoliticamente, Francesco II era alleato dei re inglesi e si trov\u00f2 in conflitto col re di Francia, Luigi XI, detto \"il Prudente\" ma anche il \"Ragno universale\" (Primo trattato di Gu\u00e9rande, Lega del bene pubblico e cosiddetta \"Guerra folle\") e con suo figlio Carlo.\nFrancesco si attribuiva poterti sovrani e proibiva ai funzionari del re Luigi XI l'ingresso nel suo ducato; dava inoltre protezione e rifugio a coloro che erano perseguitati dal re francese, che si comportava allo stesso modo coi perseguitati dal duca Francesco II: il maresciallo di Bretagna, Jean de Montauban, che, con la fuga, si era sottratto alla giustizia del ducato, da Luigi XI fu nominato ammiraglio; Luigi XI avrebbe voluto che Francesco II abbandonasse l'alleanza inglese ed inoltre sosteneva un suo diritto di giuspatronato sui vescovado ed abbazie della Bretagna; ma Francesco, nel 1462, invi\u00f2 a Roma un suo procuratore, che dichiar\u00f2 al Papa Pio II ed al sacro collegio, che il duca non era soggetto al re di Francia, e piuttosto di accogliere gli amici ed i servi di Luigi XI, avrebbe fatto entrare nel proprio ducato gli inglesi.\nNel 1465, Francesco aveva aderito alla Lega del bene pubblico, che aveva lo scopo di mettere sul trono di Francia il fratello di re Luigi XI, messieur Charles, che non aveva la stoffa di essere un vero capo, per cui la cosa si concluse con un nulla di fatto. In quello stesso anno, il 15 giugno 1465, si ebbe lo scontro di Montl\u00e9ry, tra Luigi XI ed il duca di Borgogna, Carlo il Temerario; lo scontro si chiuse senza vincitori n\u00e9 vinti, ma il re dovette rientrare a Parigi, per l'arrivo degli alleati di Carlo, il fratello del re, Carlo di Francia, il diciottenne duca di Berry, Francesco II e il duca di Calabria (solo titolare dal 1443) e duca di Lorena, Giovanni d'Angi\u00f2.\nLuigi XI concentr\u00f2 allora i suoi sforzi contro Francesco II e nel 1468, lo sconfisse ed il 10 settembre lo obblig\u00f2 ad accettare la pace di Ancenis. Ancora, nel 1472, dopo che il conflitto era ripreso Francesco II, battuto da Luigi XI fu costretto a deporre le armi. E, quando, nel 1475, il re d'Inghilterra, Edoardo IV, sbarco con il suo esercito a Calais, Francesco II non gli invi\u00f2 gli aiuti richiesti.\nFrancesco II si era allineato alle posizioni dei borgognoni, di Carlo il Temerario; e dopo la morte di quest'ultimo, rimase l'unico grande feudatario di Francia che si mantenne indipendente da Luigi XI e, nonostante il giuramento di fedelt\u00e0 che aveva fatto, continu\u00f2 ad essergli ostile.\nInfine Francesco II si alle\u00f2 con Luigi II, duca di Orl\u00e9ans e conte di Ang\u00f4uleme, con lo scopo di opporsi alla reggente del regno di Francia, Anna di Francia, in nome del fratello, Carlo.\nInsignito dell\"'Honour of Richmond\" da Enrico VII d'Inghilterra, Francesco II mor\u00ec in seguito ad una caduta da cavallo. Dopo la sua morte, Carlo VIII invase la Bretagna obbligando Anna a sposarlo, cos\u00ec da ottenere il controllo del ducato.\nMatrimoni e discendenza.\nNel novembre del 1455, Francesco, come conferma il \"Chronicum Britanicum\", aveva sposato la cugina Margherita, principessa di Bretagna, primogenita del Duca di Bretagna, Conte di Montfort, titolare del Contado di Richmond e pari di Francia, Francesco I, e della sua seconda moglie, Isabella Stuart, figlia secondogenita del re di Scozia Giacomo I, e della moglie, Joan Beaufort. In quell'anno, suo cugino, il Duca di Bretagna, Conte di Guingamp e di Montfort, Pietro II, che era ancora senza figli legittimi e con problemi di salute, si pose il problema della successione, non volendo che la Bretagna cadesse in mani straniere e per questo organizz\u00f2 le nozze fra la nipote Margherita e Francesco, conte d'\u00c9tampes, che era suo cugino. Per celebrare l'evento Pietro convoc\u00f2 i nobili bretoni a Vannes dove il 13 novembre 1455 si riunirono nobili, rappresentanti della citt\u00e0 e del clero e tutti furono concordi nel celebrare le nozze. Il matrimonio ebbe quindi luogo tre giorni dopo e venne celebrato nella cattedrale di Vannes dall'arcivescovo Guillaume de Malestroit.&lt;br&gt;Francesco da Margherita ebbe un figlio:\nDopo essere rimasto vedovo, in seconde nozze, nel 1471, spos\u00f2 quindi Margherita di Foix, principessa di Navarra, figlia del conte di Foix e Bigorre e visconte del B\u00e9arn, Gastone IV di Foix e della sovrana de jure di Navarra, Eleonora di Navarra.&lt;br&gt;Francesco da Margherita ebbe due figlie:\nInfine, dall'amante Antonietta di Magnelais (1420-1474), Francesco ebbe cinque figli illegittimi, tra cui:\nLa tomba a Nantes.\n\u00c8 possibile ammirare nella cattedrale dei Santi Pietro e Paolo a Nantes la tomba di Francesco II e di Margherita di Foix. Realizzato al principio del XVI secolo da Michel Colombe e Jean Perr\u00e9al su commissione della figlia duchessa Anna, il complesso in marmo di Carrara \u00e8 considerato un capolavoro della scultura rinascimentale in Francia."}
{"id": "1445956", "revid": "767487", "url": "https://it.wikipedia.org/wiki?curid=1445956", "title": "Scansati... a Trinit\u00e0 arriva Eldorado", "text": "Scansati... a Trinit\u00e0 arriva Eldorado \u00e8 un film del 1972, diretto da Aristide Massaccesi.\nTrama.\nJonathan Duke \u00e8 un impostore che vende elisir di lunga vita insieme al suo complice Carter. I due vengono, successivamente, stanati e costretti a cambiare metodo di truffa.\nIl Duca tenta cos\u00ec la strada del baro professionista ma, ancora una volta, senza successo, dato che tutto finisce con una rissa in un saloon.\nI due mascalzoni decidono, quindi, di assaltare la ricca citt\u00e0 di Trinit\u00e0, governata dal folle Eldorado.\nJohanthan riesce ad impossessarsi dell'oro, sposa la bella Juanita e continua le sue attivit\u00e0 illecite.\nProduzione.\nRegia.\nPer quanto concerne la paternit\u00e0 del film, vi sono stati numerosi dibattiti. La pellicola presenta la didascalia \u00abregia di Dick Spitfire\u00bb (pseudonimo del produttore Spataro). Successivamente, si \u00e8 ipotizzato Demofilo Fidani dietro la macchina da presa. In realt\u00e0, tramite una intervista ad Aristide Massaccesi, si \u00e8 scoperto che fu lui a dirigere il lungometraggio e che non volle essere accreditato nei titoli di testa perch\u00e9 non contento del risultato finale.\nSceneggiatura.\nScritto da Romano Scandariato, rientra nel filone degli spaghetti western comici. Il titolo, infatti, allude alla saga di \"Lo chiamavano Trinit\u00e0\".\nRiprese.\nStando sempre alle parole del regista romano, \"Scansati ... a Trinit\u00e0 arriva Eldorado\" venne girato in appena sei giorni, con materiale di repertorio.\nColonna sonora.\nLa colonna sonora \u00e8 firmata da Giancarlo Chiaramello. I brani, invece, sono stati eseguiti dai Delirium e dagli Osanna, band attive nel campo rock progressive.\nDistribuzione.\nIl film usc\u00ec nelle sale italiane il 12 novembre 1972. In seguito, venne esportato all'estero, dove \u00e8 conosciuto col titolo internazionale \"Go Away! Trinity Has Arrived in Eldorado\".\nAccoglienza.\nRecensito in modo negativo, \u00e8 considerato da molti come una pellicola trash e di basso valore."}
{"id": "1445958", "revid": "207432", "url": "https://it.wikipedia.org/wiki?curid=1445958", "title": "Chief operating officer", "text": ""}
{"id": "1445963", "revid": "767487", "url": "https://it.wikipedia.org/wiki?curid=1445963", "title": "The J.B.'s", "text": "The J.B.'s (anche riportati con le grafie The JB's e The J.B.s) anche conosciuti come Fred Wesley and the JBs, The James Brown Soul Train, Maceo and the Macks, A.A.B.B. e Fred Wesley and the New JBs, furono il gruppo di supporto di James Brown.\nI J.B.'s vennero fondati nel marzo del 1970 e, durante la loro attivit\u00e0, entrarono nel loro organico numerosissimi musicisti fra cui Bobby Byrd, Pee Wee Ellis, Lyn Collins, Fred Wesley, Maceo Parker, Bootsy Collins e il suo fratello minore Catfish Collins. Nel 2006 dichiararono lo scioglimento mentre nel 2015 furono nominati per entrare nella Rock and Roll Hall of Fame."}
{"id": "1445966", "revid": "49559", "url": "https://it.wikipedia.org/wiki?curid=1445966", "title": "Mzima", "text": ""}
{"id": "1445970", "revid": "767487", "url": "https://it.wikipedia.org/wiki?curid=1445970", "title": "Galericinae", "text": "I Galericini (\"Galericinae\" (Pomel, 1848) sono una sottofamiglia, comprendente i gimnuri e il ratto lunare, della famiglia degli Erinaceidi.\nCaratteristiche.\nPur appartenendo alla stessa famiglia dei ricci, i gimnuri, che non hanno aculei, pi\u00f9 che a loro assomigliano a dei grandi ratti con il muso appuntito. Occhi e orecchie sono ben sviluppati e l'olfatto \u00e8 eccezionale. \nGrazie ai secreti di apposite ghiandole, possono emettere un forte e caratteristico odore che ha sia la funzione di marcare il territorio sia quella di allontanare i predatori.\nDistribuzione ed ecologia.\nTutte le specie vivono nell'Asia sud-orientale.\nSi nutrono soprattutto di insetti e vermi, ma la dieta pu\u00f2 occasionalmente includere sia piccoli vertebrati (anfibi, rettili e anche roditori) sia frutta e funghi.\nL'attivit\u00e0 \u00e8 prevalentemente, ma non esclusivamente, notturna.\nQuattro delle otto specie esistenti sono considerate \"in pericolo\" (EN), cio\u00e8 a rischio di estinzione, dall'IUCN.\nSistematica interna.\nLa sottofamiglia comprende 8 specie, raggruppate in 5 generi:"}
{"id": "1445971", "revid": "149726", "url": "https://it.wikipedia.org/wiki?curid=1445971", "title": "Gimnuro", "text": ""}
{"id": "1445974", "revid": "149726", "url": "https://it.wikipedia.org/wiki?curid=1445974", "title": "Neohylomys", "text": ""}
{"id": "1445975", "revid": "767487", "url": "https://it.wikipedia.org/wiki?curid=1445975", "title": "L\u00e9onie Aviat", "text": "Biografia.\nNata da un'agiata famiglia in una cittadina della Champagne, venne educata presso il monastero delle Visitandine di Troyes, di cui all'epoca era superiora madre Marie de Sales Chappuis e direttore spirituale padre Louis Brisson: conclusa la sua formazione manifest\u00f2 l'intenzione di restare in monastero entrando nell'Ordine della Visitazione, ma i suoi superiori la indirizzarono verso l'\"Opera San Francesco di Sales\".\nL'Opera, una sorta di casa-famiglia, era stata creata da madre Chappuis e padre Brisson per assistere materialmente e spiritualmente le giovani operaie che lavoravano a Troyes, all'epoca centro tessile notevole: per gestirla, i fondatori avevano pensato di istituire una nuova congregazione femminile, improntata a quella stessa spiritualit\u00e0 salesiana che improntava l'Ordine della Visitazione, ed avevano scelto per organizzarla proprio la Aviat.\nL\u00e9onie Aviat entr\u00f2 nell'Opera il 18 aprile 1866, ed il 30 ottobre del 1868 divenne religiosa adottando il nome di \"suor Francesca di Sales\". L'11 ottobre 1871 emise, con le sue compagne, i voti perpetui, dando ufficialmente vita alla congregazione delle Suore Oblate di San Francesco di Sales. Madre Aviat ne fu la prima superiora generale. Le Oblate aprirono pensionati e scuole in numerose parrocchie e presto iniziarono a dedicarsi alle missioni.\nNel 1903, a causa dell'anticlericalismo che aveva permeato le istituzioni francesi, si trasfer\u00ec a Perugia e vi spost\u00f2 la casa madre dell'istituto: si spense nella citt\u00e0 italiana nel 1914.\nIl culto.\nRiconosciutane l'eroicit\u00e0 delle virt\u00f9, papa Pio XII le ha conferito il titolo di Venerabile il 9 aprile del 1957: Giovanni Paolo II l'ha proclamata beata il 27 settembre 1992 ed ha poi presieduto alla sua cerimonia di canonizzazione, avvenuta il 25 novembre del 2001 nella Basilica di San Pietro a Roma.\nIl Martirologio Romano indica per la sua memoria la data del 10 gennaio."}
{"id": "1445977", "revid": "729019", "url": "https://it.wikipedia.org/wiki?curid=1445977", "title": "Encefalopatia traumatica cronica", "text": "L'encefalopatia traumatica cronica (CTE), nota anche come sindrome da demenza pugilistica, \u00e8 una sindrome che \u00e8 stata descritta per la prima volta nel football americano, riscontrata anche in ex-praticanti di altri sport di contatto, come: pugilato, hockey su ghiaccio, rugby, wrestling e arti marziali miste.\nLa condizione patologica \u00e8 causata dall'accumularsi nel tempo di ripetute commozioni cerebrali. Si tratta di una taupatia: gli urti alla testa interferiscono con il metabolismo della cellula nervosa.\nLa scoperta \u00e8 dovuta alle ricerche del dottor Bennet Omalu, neuropatologo nigeriano; il dottor Omalu inizi\u00f2 cos\u00ec una battaglia contro la NFL, accusando la poca importanza data alla salute dei giocatori e il poco interesse per le precauzioni da prendere. La storia di questa scoperta \u00e8 raccontata nel film \"Zona d'ombra\" del 2015.\nEziologia.\nLa sindrome deriva da una somma di fattori che includono il danno cerebrale ricorrente e di un idrocefalo comunicante progressivo formato da lesioni cerebellari ed extrapiramidali.\nSintomatologia.\nFra i sintomi che contraddistinguono la sindrome troviamo tremori, atassia, disartria e lesioni piramidali; inoltre alterazione della personalit\u00e0, con conseguenti scatti d'ira, delirio, e gelosia ossessiva."}
{"id": "1445979", "revid": "161374", "url": "https://it.wikipedia.org/wiki?curid=1445979", "title": "Gala Rizzatto", "text": ""}
{"id": "1445981", "revid": "656614", "url": "https://it.wikipedia.org/wiki?curid=1445981", "title": "Casa dello Studente (Genova)", "text": "La Casa dello Studente di Genova \u00e8 una struttura edilizia che fa capo all'Universit\u00e0 di Genova. L'edificio, di 5 piani, \u00e8 situato in quello che inizialmente era corso Giulio Cesare e che, nel dopoguerra, \u00e8 stato intitolato al partigiano Aldo Gastaldi, e si trova a breve distanza dallo scalo merci Terralba di Genova e dall'ospedale San Martino nel quartiere omonimo.\nStoria.\nEdificazione e prima gestione.\nLa costruzione dell'edificio venne annunciata nella primavera del 1932. La costruzione dell'edificio inizi\u00f2 il 24 maggio 1933 su progetto degli architetti Mario Angelini e Mario Braccialini per essere completata nell'anno seguente e divenire operativa nel 1935.\nNel dicembre 1936 la gestione dell'edificio pass\u00f2 dall'Universit\u00e0 di Genova al Partito Nazionale Fascista e nel 1941 il nome \"Casa dello studente\" divenne \"Casa del fascista universitario\" e la struttura venne gestita direttamente dal Gruppo Universitario Fascista genovese.\nL'occupazione tedesca.\nDurante gli anni finali della seconda guerra mondiale divenne la sede della Gestapo. Oltre alla Casa dello Studente le SS potevano disporre anche della IV sezione del carcere di Marassi, nell'omonimo quartiere. L'edificio venne requisito in pi\u00f9 riprese dai militari tedeschi tra la fine di settembre e la met\u00e0 di ottobre 1943.\nComandata da Friedrich Engel (divenuto noto come \"il boia di Genova\"), fu luogo di tortura di prigionieri politici, partigiani ed antifascisti in genere (o sospettati tali). Alla Casa dello Studente furono reclusi molti esponenti dell'antifascismo genovese tra cui Vannuccio Faralli (che sarebbe poi diventato il primo sindaco di Genova nel dopoguerra), Luciano Bolis, Aldo Zanotti, Raffaele Pieragostini, Rurik Spolidoro, e molti esponenti della Resistenza ligure, tra i quali Gustavo Capit\u00f2, Rina Chiarini, Arrigo Diodati, Attilio Firpo, Balilla Grillotti, Nicola Panevino, Renato Quartini e Remigio Vigliero.\nNel 1944 la staffetta partigiana Stefanina Moro, dopo essere stata qui torturata, mor\u00ec all'ospedale di Asti. Il 25 gennaio 1945 vi mor\u00ec in seguito alle torture cui era stato sottoposto il dirigente comunista serravallese Roberto Berthoud.\nTestimonianze dei prigionieri sopravvissuti riportano il probabile uso delle caldaie dell'edificio come forno crematorio per smaltire i corpi di chi moriva durante le torture.\nUna lapide ricorda quei tragici fatti:\nIl 23 aprile 1945, con l'approssimarsi dell'insurrezione partigiana, i tedeschi si apprestarono a ritirarsi, lasciando la Casa dello Studente alla custodia della Guardia Nazionale Repubblicana, portando via i beni personali dei militari che vi avevano alloggiato e dando fuoco alla documentazione custodita. Questo tentativo di distruzione dei documenti provoc\u00f2 per\u00f2 un incendio, che si diffuse poi in ampie parti dell'edificio, e sono state anche riportate testimonianze di azioni di sciacallaggio da parte dei repubblichini.\nIl dopoguerra.\nNei primi mesi successivi alla guerra il comune di Genova, per volere del sindaco Vannuccio Faralli, requis\u00ec l'edificio per impiegarlo come rifugio di alcune tra le numerose famiglie di genovesi che avevano perso la casa a causa dei bombardamenti. La decisione cre\u00f2 attriti tra l'amministrazione comunale e l'amministrazione universitaria, che avrebbe invece voluto un immediato riutilizzo da parte degli studenti. Negli stessi mesi il Comitato di Liberazione Nazionale organizz\u00f2 visite guidate per mostrare alla popolazione i luoghi dove avvenivano le torture ed erano detenuti i prigionieri. Nel settembre del 1946, anche per mettere fine alle proteste da parte dell'Ateneo, il sindaco comunic\u00f2 che entro poco tempo sarebbe avvenuta la restituzione dell'edificio alla gestione dell'universit\u00e0, passaggio che effettivamente avvenne dopo poco.\nNel dopoguerra l'edificio venne restaurato, le celle, le cantine dove avvenivano le torture e la galleria rifugio antiaereo vennero murate e la Casa dello Studente torn\u00f2 alla sua funzione originaria.\nDurante le proteste del sessantotto e degli anni seguenti la casa venne occupata e sgomberata pi\u00f9 volte, divenendo per breve tempo anche una delle sedi del gruppo extraparlamentare di Lotta Comunista. Nel 1972, durante una occupazione della Casa dello Studente da parte di studenti residenti ed esterni, un ex partigiano di nome \"Livio\", che viveva alla casa ospite dei compagni di Lotta Comunista indic\u00f2 uno degli ingressi alle celle della tortura, adiacente alle cucine, che era stato murato nel '46. Durante varie notti di lavoro i compagni di Lotta Comunista riuscirono a praticare un foro nel cemento militare durissimo e ad entrare nei locali, intatti dopo vari decenni. Dopo alcuni giorni si informarono le autorit\u00e0 della scoperta. Questi locali sono ora adibiti a Museo della Resistenza. L'edificio, restaurato internamente ed esternamente nei primi anni 2000, \u00e8 adibito da alcuni decenni a residenza per gli studenti universitari fuori sede, aula studio e per il servizio mensa delle vicine facolt\u00e0 di ingegneria e medicina. Nel locale della mensa, sito a livello stradale, sono visibili alcune delle celle in cui venivano tenuti prigionieri antifascisti. Esse sono visitabili, ed in particolare il \"Centro di documentazione \"Logos\"\" organizza visite guidate per le scolaresche in occasione della ricorrenza del 25 aprile."}
{"id": "1445983", "revid": "466539", "url": "https://it.wikipedia.org/wiki?curid=1445983", "title": "Diamond contro Chakrabarty", "text": "Sidney A. Diamond contro Ananda Mohan Chakrabarty (1980) fu la sentenza con cui la Corte suprema degli Stati Uniti diede per la prima volta il permesso di brevettare organismi geneticamente modificati.\nIl caso.\nNell'anno 1972 l'impresa General Electric present\u00f2 presso l'Ufficio Marchi e Brevetti degli Stati Uniti una domanda di brevetto per proteggere un batterio geneticamente modificato, derivato dal genene Pseudomonas capace di degradare le molecole del petrolio grezzo. In altre parole si trattava di un batterio in grado, sulla carta, di bonificare le aree inquinate da idrocarburi. L'ingegnere genetico che svilupp\u00f2 l'organismo si chiamava Ananda Mohan Chakrabarty. L'ufficio brevetti si rifiut\u00f2 inizialmente di accettare la richiesta sulla concessione i diritti di propriet\u00e0 intellettuale sul batterio, sebbene esistesse negli Stati Uniti una lunga storia di brevetti concessi riguardanti esseri viventi, affermando che secondo la legge gli esseri viventi non erano brevettabili. Il primo esempio noto risale al 1873 quando fu concesso a Louis Pasteur un brevetto su di un processo per la produzione di lievito di birra che nella descrizione includeva il lievito ottenuto tramite il processo descritto. A questo primo rifiuto segu\u00ec il ricorso d'appello presso \"Board of Patent Appeals and Interferences\", anch'esso con esito negativo. Quindi la United States Court of Customs and Patent Appeals (CCPA) stabil\u00ec che il fatto che gli organismi siano vivi fosse privo di valore legale ai fini della applicazione della legge sulla brevettabilit\u00e0.\nLa decisione finale, dopo 8 anni di discussioni e sentenze contrastanti, venne dopo la discussione del caso alla Corte Suprema il 17 marzo 1980. Il 16 giugno 1980 fu emesso il verdetto, a maggioranza di 5 contro 4, che acconsent\u00ec alla propriet\u00e0 intellettuale sul batterio. Il diritto alla propriet\u00e0 intellettuale sul batterio venne concessa sulla base dell'interpretazione della sezione 101 della norma \"US Patents Act\" del 1952, che regola la legislazione statunitense sui brevetti, secondo la quale il brevetto pu\u00f2 essere richiesto da \"qualunque persona che possa avere inventato una macchina o un procedimento di lavoro, includendo qualsiasi cosa che sia fatta da un uomo sotto il sole\". Nella sua sentenza la corte motiv\u00f2: \"Il brevettante ha prodotto un nuovo batterio con caratteri marcatamente differenti da ogni batterio scoperto in natura, avente una potenzialit\u00e0 per un utilizzo significativamente utile. La sua scoperta non corrisponde ad un prodotto della natura, ma ad opera del medesimo, quindi \u00e8 brevettabile secondo il paragrafo B 101.14\". Il ratio decidendi della corte suprema consistette nel riconoscere la rilevanza dell'intervento umano nell'oggetto del brevetto, il suo non ritrovamento in natura, ed infine i suoi potenziali utilizzi positivi. La concessione del brevetto, dopo otto anni di conflitti giudiziari, costitu\u00ec una rivoluzione nella prassi brevettuale americana e, indirettamente, anche su quella europea.\nLe conseguenze.\nLa sentenza di fatto apr\u00ec la possibilit\u00e0 di considerare la vita come servizio e bene commerciabile. Oggi, a causa di questa sentenza, le societ\u00e0 di genomica e di biotecnologie possono brevettare singoli geni che costituiscono la struttura della mappa umana.\nMembri della corte.\nChief Justice:\nAssociate Justices:"}
{"id": "1446010", "revid": "22475", "url": "https://it.wikipedia.org/wiki?curid=1446010", "title": "Josh Keaton", "text": "Biografia.\nNella sua carriera cinematografica Keaton ha recitato in diversi film e telefilm per la TV, e ha lavorato anche come doppiatore.\nHa vinto alcuni premi cinematografici ed ha avuto quali 6 candidature e 2 vittorie.\n\u00c8 stato anche un componente della Boy band \"No Authority\".\nVita privata.\n\u00c8 fratello di Danielle Keaton, Alitzah e Sabrina Wiener e fratellastro di James Lee Dallas.\n\u00c8 sposato con l'attrice Elizabeth Melendez. "}
{"id": "1446042", "revid": "123344629", "url": "https://it.wikipedia.org/wiki?curid=1446042", "title": "2,5-dimetilfurano", "text": "Il 2,5-dimetilfurano o 2,5-DMF (o anche solo DMF) \u00e8 un composto chimico che deriva dalla decomposizione degli zuccheri. Viene considerato un'alternativa al bioetanolo. L'isomero 2,3-DMF (numero CAS ), \u00e8 stato ottenuto tramite un catalizzatore di rame dall'idrossimetilfurfurale, facilmente ottenibile dal fruttosio, a sua volta derivabile dalla fermentazione della cellulosa e dagli scarti vegetali.\nSi ritrova tra i costituenti volatili del caff\u00e8 tostato e si comporta come \"scavenger\" (rimozione) verso il radicale idrossile.\nCon lo stesso acronimo (DMF) viene anche abbreviato il nome della dimetilformammide.\nProduzione.\nIl fruttosio pu\u00f2 essere convertito in 2,5-dimetilfurano in un processo catalitico da biomassa a liquido. La conversione del fruttosio in DMF procede tramite idrossimetilfurfurale.\nPotenziale biocarburante.\nDMF ha molte caratteristiche che lo rendono un ottimo biocarburante. Ha una densit\u00e0 energetica maggiore del 40% rispetto a quella dell'etanolo, rendendolo paragonabile alla benzina. \u00c8 anche chimicamente stabile e, essendo insolubile in acqua, non assorbe l'umidit\u00e0 dall'atmosfera. Anche l'evaporazione del dimetilfurano durante il processo di produzione richiede circa un terzo in meno di energia rispetto all'evaporazione dell'etanolo, sebbene abbia un punto di ebollizione di 14\u00a0\u00b0C in pi\u00f9, ovvero a 92\u00a0\u00b0C, rispetto ai 78\u00a0\u00b0C per l'etanolo.\nLa capacit\u00e0 di produrre in modo efficiente e rapido dimetilfurano dal fruttosio, presente nella frutta e in alcuni ortaggi a radice, o dal glucosio, che pu\u00f2 essere derivato dall'amido e dalla cellulosa, tutti ampiamente disponibili in natura, aumenta l'attenzione verso il dimetilfurano, sebbene i problemi di sicurezza debbano essere ancora esaminati. Il bioetanolo e il biodiesel sono attualmente i principali biocarburanti liquidi.\nIl rapporto stechiometrico aria/carburante del dimetilfurano \u00e8 10,72, rispetto all'etanolo a 8,95 e alla benzina a 14,56. Ci\u00f2 significa che la combustione del dimetilfurano richiede circa il 33% in meno di aria rispetto alla stessa quantit\u00e0 di benzina, ma circa il 20% in pi\u00f9 di aria rispetto alla stessa quantit\u00e0 di etanolo.\nIl potere calorifico del dimetilfurano liquido \u00e8 di 33,7\u00a0MJ/kg, rispetto a 26,9\u00a0MJ/kg per l'etanolo e 43,2\u00a0MJ/kg per la benzina. Il numero di ottano di ricerca (RON) del dimetilfurano \u00e8 119. Il calore latente di vaporizzazione a 20\u00a0\u00b0C \u00e8 31,91\u00a0kJ/mol. Recenti test in un motore a benzina monocilindrico hanno riscontrato che l'efficienza termica della combustione del dimetilfurano \u00e8 simile a quella della benzina.\nAltri usi.\n2,5-dimetilfurano funge da scavenger per l'ossigeno singoletto, una propriet\u00e0 che \u00e8 stata sfruttata per la determinazione dell'ossigeno singoletto nelle acque naturali. Il meccanismo comporta una reazione di Diels-Alder seguita da idrolisi, che alla fine porta a diacetiletilene e perossido di idrogeno come prodotti. Pi\u00f9 recentemente, l'alcool furfurilico \u00e8 stato usato per lo stesso scopo.\nIl 2,5-dimetilfurano \u00e8 stato anche proposto come standard interno per la spettroscopia NMR. Il 2,5-dimetilfurano ha singoletti nel suo spettro 1H NMR a \u03b4 2,2 e 5,8; i singoletti offrono integrazioni affidabili, mentre le posizioni dei picchi non interferiscono con molti analiti. Il composto ha anche un adeguato punto di ebollizione di 92\u00a0\u00b0C che impedisce perdite per evaporazione, ma \u00e8 comunque facilmente rimovibile.\nRuolo nella chimica degli alimenti.\nIl 2,5-dimetilfurano si forma nella degradazione termica di alcuni zuccheri ed \u00e8 stato identificato in tracce come un componente di zuccheri caramellati.\nTossicologia.\nIl 2,5-dimetilfurano svolge un ruolo nel meccanismo per la neurotossicit\u00e0 dell'esano nell'uomo. Insieme con l'esano-2,5-dione e il 4,5-diidrossi-2-esanone, \u00e8 uno dei principali metaboliti dell'esano.\nIl 2,5-dimetilfurano \u00e8 stato identificato come uno dei componenti del fumo di sigaro con bassa tossicit\u00e0 ciliare (capacit\u00e0 di influenzare negativamente le ciglia nel tratto respiratorio che sono responsabili della rimozione di particelle estranee). La sua concentrazione ematica pu\u00f2 essere utilizzata come biomarcatore per il fumo.\nIl confronto delle schede di dati di sicurezza mostra che la manipolazione umana del 2,5-dimetilfurano \u00e8 pericolosa quasi quanto quella della benzina."}
{"id": "1446048", "revid": "304077", "url": "https://it.wikipedia.org/wiki?curid=1446048", "title": "Chevrolet Volt", "text": "La Chevrolet Volt \u00e8 un'auto ibrida elettrica plug-in di segmento C prodotta dalla General Motors con il marchio Chevrolet e disponibile negli Stati Uniti a partire dal dicembre 2010. La GM comunque evita di usare il termine \"ibrido\", e preferisce denominarla auto elettrica con estensore di autonomia, dato che il motore di trazione \u00e8 elettrico in ogni situazione di guida. Il 5 marzo 2012 \u00e8 stata eletta Auto dell'anno 2012.\nProfilo e caratteristiche.\nNascita del modello.\nIl prototipo della Volt \u00e8 stato ufficialmente presentato al North American International Auto Show (NAIAS) il 7 gennaio 2007 a Detroit. Un modello modificato \u00e8 stato presentato al Shanghai Auto Show nell'aprile del 2007 a Shanghai, Cina. Al momento della presentazione il progetto Volt aveva appena un anno di vita. Era stato iniziato nel 2006 dopo che Robert Lutz, Presidente della GM Nord America, venne a conoscenza del progetto della Tesla Roadster, un'auto elettrica sportiva di alte prestazioni. A differenza del Roadster, che costava circa 100.000 dollari, al suo debutto la Volt viene venduta nei mercati nordamericani a un prezzo di circa 41.000 dollari.\nDesign esterno ed interno.\nLa vettura propone una grintosa carrozzeria a due volumi e mezzo di forma allungata, slanciata e quindi sportiveggiante. A dare un tocco di sportivit\u00e0 in pi\u00f9 ci pensano elementi come lo spoiler posteriore o il massiccio scudo paraurti, i fari anteriori dal taglio affilato, il padiglione basso e la coda corta e raccolta. Inoltre la stessa altezza del corpo vettura, molto ridotta, rende la vettura ancora pi\u00f9 accattivante gi\u00e0 al solo sguardo.\nL'abitacolo, adatto per quattro persone, sfoggia un cockpit decisamente futuristico, poich\u00e9 salta subito all'occhio la completa assenza di strumenti analogici. Al posto del cruscotto vi \u00e8 un display digitale che fornisce informazioni riguardanti la velocit\u00e0 e quant'altro si pu\u00f2 rilevare dai normali cruscotti analogici della maggior parte delle altre auto. Un secondo display, che domina la consolle centrale, \u00e8 caratterizzato da un originale indicatore di efficienza di guida, consistente in una sfera visualizzata sul display che si sposta a seconda dello stile di guida del conducente: mantenendola al centro del display si ottimizza l'efficienza di guida e l'autonomia del pacco batterie si mantiene su livelli accettabili.\nLa piattaforma E-Flex.\nIl prototipo Volt presentato al salone dell'automobile di Detroit utilizza una piattaforma di nuova concezione, con cui si intende standardizzare i vari componenti delle future auto elettriche e di permettere l'impiego di vari tipi di motori sussidiari intercambiabili. Nel modello presentato a Detroit \u00e8 installato un motore elettrico, una batteria ricaricabile agli ioni di litio da 16 kWh (58 MJ) e un piccolo motore a benzina da connesso a un generatore da 53 kW. La Volt \u00e8 messa in moto dal motore elettrico che ha una potenza massima di 120\u00a0kW (160 CV). La ricarica delle batterie avviene normalmente a casa durante la notte. Per una carica completa occorrono circa 6 ore e mezza con la corrente domestica americana da 120 V, 20 A (2,4\u00a0kW di assorbimento). Per comodit\u00e0 la Volt dispone di due prese di corrente sui due lati. Dato che il motore elettrico non \u00e8 influenzato da quale sistema viene usato per caricare le batterie, tipi diversi di motore potrebbero venire adottati per azionare il generatore.\nUn altro tipo di motore \u00e8 il fuel cell a idrogeno, che \u00e8 stato montato sul modello di Volt presentato nel Shanghai Auto Show del 2007. Altre possibilit\u00e0 menzionate dalla GM potrebbero essere un motore a etanolo puro (E100) e un altro diesel per l'Europa, alimentato da carburante biodiesel.\nQuesti motori sono piccoli perch\u00e9 hanno l'unica funzione di azionare il generatore elettrico che ricarica le batterie. Inoltre, avranno un regime di giri fisso e ottimale e questo far\u00e0 s\u00ec che il loro consumo sar\u00e0 ulteriormente diminuito, intorno a 1 litro ogni 20\u00a0km. Questo ovviamente per i viaggi lunghi che richiedono l'intervento del motore supplementare. Per la routine giornaliera in citt\u00e0, i 60\u00a0km forniti dalle batterie caricate con la corrente di casa costeranno molto meno che il loro equivalente in benzina. L'altro grande vantaggio \u00e8 ovviamente l'inquinamento nullo prodotto direttamente della vettura (nel caso in cui non si avvii il motore termico).\nTornando alla Volt definitiva, essa \u00e8 equipaggiata con due motori elettrici, uno principale da 150 CV e uno ausiliario da 87 CV che entra in funzione a sostegno del primo quando la vettura superi i 100 km/h. A questi due motori se ne aggiunge un terzo, di tipo endotermico a benzina da 1.4 litri di cilindrata, che aiuta i primi due e non interviene mai direttamente nella propulsione della vettura, ma serve unicamente a ricaricare il motore ausiliario. In ogni caso il motore a benzina non entra mai in funzione, se non dopo che il livello di carica del pacco batterie scende sotto il 30% della carica totale.\nCon questo sistema, denominato \"sistema Voltec\" dal Gruppo GM, la Chevrolet Volt si impone come una delle vetture pi\u00f9 innovative tra quelle a propulsione alternativa. Grazie a esso, l'autonomia del veicolo giunge a 1.030\u00a0km su autostrada. La velocit\u00e0 massima della Volt \u00e8 di 160\u00a0km/h, velocit\u00e0 alla quale l'autonomia subisce un netto tracollo. La General Motors intende costruire circa 60.000 Volt gi\u00e0 il primo anno di produzione, e cio\u00e8 quattro volte il numero di Prius prodotte annualmente. La vettura giapponese infatti \u00e8 la principale concorrente della Volt, anche se in questo caso si tratta di una vera auto ibrida, che ha come motore principale un normale motore a scoppio, assistito saltuariamente da quello elettrico. La Volt, con la sola elettricit\u00e0 immagazzinata nelle batterie in dotazione, pu\u00f2 percorrere fino a 64\u00a0km, prima di necessitare di una ricarica. Dato che circa l'ottanta per cento degli americani e degli europei non percorre pi\u00f9 di tale distanza in un tipico giorno feriale, l'uso di carburante verrebbe drasticamente ridotto, a tutto beneficio della qualit\u00e0 dell'aria urbana e dei portafogli.\nOpel Ampera.\nIn Europa, la Volt viene commercializzata sia con il marchio Chevrolet che con i marchi Opel per il continente e Vauxhall per il mercato inglese e denominata in questi ultimi casi Ampera: le auto vengono prodotte comunque sempre negli USA assieme a quelle destinate al mercato locale, e la Ampera differisce dalla Volt solo per alcune caratteristiche estetiche di carattere pi\u00f9 sportiveggiante, specie nel frontale, dominato dai gruppi ottici inseriti in due alloggiamenti a forma di boomerang, i quali penetrano anche nel paraurti, dove trova posto l'alloggiamento dei fendinebbia. Cambia la versione dei cerchi in lega, che per il mercato europeo \u00e8 quello dal disegno pi\u00f9 grintoso tra i tre a disposizione per la Volt negli USA.\nPer quanto riguarda l'avvio delle vendite, mentre la Chevrolet Volt \u00e8 stata introdotta alla fine del 2010, per la Ampera l'attesa prima del lancio commerciale \u00e8 stata pi\u00f9 lunga, con le prime consegne avvenute in primavera 2012. Nel frattempo, per\u00f2, la versione definitiva destinata al Vecchio Continente \u00e8 stata presentata al Salone di Francoforte, dopo una prima presentazione avvenuta gi\u00e0 due anni e mezzo prima a Ginevra.\nLa General Motors prevede di produrre per il 2012 circa 6.000 esemplari di Ampera per il mercato europeo. In ogni caso, sono previsti anche 2.000 esemplari con marchio Chevrolet. La Opel Ampera \u00e8 stata insignita del premio di Auto dell'anno 2012: il riconoscimento le \u00e8 stato assegnato in occasione del Salone di Ginevra dello stesso anno.\nProduzione.\nLa data dell'immissione sul mercato \u00e8 stata a fine 2010 negli USA, mentre in Europa \u00e8 avvenuta un anno dopo. Le prime consegne in Italia sono avvenute a maggio 2012. Per creare competitivit\u00e0 nella ricerca di nuove tecnologie per batterie, la GM ha selezionato due ditte per la fornitura delle batterie agli ioni di litio: Compact Power e Continental Automotive Systems. Chiaramente, la resa e il buon funzionamento delle batterie avranno grande importanza per il successo della Volt.\nNon in tutto il mondo, per\u00f2, la vettura verr\u00e0 commercializzata come Chevrolet Volt. In zone decisamente ampie del pianeta verranno utilizzati altri marchi. La produzione della Volt, cos\u00ec come anche quella della sua gemella, l'Ampera, \u00e8 cessata durante la primavera del 2015, ma le fonti attestano che \u00e8 intenzione della General Motors immettere sul mercato le due successive generazioni dei due modelli ibridi.\nLa seconda generazione della Chevrolet Volt \u00e8 commercializzata nel Nord America da ottobre 2015, come modello 2016. L'efficienza \u00e8 stata ulteriormente migliorata tuttavia la nuova versione non \u00e8 mai stata commercializzata in Europa. Opel utilizza il nome Ampera per commercializzare la Chevrolet Volt EV. La produzione fin\u00ec nel 2019.\nAltri mercati.\nNon tutto il continente europeo vedr\u00e0 l'arrivo della nuova vettura con i marchi Opel o Chevrolet: in Regno Unito la Volt verr\u00e0 commercializzata con il marchio Vauxhall, ma sempre con il nome di Ampera, come nel caso della Opel. Per il mercato d'oltremanica, si prevede la produzione di circa 4\u00a0000 esemplari.\nIn Oceania, ed in particolare in Australia e Nuova Zelanda, la Chevrolet Volt verr\u00e0 commercializzata come Holden Volt.\nAuto precedenti simili.\nLa Volt ha 5 porte, con il portellone posteriore, e ospita 4 persone. Questo rappresenta un notevole vantaggio rispetto all'auto elettrica General Motors EV1 del 1990, che aveva solo due posti. La Volt ha anche una maggiore velocit\u00e0 della EV1, 160\u00a0km/h invece che 130\u00a0km/h. Il volume delle batterie \u00e8 stato ridotto da 300 a 100 litri nella Volt. La Opel Flextreme \u00e8 un prototipo basato sulla stessa meccanica della Volt, ma ha un motore di ricarica diesel e la carrozzeria pi\u00f9 sofisticata, in quanto destinata al mercato europeo."}
{"id": "1446051", "revid": "124409897", "url": "https://it.wikipedia.org/wiki?curid=1446051", "title": "Leggi di Atene", "text": "L'espressione leggi di Atene viene usata nella cultura occidentale tutte le volte in cui si esamina se la necessit\u00e0 di rispettare le \"leggi\" comporti intenderle come quel complesso di norme inderogabili ed immutabili, da osservare sia quando ci sono favorevoli, sia quando ci sono avverse. Il termine deriva dai dialoghi platonici sul processo e sulla morte di Socrate, ma ha un uso generalizzato tutte le volte che viene affrontato il tema della \"maest\u00e0\" delle leggi.\nSocrate e la legge.\nCome racconta Platone nel dialogo del \"Critone\", Socrate, pur sapendo di essere stato condannato ingiustamente, una volta in carcere rifiut\u00f2 le proposte di fuga dei suoi discepoli, che avevano organizzato la sua evasione corrompendo i carcerieri.\nSi pone a questo punto uno dei temi pi\u00f9 dibattuti della \"questione socratica\": il rapporto tra Socrate e le leggi: perch\u00e9 Socrate accetta la ingiusta condanna? Si confrontano ancora una volta le due interpretazioni che possono essere genericamente e sinteticamente riportate la prima a G. Reale, quella che si potrebbe definire religiosa, e la seconda laica, a G. Giannantoni.\nSecondo quest'ultima interpretazione \u00e8 errato ritenere che il comportamento di Socrate vada inteso come l'assenso a un principio di legalit\u00e0, a un obbedire alle leggi sempre e comunque. Socrate invece ci spiega che, se \u00e8 pur vero che le leggi che egli a suo tempo \"dialogando\" con loro aveva esaminato ritenendole giuste - e per questo egli \u00e8 vissuto sempre ad Atene - ora, per il fatto che erano divenute ingiuste verso di lui, non sarebbe stato comunque moralmente corretto infrangerle con la fuga. Egli obbedir\u00e0 alle leggi per non danneggiare gli ateniesi (dicono le Leggi: \u00abSe fuggirai cos\u00ec vergognosamente...facendo male a coloro a cui meno dovresti, cio\u00e8 a te stesso, agli amici, alla patria\u00bb) (\"ibidem\") che, avendolo condannato, continuano a credere di averlo fatto secondo giustizia. Il rispetto della legge, insegna Socrate, non \u00e8 subordinato al nostro interesse particolare: essa va rispettata anche quando la si ritiene ingiusta, ma, nel contempo, \u00e8 nostro dovere fare di tutto per modificarla col consenso degli altri (dicono infatti le Leggi a Socrate che egli \u00e8 in difetto perch\u00e9 \u00abnon hai cercato di persuaderci se non facciamo bene qualcosa\u00bb.(\"ibidem\") Poich\u00e9 allora il solo criterio per stabilire ci\u00f2 che \u00e8 giusto e ci\u00f2 che non lo \u00e8, non essendoci una Giustizia a cui sempre obbedire, \u00e8 quello di confrontarsi con gli altri con il dialogo. C'era infatti un solo modo di fuggire alla condanna: convincere gli ateniesi dialogando con loro ma ormai, dice Socrate, me ne manca il tempo. Come gi\u00e0 aveva detto al processo: \u00abE per\u00f2, come vi dicevo fin da principio, sarebbe davvero un miracolo se io fossi capace di levarvi dal cuore in cos\u00ec breve tempo questa calunnia che vi ha messo radici cos\u00ec fitte e profonde.\u00bb (da Platone \"Apologia di Socrate\")\nAggiunge Socrate: \u00abIo sono persuaso di non aver fatto mai, volontariamente, ingiuria a nessuno; soltanto, non riesco a persuaderne voi: troppo poco tempo abbiamo potuto conversare insieme. [...] Ecco la cosa pi\u00f9 difficile di tutte a persuaderne alcuni di voi. Perch\u00e9 se io vi dico che questo significa disobbedire al daimon, e che perci\u00f2 non \u00e8 possibile io viva quieto, voi non mi credete e dite che io parlo per ironia; se poi vi dico che proprio questo \u00e8 per l'uomo il bene maggiore, ragionare ogni giorno della virt\u00f9 e degli altri argomenti sui quali m'avete udito disputare e far ricerche su me stesso e su gli altri, e che una vita che non faccia di cotali ricerche non \u00e8 degna d'esser vissuta: s'io vi dico questo, mi credete anche meno. Eppure la cosa \u00e8 cos\u00ec com'io vi dico, o cittadini; ma persuadervene non \u00e8 facile. E d'altra parte io non mi sono assuefatto a giudicare me stesso meritevole di nessun male.\u00bb\nSocrate non considerava ingiuste le Leggi della \"polis\", ma unicamente il comportamento degli uomini. Immaginando di dialogare con le Leggi, Socrate fa dire loro: \u00abOra dunque tu te ne andrai all'Ade ingiustamente condannato non da noi Leggi, ma dagli uomini\u00bb. Socrate considera le Leggi delle entit\u00e0 vive, non impersonali, da rispettare in ogni caso, perch\u00e9 da esse, in fondo, egli ha ricevuto la vita: \u00abE poich\u00e9 sei venuto al mondo, sei stato allevato ed educato, come puoi dire di non essere, prima di tutto, creatura nostra, in tutto obbligato a noi, tu e i tuoi avi?\u00bb Secondo Socrate quindi, la Giustizia va seguita sempre e comunque, (almeno secondo la testimonianza di Platone) anche se da ci\u00f2 derivasse un male per noi. Rivolto a Critone inoltre afferma: \u00abNon dobbiamo curarci tanto di quel che dir\u00e0 la gente, ma del parere di chi si intende di giustizia e di ingiustizia, di colui che \u00e8 la verit\u00e0 stessa. Tu non fai dunque un ragionamento corretto quando affermi che dobbiamo preoccuparci del parere della gente su ci\u00f2 che \u00e8 bello o buono e viceversa. \u00c8 vero che qualcuno potrebbe obiettare che la gente pu\u00f2 anche farci morire... Importante non \u00e8 vivere, ma vivere rettamente\u00bb.\nCon l'utilizzo di quella figura retorica che si chiama prosopopea sono le Leggi a parlare e a dire: \u00abOra dunque tu te ne andrai all'Ade ingiustamente condannato non da noi Leggi, ma dagli uomini\u00bb. Socrate considera le Leggi delle entit\u00e0 vive, non impersonali, da rispettare in ogni caso, perch\u00e9 da esse, in fondo, egli ha ricevuto la vita: \u00abE poich\u00e9 sei venuto al mondo, sei stato allevato ed educato, come puoi dire di non essere, prima di tutto, creatura nostra, in tutto obbligato a noi, tu e i tuoi avi?\u00bb Secondo Socrate quindi, la Giustizia va seguita sempre e comunque, (almeno secondo la testimonianza di Platone) anche se da ci\u00f2 derivasse un male per noi. Rivolto a Critone inoltre afferma: \u00abNon dobbiamo curarci tanto di quel che dir\u00e0 la gente, ma del parere di chi si intende di giustizia e di ingiustizia, di colui che \u00e8 la verit\u00e0 stessa. Tu non fai dunque un ragionamento corretto quando affermi che dobbiamo preoccuparci del parere della gente su ci\u00f2 che \u00e8 bello o buono e viceversa. \u00c8 vero che qualcuno potrebbe obiettare che la gente pu\u00f2 anche farci morire... Importante non \u00e8 vivere, ma vivere rettamente\u00bb.\nSofocle e le leggi.\nLa risposta che emerge dai dialoghi platonici ed incentrati sulla figura di Socrate, come protagonista di essi, non \u00e8 l'unica fornita dal mondo greco. Sofocle ne fa il tema centrale dell'Antigone e la risposta che ne d\u00e0 (la superiorit\u00e0 della legge divina su quella della propria citt\u00e0, \u00e8 favorita dal fatto che parlando ad un pubblico di ateniesi, non si mettevano in discussione le leggi di Atene, ma quelle di Tebe, una citt\u00e0-stato sostanzialmente nemica).\nCreonte, re di Tebe aveva stabilito la pena della lapidazione a chi avesse concesso onori funebri al corpo di Polinice ucciso dal fratello Eteocle. Antigone, sorella di entrambi osa sfidare il divieto del re: \u00abMa per me non fu Zeus a proclamare quell'editto, n\u00e9 la Giustizia che dimora tra gli d\u00e8i. [...] Io seguo le leggi sacre e incrollabili degli d\u00e8i, leggi non scritte, di quelle io un giorno dovr\u00f2 subire il giudizio. [...] E non credevo che i tuoi bandi fossero cos\u00ec potenti da sovrastare e sovvertire le leggi morali degli d\u00e8i!\u00bb.\nOpposta \u00e8 la tesi di Creonte: \u00abA chi la comunit\u00e0 ha posto come comandante, a quegli bisogna prestare obbedienza, sia nelle cose piccole e giuste, sia in quelle contrarie.\u00bb\nIl pensiero di Sofocle \u00e8 sintetizzato dal Corifeo ricava la morale da questo \u00abintestardimento che uccide\u00bb: \u00abNon bisogna disonorare la legge che gli d\u00e8i ci impongono\u00bb."}
{"id": "1446053", "revid": "3115", "url": "https://it.wikipedia.org/wiki?curid=1446053", "title": "Chiesa di Sant'Ambrogio vecchio (Cademario)", "text": "La chiesa di Sant'Ambrogio vecchio \u00e8 un edificio religioso romanico che si trova nella localit\u00e0 di Cademario, nel Canton Ticino della Svizzera italiana.\nStoria.\nLa chiesa, originariamente parrocchia di Cademario, fu costruita nell'XI secolo ed era composta da un'unica aula con abside e orientamento a est. Due secoli dopo la chiesa sub\u00ec un ampliamento che comport\u00f2 anche una trasformazione dell'orientamento: fu aggiunta una seconda navata che le diede una struttura simile a molti altri edifici religiosi del Sopraceneri. Nel XV secolo la facciata, che oggi si trova nella parte meridionale della chiesa, fu decorata con affreschi oggi conservati solo in parte.\nUn'ulteriore modifica radicale avvenne nel XVII secolo, quando con l'aggiunta del coro quadrato in stile barocco l'orientamento della chiesa venne nuovamente modificato, con uno slittamento a nord di 90\u00b0. In quella stessa occasione il pavimento della struttura venne innalzato e furono realizzate le volte.\nNegli anni successivi, tuttavia, la chiesa fu sostanzialmente dismessa. Il recupero, orientato per\u00f2 verso il ripristino delle strutture tardomedievali, arriv\u00f2 fra gli anni cinquanta del XX secolo e l'inizio del XXI: ad iniziare le opere fu Ferdinando Reggiori, che fra la met\u00e0 del secolo e il 1968 inizi\u00f2 la chiusura del coro, apr\u00ec l'abside, realizz\u00f2 un soffitto in legno e ripristin\u00f2 le antiche arcate che dividevano la chiesa. A completare il restauro, fra il 1998 e il 2004, furono Tita Carloni e Jacopo Gilardi, che ripristinarono il livello del pavimento precedente alla modifica secentesca, completarono la copertura avviata da Reggiori e chiusero del tutto il coro. Le opere, tuttavia, mirarono a preservare comunque le strutture, anche successivamente aggiunte alla chiesa.\nDescrizione.\nEsterni.\nLa facciata ovest \u00e8 quella che pi\u00f9 delle altre mostra la stratificazione dei successivi rimaneggiamenti subiti dalla chiesa nel corso dei secoli: qui \u00e8 possibile osservare una porzione dei tetti a falde che coprivano le due navate della chiesa nel XIII secolo. Al suo fianco sorge il campanile, anch'esso in stile romanico, dotato di una superficie grezza nella quale si aprono monofore sia singole che accoppiate.\nLa facciata nord, invece, mostra l'abside semicircolare, scandita da tre arcate cieche, ciascuna delle quali ospita una monofora. Gli affreschi sul versante opposto, conservati solo in parte, rappresentano infine \"San Cristoforo\" e \"Sant'Ambrogio\".\nInterni.\nMolto interessanti gli affreschi realizzati nel tardo XII secolo o all'inizio di quello successivo sull'abside: ispirati alle pitture coeve lombarde o catalane, rappresentano \"Cristo in Maest\u00e0 coi simboli dei quattro Evangelisti\", \"La teoria degli apostoli con la Vergine\" e \"Sant'Ambrogio e due angeli\". Fra il primo, che si trova nella fascia alta, e gli altri affreschi, posizionati pi\u00f9 in basso, si trova un nastro pieghettato dipinto in prospettiva, mentre nella fascia bassa trova posto anche una decorazione a tappezzeria ora notevolmente danneggiata. Sull'arco trionfale, invece, si trova un\"Annunciazione\" affiancata da un medaglione, anch'esso danneggiato nel quale alcune palme cerchiate e foglie di loto attorniano un \"Agnello di Dio\".\nDi epoca successiva sono invece le decorazioni della parte meridionale della chiesa, caratterizzata per lo pi\u00f9 da affreschi del XV secolo in stile tardogotico: una \"Crocifissione\", un \"Martirio di San Bartolomeo\", \"Sant'Ambrogio e due santi\", \"L'inferno\", una \"Madonna\" e un \"Giudizio Universale\" molto mal conservato decorano le pareti dell'aula, mentre sul piedritto che si trova nella parte orientale dell'arco gotico vi \u00e8 la rappresentazione della \"Madonna con San Giovanni Battista e un santo vescovo\". Interessanti anche la decorazione a dadi sullo zoccolo e i tre affreschi, che raffigurano la \"Santissima Trinit\u00e0\", \"Sant'Agata\" e un soggetto ignoto (forse un apostolo) sull'arcata di mezzo. Decisamente posteriore, infine, la pala d'altare, sulla quale nel XVII secolo fu rappresentato \"Sant'Ambrogio\"."}
{"id": "1446054", "revid": "4711", "url": "https://it.wikipedia.org/wiki?curid=1446054", "title": "Nuova Belgrado", "text": ""}
{"id": "1446056", "revid": "729019", "url": "https://it.wikipedia.org/wiki?curid=1446056", "title": "DDR-Oberliga 1968-1969", "text": "L'edizione 1968-69 della DDR-Oberliga \u00e8 stato il ventiduesimo campionato di massimo livello in Germania Est.\nAvvenimenti.\nIl torneo, iniziato il 17 agosto 1968, vide il Wismut Aue salire per primo sulla vetta della classifica grazie ai primi tre turni conclusi a punteggio pieno. Gi\u00e0 dal turno successivo venne fuori l' che acquis\u00ec la vetta della classifica e nelle tre giornate successive lott\u00f2 contro il Wismut Aue. A partire dalla settima giornata gli anseatici ripresero il comando della classifica e diedero il via alla fuga, ostacolati dal Magdeburgo, dal Carl Zeiss Jena e dal Vorw\u00e4rts Berlino. Quest'ultima squadra riusc\u00ec ad un turno dal termine del girone di andata a raggiungere la vetta.\nIl duello tra le due squadre, che conclusero il girone di andata a pari punti, prosegu\u00ec nel girone di ritorno: l'Hansa Rostock riprese subito la vetta della classifica, ma la sconfitta per 3-1 nello scontro diretto alla seconda giornata le fece perdere la vetta in favore del Vorw\u00e4rts Berlino. Riguadagnata immediatamente la vetta della classifica, l'Hansa Rostock accus\u00f2 un calo di rendimento a partire dalla ventunesima giornata che lasci\u00f2 il via libera al Vorw\u00e4rts Berlino, rimasto sulla scia. Il club della capitale sembr\u00f2 andare verso il titolo, ma a due giornate dal termine fu sconfitto dal Carl Zeiss Jena favorendo il sorpasso del Magdeburgo. Quest'ultima squadra manc\u00f2 tuttavia lo slancio finale perdendo le ultime due gare e lasciando quindi terreno libero al Vorw\u00e4rts Berlino, che si assicur\u00f2 la vittoria del suo sesto titolo nazionale sconfiggendo la Dinamo Berlino.\nAll'ultima giornata furono decisi inoltre i verdetti in zona-salvezza: pareggiando contro un Lokomotive Lipsia gi\u00e0 retrocesso, l' cadde in DDR-Liga permettendo quindi allo Stahl Riesa di salvarsi."}
{"id": "1446057", "revid": "793629", "url": "https://it.wikipedia.org/wiki?curid=1446057", "title": "Provincia di Na\u00e2ma", "text": "La provincia di Na\u00e2ma (in arabo \u0648\u0644\u0627\u064a\u0629 \u0627\u0644\u0646\u0639\u0627\u0645\u0629) \u00e8 una delle 48 province (wilaya) dell'Algeria. Prende il nome dal capoluogo Na\u00e2ma.\nPopolazione.\nLa provincia conta 192.891 abitanti, di cui 98.299 di genere maschile e 94.592 di genere femminile, con un tasso di crescita dal 1998 al 2008 del 4.3%.\nSuddivisione amministrativa.\nLa provincia \u00e8 suddivisa in 7 distretti, a loro volta suddivisi in 12 municipalit\u00e0."}
{"id": "1446058", "revid": "158913", "url": "https://it.wikipedia.org/wiki?curid=1446058", "title": "Naama", "text": ""}
{"id": "1446059", "revid": "287204", "url": "https://it.wikipedia.org/wiki?curid=1446059", "title": "Provincia di Naama", "text": ""}
{"id": "1446060", "revid": "287204", "url": "https://it.wikipedia.org/wiki?curid=1446060", "title": "Na\u00e2ma", "text": "Na\u00e2ma (in arabo \u0627\u0644\u0646\u0639\u0627\u0645\u0629 o \u0646\u0639\u0627\u0645\u0629) \u00e8 una citt\u00e0 dell'Algeria, capoluogo della provincia omonima; il suo territorio coincide con quello del distretto omonimo. Ha codice postale 45000."}
{"id": "1446061", "revid": "729019", "url": "https://it.wikipedia.org/wiki?curid=1446061", "title": "DDR-Oberliga 1967-1968", "text": "L'edizione 1967-68 della DDR-Oberliga \u00e8 stato il ventunesimo campionato calcistico di massimo livello in Germania Est.\nAvvenimenti.\nGi\u00e0 dalla seconda giornata del campionato, iniziato il 12 agosto 1967, nessuna squadra poteva pi\u00f9 vantare punteggio pieno, ad eccezione dell', la quale fu per\u00f2 ripresa dopo due giornate da Magdeburgo e Carl Zeiss Jena. Gli anseatici ripresero il comando all'ottavo turno, ma nella giornata successiva persero il confronto diretto contro il Carl Zeiss Jena, lasciando quindi via libera agli uomini di Georg Buschner, che nelle giornate successive allungarono fino ad arrivare a +3 sullo stesso Hansa Rostock al giro di boa.\nNel girone di ritorno il Carl Zeiss Jena gest\u00ec il proprio vantaggio su Hansa Rostock e Magdeburgo assicurandosi il secondo titolo con un turno di anticipo, nonostante le sconfitte negli scontri diretti con le due concorrenti avessero sortito l'effetto del temporaneo aggancio in classifica delle due squadre. All'ultima giornata ci fu uno scontro importante in chiave retrocessione tra Chemie Lipsia e : il pareggio per 1-1 favor\u00ec la squadra di Lipsia. Altra retrocessa fu il Lokomotive Stendal, sconfitto da un Carl Zeiss Jena senza pi\u00f9 obiettivi da raggiungere."}
{"id": "1446063", "revid": "2169326", "url": "https://it.wikipedia.org/wiki?curid=1446063", "title": "Centro della Via Lattea", "text": "Il Centro della Via Lattea, noto anche come Centro Galattico, \u00e8 il centro rotazionale della Via Lattea; si trova a circa 7900 \u00b1 430 parsec dalla Terra, in direzione della costellazione del Sagittario, nel punto in cui la Via Lattea appare pi\u00f9 luminosa. Questa parte della galassia \u00e8 rimasta misteriosa per molto tempo e solo recenti osservazioni, rese possibili dai grandi telescopi europei dell'emisfero australe, hanno permesso di saperne di pi\u00f9.\nIn sintesi, dopo una quindicina d'anni d'osservazione, si \u00e8 arrivati alla conclusione che nella Via Lattea, come nella maggior parte delle galassie, vi sia un buco nero supermassiccio chiamato Sagittarius A*.\nUbicazione.\nA causa delle fredde polveri interstellari sulla linea di vista, il Centro Galattico non pu\u00f2 essere studiato alle lunghezze d'onda del visibile, n\u00e9 dell'ultravioletto, n\u00e9 dei raggi X a debole frequenza; tutte le informazioni di cui disponiamo ci sono fornite dall'osservazione a raggi gamma, raggi X a forte frequenza, infrarossi e onde radio.\nLe coordinate del Centro Galattico furono calcolate e presentate per la prima volta dall'astronomo Harlow Shapley nel suo studio sulla distribuzione degli ammassi globulari del 1918. Nel sistema delle coordinate equatoriali, queste coordinate sono: Ascensione retta ; Declinazione (epoca J2000).\nPopolazione stellare.\nIl parsec centrale attorno a Sagittarius A* contiene centinaia di stelle. Sebbene la gran parte di queste siano vecchie stelle rosse sulla Sequenza principale, sono presenti anche diverse stelle di grande massa: sono state infatti identificate pi\u00f9 di cento stelle di popolazione OB e di Wolf-Rayet, le quali sarebbero nate a seguito di un unico evento di formazione stellare che ebbe luogo pochi milioni di anni fa. L'esistenza di queste stelle relativamente giovani fu una sorpresa per gli esperti, che ipotizzavano che la forza mareale del buco nero avrebbe contrastato la loro formazione. Questo cosiddetto \"paradosso della giovinezza\" \u00e8 ancor pi\u00f9 notevole in stelle che hanno un'orbita molto stretta attorno a Sagittarius A*, come le stelle S2 e S0-102. Le ipotesi prevalenti affermano che quest'ammasso di stelle supermassicce si sarebbe formato al di l\u00e0 del Centro Galattico, e che poi sarebbe migrato in direzione di Sagittarius A attratto dalla corrente gravitazionale, o che si sarebbe formato \"in loco\", grazie alla stessa forza gravitazionale che avrebbe contratto la grande nube del disco di accrescimento del buco nero. \u00c8 interessante notare che molte di queste stelle giovani e massicce sembrano essere concentrate in uno (UCLA) o due (MPE) dischi, piuttosto che distribuite in modo casuale all'interno del parsec centrale.\nLa formazione stellare non sembra tuttavia avvenire attualmente all'interno del Centro Galattico, sebbene il Disco Circumnucleare (CND) di gas molecolare orbitante a due parsec da Sagittarius A* sembri essere un sito favorevole all'evento. Un lavoro di mappatura della densit\u00e0 del gas in una regione di 400 anni-luce attorno al Centro Galattico presentato nel 2003 da Antony Stark e Chris Martin ha rivelato un anello di accumulo la cui massa supera di diversi milioni di volte quella del Sole e prossimo alla densit\u00e0 critica adatta alla formazione stellare. Le loro conclusioni sono che in circa 200 milioni di anni potrebbe verificarsi nel Centro Galattico uno starburst, ossia un violento episodio di formazione stellare, con stelle supermassicce che rapidamente evolvono in supernovae; lo starburst, come osservato in altre galassie, si accompagna spesso alla formazione di getti galattici ai poli. La Via Lattea, secondo questo studio, potrebbe diventare una \"galassia starburst\" entro 500 milioni di anni."}
{"id": "1446083", "revid": "152594", "url": "https://it.wikipedia.org/wiki?curid=1446083", "title": "Tangenziale Sud di Torino", "text": ""}
{"id": "1446093", "revid": "339392", "url": "https://it.wikipedia.org/wiki?curid=1446093", "title": "Goniodoris vivida", "text": ""}
{"id": "1446096", "revid": "339392", "url": "https://it.wikipedia.org/wiki?curid=1446096", "title": "Doris coerulea", "text": ""}
{"id": "1446107", "revid": "161374", "url": "https://it.wikipedia.org/wiki?curid=1446107", "title": "SR23", "text": ""}
{"id": "1446109", "revid": "287204", "url": "https://it.wikipedia.org/wiki?curid=1446109", "title": "\u0160ack", "text": "\u0160ack (anche traslitterata come \"Shack\" o \"Shatsk\") \u00e8 una cittadina della Russia europea centrale (Oblast' di Rjazan'), situata nella pianura della Me\u0161\u010d\u00ebra, sul fiume \u0160a\u010da, 195 chilometri a sudest del capoluogo; \u00e8 capoluogo del distretto omonimo.\nFondata nel 1553, ottenne lo \"status\" di citt\u00e0 da Caterina II nel 1779.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1446111", "revid": "486946", "url": "https://it.wikipedia.org/wiki?curid=1446111", "title": "Goniodoris verrucosa", "text": ""}
{"id": "1446115", "revid": "107831", "url": "https://it.wikipedia.org/wiki?curid=1446115", "title": "Progressione del record mondiale della 4x100 m stile libero", "text": "In vasca corta (25 metri) i record del mondo della stile libero sono omologati dalla FINA dal 3 marzo 1991.\nPer quanto riguarda la stile libero mista, la FINA ha riconosciuto ufficialmente questa specialit\u00e0 e i primati in essa stabiliti nell'ottobre 2013, inserendola nel programma mondiale in vasca lunga a partire da Kazan' 2015.\nIl record mondiale della staffetta stile libero mista pu\u00f2 essere stabilito solo in vasca lunga (50 metri).\nUomini.\nVasca lunga.\nLegenda: \nVasca corta.\nLegenda: \nDonne.\nVasca lunga.\nLegenda: \nVasca corta.\nLegenda: \nMista.\nVasca lunga.\nLegenda: "}
{"id": "1446116", "revid": "1272592", "url": "https://it.wikipedia.org/wiki?curid=1446116", "title": "Oratorio di San Bartolomeo", "text": ""}
{"id": "1446119", "revid": "793629", "url": "https://it.wikipedia.org/wiki?curid=1446119", "title": "Provincia di Oum el-Bouaghi", "text": "La provincia di Oum el-Bouaghi \u00e8 una delle 48 province dell'Algeria, suddivisa in 12 distretti, questi ultimi a loro volta suddivisi in 29 comuni.\nPrende il nome dal suo capoluogo Oum el-Bouaghi. Altre citt\u00e0 importanti della provincia sono A\u00efn Fakroun, A\u00efn Babouche, A\u00efn M'lila, A\u00efn Be\u00efda e A\u00efn Zitoun.\nPopolazione.\nLa provincia conta 621.612 abitanti, di cui 314.084 di genere maschile e 307.527 di genere femminile, con un tasso di crescita dal 1998 al 2008 del 1.9%.\nSuddivisione amministrativa.\nNella tabella sono riportati i comuni della Provincia, suddivisi per distretto di appartenenza."}
{"id": "1446120", "revid": "599013", "url": "https://it.wikipedia.org/wiki?curid=1446120", "title": "Kaifus\u014d", "text": ""}
{"id": "1446121", "revid": "14691", "url": "https://it.wikipedia.org/wiki?curid=1446121", "title": "Oum el Bouaghi", "text": ""}
{"id": "1446122", "revid": "287204", "url": "https://it.wikipedia.org/wiki?curid=1446122", "title": "Kaifuso", "text": ""}
{"id": "1446124", "revid": "14691", "url": "https://it.wikipedia.org/wiki?curid=1446124", "title": "Provincia di Oum el Bouaghi", "text": ""}
{"id": "1446130", "revid": "1573940", "url": "https://it.wikipedia.org/wiki?curid=1446130", "title": "Oum el-Bouaghi", "text": "Oum el-Bouaghi \u00e8 una citt\u00e0 dell'Algeria, capoluogo della provincia omonima e del distretto omonimo. In passato ebbe nome anche Can Robert e Sidi R'Ghis."}
{"id": "1446131", "revid": "10652", "url": "https://it.wikipedia.org/wiki?curid=1446131", "title": "Gleba", "text": ""}
{"id": "1446133", "revid": "44939", "url": "https://it.wikipedia.org/wiki?curid=1446133", "title": "Medline", "text": ""}
{"id": "1446135", "revid": "80339", "url": "https://it.wikipedia.org/wiki?curid=1446135", "title": "\u0160atsk", "text": ""}
{"id": "1446136", "revid": "84184", "url": "https://it.wikipedia.org/wiki?curid=1446136", "title": "Sack", "text": ""}
{"id": "1446137", "revid": "80339", "url": "https://it.wikipedia.org/wiki?curid=1446137", "title": "Shack", "text": ""}
{"id": "1446138", "revid": "80339", "url": "https://it.wikipedia.org/wiki?curid=1446138", "title": "Shatsk", "text": ""}
{"id": "1446142", "revid": "110157", "url": "https://it.wikipedia.org/wiki?curid=1446142", "title": "Nhamund\u00e1", "text": "Nhamund\u00e1 \u00e8 un comune del Brasile nello Stato dell'Amazonas, parte della mesoregione di Centro Amazonense e della microregione di Parintins."}
{"id": "1446143", "revid": "1982", "url": "https://it.wikipedia.org/wiki?curid=1446143", "title": "5975 Otakemaggioumi", "text": ""}
{"id": "1446146", "revid": "110157", "url": "https://it.wikipedia.org/wiki?curid=1446146", "title": "Nova Olinda do Norte", "text": "Nova Olinda do Norte \u00e8 un comune del Brasile nello Stato dell'Amazonas, parte della mesoregione di Centro Amazonense e della microregione di Itacoatiara."}
{"id": "1446148", "revid": "110157", "url": "https://it.wikipedia.org/wiki?curid=1446148", "title": "Novo Air\u00e3o", "text": "Novo Air\u00e3o \u00e8 un comune del Brasile nello Stato dell'Amazonas, parte della mesoregione di Norte Amazonense e della microregione di Rio Negro."}
{"id": "1446150", "revid": "1305772", "url": "https://it.wikipedia.org/wiki?curid=1446150", "title": "Amminoacido ossidasi", "text": "Amminoacido ossidasi \u00e8 un termine generico per denominare un enzima che ossida un amminoacido a 2-ossoacido. Pi\u00f9 nel dettaglio, si distinguono:"}
{"id": "1446152", "revid": "21981", "url": "https://it.wikipedia.org/wiki?curid=1446152", "title": "Bob Mc Adoo", "text": ""}
{"id": "1446158", "revid": "110157", "url": "https://it.wikipedia.org/wiki?curid=1446158", "title": "Novo Aripuan\u00e3", "text": "Novo Aripuan\u00e3 \u00e8 un comune del Brasile nello Stato dell'Amazonas, parte della mesoregione di Sul Amazonense e della microregione di Madeira."}
{"id": "1446161", "revid": "125951748", "url": "https://it.wikipedia.org/wiki?curid=1446161", "title": "Renzo Rosso (imprenditore)", "text": "Fondatore nel 1978 (con Adriano Goldschmied) di Diesel, azienda di abbigliamento di rilevanza mondiale (soprattutto per i jeans), \u00e8 presidente di OTB (Only The Brave), la holding da lui stesso fondata e che controlla i marchi di moda Diesel, Maison Margiela, Marni, Viktor &amp; Rolf, Amiri, Jil Sander e Staff International (produttore e distributore di Dsquared\u00b2, Just Cavalli e Brave Kid) nonch\u00e9 la societ\u00e0 calcistica L.R. Vicenza. Presiede anche la \"Diesel Farm\" di Marostica e il Pelican Hotel di Miami. \u00c8 proprietario del centro sportivo \"Sporting Club\" di Fellette di Romano d'Ezzelino, centro tecnico del L.R. Vicenza.\nIl veicolo di investimento \"Red Circle Investments\" investe con alcune delle figure e delle organizzazioni pi\u00f9 influenti della Silicon Valley. Tramite la Red Circle Investments detiene partecipazioni anche in Marcolin e Retrosuperfuture , oltre alla recente entrata in Masi Agricola , produttore di vini pregiati (in particolare Amarone) e investe in start-up che sviluppano nuove tecnologie in campo biomedicale e ambientale.\n\u00c8 anche fondatore della \"Only The Brave Foundation\".\nSecondo Forbes, nel 2020 \u00e8 risultato al dodicesimo posto nella classifica delle persone pi\u00f9 ricche d'Italia, con un patrimonio stimato di 4,6 miliardi di dollari.\nBiografia.\nNato da una famiglia di agricoltori, vive e frequenta le scuole a Brugine per poi proseguire gli studi presso l'Istituto Tecnico Marconi di Padova, scuola superiore specializzata nella formazione di tecnici per l'impresa tessile. All'et\u00e0 di 15 anni, Renzo Rosso produce il suo primo indumento: un paio di jeans a vita bassa e a zampa di elefante realizzati con la macchina da cucire Singer di sua madre. Incomincia poi a produrre diversi modelli di jeans per darli agli amici o venderli a scuola. Dopo il diploma si iscrive alla facolt\u00e0 di Economia dell'Universit\u00e0 Ca' Foscari di Venezia; tuttavia la abbandona nel 1975 e inizia a lavorare come direttore di produzione presso Moltex, un'azienda locale di abbigliamento che produceva pantaloni per vari marchi di abbigliamento italiani. La casa madre di Moltex, il Gruppo Genius, era gestita da Adriano Goldschmied che sarebbe diventato mentore e futuro partner commerciale di Rosso.\nNel 1978 con Adriano Goldschmied fonda la Diesel. In seguito alla nuova partnership, Rosso divent\u00f2 anche azionista del gruppo Genius, che ha fondato marchi come Replay, King Jeans, Viavai e Goldie. Il nome Diesel \u00e8 stato scelto perch\u00e9 \"diesel\" \u00e8 stato considerato il \"carburante alternativo\" nella crisi petrolifera e Rosso e Goldschmied hanno apprezzato l'idea che il loro marchio fosse percepito come un marchio di jeans alternativo in contrasto con i marchi prevalenti di abbigliamento casual. Inoltre, poich\u00e9 la parola era un termine internazionale pronunciato in egual modo in tutto il mondo, risonava con la visione di Rosso che il mercato globale della moda non fosse segmentato dai confini nazionali, ma dallo stile di vita delle persone. Nel 2004, dopo aver seguito questi valori fondamentali per quasi 20 anni, la CNN ha accreditato Diesel per essere \"il primo marchio a credere veramente nel villaggio globale e ad abbracciarlo a braccia aperte\". In un articolo del NY Times dell'agosto 2013, si stima che Diesel abbia venduto oltre 100.000.000 di jeans dalla sua fondazione ad oggi. Nel 2003 Rosso sar\u00e0 definito da Suzy Menkes sul New York Times come il \"genio dei jeans\".\nNel 1985 Rosso voleva assumere il controllo completo della societ\u00e0 e rilev\u00f2 quindi le restanti azioni di Goldschmied in Diesel. L'anno prima, le vendite di abbigliamento Diesel avevano ormai raggiunto circa $5 milioni l'anno. Volendo concentrarsi sul denim, Rosso inizi\u00f2 a sperimentare diversi modi di trattare il tessuto con pietre e lavaggi. Quindi, dopo aver selezionato un team di designer\u2014alla fine degli anni '80, la societ\u00e0 inizi\u00f2 un periodo di notevole crescita ed espansione.\nDurante la prima parte degli anni '90 Rosso ha aperto la strada a Diesel nel mondo della moda e ha gettato le basi per il suo successo nei mercati globali. Nel 1991 la societ\u00e0 ha lanciato la sua prima campagna di marketing internazionale con la serie \"Guides for Successful Living\". Nel 1992 la campagna vinse un Grand Prix al Festival pubblicitario internazionale Lions di Cannes, il pi\u00f9 importante riconoscimento mondiale nella pubblicit\u00e0.\nDiesel Farm.\nAlla fine del 1992 Rosso acquist\u00f2 una fattoria vicino alla sede Diesel a Molvena in Veneto, dove inizi\u00f2 a produrre vino e olio d'oliva. Oggi il terreno e gli antichi fabbricati agricoli sono considerati una riserva naturale.\nThe Pelican Hotel.\nNel 1994, Rosso ha riaperto il Pelican Hotel a South Beach a Miami. . Il suo interno in stile retr\u00f2, kitsch, con ogni stanza progettata in modo indipendente e diverso dagli altri, \u00e8 stato considerato unico per il suo tempo e ha contribuito all'immagine di Diesel dello stile di vita \"Successful Living\". Diversi anni dopo l'hotel \u00e8 stato elencato dal quotidiano britannico The Independent come uno dei \"migliori hotel di moda\" del mondo. Altri marchi inclusi nell'elenco erano gli hotel di Missoni, Armani, Bulgari e Ralph Lauren, che erano stati tutti aperti dopo il Pelican.\nGli anni '90.\nNella seconda met\u00e0 degli anni '90, Diesel ha continuato ad innovare e ad affermarsi sempre pi\u00f9 come un marchio importante nel mercato globale della moda. Questo era il risultato dell'ambizione di Rosso: rompere gli schemi e lavorare con i grandi fotografi, tra cui David LaChapelle, Terry Richardson, Ellen von Unwerth, Rankin, ed Erwin Olaf. Nel 1995, Diesel \u00e8 diventato il primo grande marchio di moda a lanciare un proprio website, www.diesel.com, che due anni dopo \u00e8 stato seguito dal primo negozio online. Pi\u00f9 tardi, nel 1995, Diesel lancia una delle sue campagne pi\u00f9 popolari e provocatorie di sempre, con due marinai che si baciano celebrando la pace dopo la Seconda Guerra Mondiale. Scattata dal fotografo David LaChapelle, \u00e8 stato il primo billboard a mostrare un bacio di una coppia omosessuale ed \u00e8 stato pubblicato al culmine dei dibattiti \"Don't Ask, Don't Tell\" negli Stati Uniti, per cui il governo rifiutava l'ingresso al servizio militare per persone apertamente gay, lesbiche o bisessuali.\nAlla fine degli anni '90, Diesel inizi\u00f2 ad aprire un gran numero di negozi in tutto il mondo, a partire dal suo primo negozio monomarca in assoluto, situato in Lexington Avenue a New York nel 1996, a cui seguirono negozi a Milano, Londra e Roma. Contrariamente alle comuni norme di vendita dell'epoca, Rosso decise che ogni negozio Diesel avrebbe dovuto essere progettato in modo indipendente. Occasionalmente, collaborava anche con artisti famosi, come nel 2003 quando lasci\u00f2 che l'artista Stephen Sprouse decorasse il negozio di Union Square a New York con dei graffiti. Rosso ha anche creato spazi per mostrare la creativit\u00e0 al pubblico, come la Diesel Denim Gallery di New York e Osaka, in Giappone. Le Diesel Denim Galleries sono state molto apprezzate dalla stampa di moda e sono state descritte da Suzy Menkes del New York Times semplicemente come \"super cool\".\nNel 2002, Rosso \u00e8 stato invitato a collaborare con Karl Lagerfeld per una collezione di jeans per la Lagerfeld Gallery del designer. La collezione, che \u00e8 stata chiamata Lagerfeld Gallery di Diesel, \u00e8 stata progettata congiuntamente da Lagerfeld e quindi sviluppata dal team creativo di Diesel. Consisteva in cinque pezzi presentati durante le sfilate dello stilista durante la settimana della moda di Parigi e poi venduti in edizione limitata nei Lagerfeld Galleries Stores di Parigi e Monaco, e nelle Diesel Denim Galleries di New York City e Tokyo. Durante la prima settimana di vendite a New York, oltre il 90% dei pantaloni era sold out. In una dichiarazione dopo lo show a Parigi, Rosso ha dichiarato: \"Sono onorato di aver incontrato questa icona della moda del nostro tempo. Karl rappresenta la creativit\u00e0, la tradizione e la sfida, e il fatto che abbia pensato a Diesel per questa collaborazione \u00e8 un grande riconoscimento. \"\nNel 2007, Rosso e Diesel hanno collaborato con L'Or\u00e9al per la produzione della prima fragranza Diesel, chiamata Fuel For Life. Questa \u00e8 stata seguita da una partnership con la casa automobilistica italiana FIAT all'inizio del 2008 per riprogettare la classica Fiat 500. Originariamente uno dei modelli FIAT pi\u00f9 popolari di sempre, la nuova versione, semplicemente intitolata \"500 by Diesel\", presentava diversi dettagli di design unici negli interni ed esterni dell'auto e fu prodotta solo in 10.000 unit\u00e0. Nella primavera del 2008, Rosso ha lanciato una collaborazione tra Diesel e il colosso sportivo Adidas: dopo una collezione di jeans disponibile esclusivamente nei negozi Adidas Originals e chiamata Adidas Originals by Diesel, la collaborazione si svilupp\u00f2 in una collezione di sneakers chiamate Forum Mid Diesel Lea, Forum Mid Diesel Txt, ZX 700 Diesel , Stan Smith Special, Stan Smith 80's Diesel - disponibile nei negozi Diesel in tutto il mondo. Nel maggio 2011, Rosso ha lanciato la prima bicicletta Diesel, insieme al pluripremiato produttore di biciclette Pinarello.\nDiesel Black Gold.\nNel febbraio 2008, Rosso lancia una nuova linea premium denominata Diesel Black Gold. La nuova linea unisce l'esperienza originale di Diesel nel denim e nell'abbigliamento casual con la maestria della sartoria. Attraverso le sue collezioni di denim e pelle abilmente destrutturati e miscele iconiche di passato e futuro, Diesel Black Gold \u00e8 diventato il pi\u00f9 grande marchio nel mercato contemporaneo della moda di alta gamma diventando un'alternativa casual ad altri marchi di lusso.\nSuccessful Living.\nNel 2009, Rosso ha lanciato la prima collezione per la casa chiamata Successful Living by Diesel. Prodotto insieme ai produttori italiani Moroso, Foscarini e Zucchi, For Successful Living by Diesel \u00e8 stato acclamato dalla rivista Wallpaper per il suo stile e il suo comfort quando \u00e8 stato presentato in anteprima al Salone del Mobile nell'aprile 2009.\nCampagne pubblicitarie &amp; marketing.\nAll'inizio degli anni 2000 Rosso e Diesel hanno iniziato ad implementare nella loro strategia di marketing globale una strategia che \"ha messo le vendite e i profitti in secondo piano nella costruzione di qualcosa di speciale per i clienti, spesso creando esperienze utente interattive che non sono direttamente collegate al dettaglio, alle vendite o ai negozi\". In uno studio di ricerca sulle imprese innovative presentato da The Times, gran parte della crescita di successo di Diesel nei primi anni 2000 \u00e8 stata accreditata a questa mentalit\u00e0. Lo studio ha concluso che \"Diesel \u00e8 un'esperienza che interagisce e intrattiene i suoi clienti con un rapporto molto pi\u00f9 profondo rispetto ad altri marchi\", e che \"Si tratta sempre di interagire con il cliente invece di venderlo: creare un piacevole dialogo a due vie invece di un monologo a senso unico. \" Nel 2007 questo approccio ha fatto un altro passo, portando al famigerato \"Heidies\" che ha deriso il fenomeno della reality TV ed \u00e8 stata una delle prime campagne in assoluto da parte di un marchio di moda basato esclusivamente su Internet. Il progetto prevedeva due modelli chiusi in una stanza e che facevano tutto ci\u00f2 che gli spettatori online suggerivano. Le modelle interpretavano due donne mentalmente pazze che, volendo rivendicare i loro 15 minuti di fama, avevano preso in ostaggio un addetto alle vendite di underwear di Diesel e si erano chiuse in una stanza d'albergo dirottando il sito web dell'azienda e richiedendo di essere selezionati per la prossima campagna pubblicitaria Diesel. La campagna ebbe un enorme successo e raggiunse oltre 100.000 visualizzazioni ogni giorno mentre era in diretta. L'idea \u00e8 stata premiata al Festival pubblicitario internazionale Lions di Cannes nello stesso anno. L'11 ottobre 2008, Rosso e Diesel hanno celebrato il trentesimo anniversario dell'azienda ospitando 17 party in tutto il mondo, tutte in diretta online per 24 ore. Dopo l'apertura a Tokyo, le feste sono continuate a Pechino, Dubai, Atene, Helsinki, Amsterdam, Milano, Zurigo, Monaco, Parigi, Stoccolma, Copenaghen, Barcellona, Oslo, Londra, San Paolo concludendosi a New York City, con la partecipazione di Rosso. L'evento ha visto esibizioni dal vivo di Daft Punk, Earth Wind and Fire, 2manydjs, Mark Ronson, New Young Pony Club, e una MIA incinta che ha interrotto il suo riposo per l'occasione.\nInoltre ci sono stati dei mash-up inedibiti con la partecipazione di Chaka Khan feat. Franz Ferdinand e N.E.R.D. feat. Hot Chip. L'evento \u00e8 stato pubblicizzato attraverso l'uscita di un video intitolato \"Diesel SFW XXX Party Video\", che \u00e8 diventato immediatamente virale e si \u00e8 diffuso rapidamente su Internet, principalmente a causa della sua ironica interpretazione della pornografia degli anni '80. Nel 2011 il video aveva raggiunto oltre 20 milioni di volte online e classificato come una delle campagne virali di maggior successo di sempre. Inoltre, l'evento dell'anniversario prevedeva anche la produzione di un paio di jeans in edizione limitata, chiamato \"The Dirty Thirty\". Il denim, che era in vendita per un solo giorno al prezzo estremamente scontato di \u20ac 30 e modellato da Daisy Lowe, ha causato \"isteria\" e ha portato i consumatori a formare linee lunghe un miglio all'esterno dei negozi Diesel in tutto il mondo. Nel corso degli anni 2000 Rosso e il Diesel Creative Team hanno continuato a lavorare con numerosi fotografi e agenzie famosi, tra cui Jean Pierre Khazem, Carl de Keyzer, Finlay McKay, Elaine Constantine, Mert Alas e Marcus Piggott, Johan Renck e Terry Richardson, quest'ultimo per la celebre campagna \"Global Warming Ready\" del 2007. Nel 2001, 2007, 2009 e 2010 a Diesel \u00e8 stato assegnato il Grand Prix award al Festival pubblicitario internazionale Lions di Cannes.\nInteressi sportivi.\nDal 1996 al 2018 \u00e8 stato proprietario (mediante la propria holding) del Bassano Virtus, la squadra di calcio della citt\u00e0 di Bassano del Grappa, ove risiede. Sotto la sua gestione il club ha conseguito i migliori risultati della propria storia, vincendo dapprima uno scudetto Serie D, indi stabilizzandosi nel calcio professionistico italiano e sfiorando pi\u00f9 volte la promozione in Serie B.\nNel maggio 2018, a seguito del fallimento del Vicenza Calcio, egli ne rileva i cespiti all'asta di liquidazione e lo rifonda trasferendo la sede del Bassano (che a sua volta rinasce in modo indipendente dal suo gruppo) nel capoluogo provinciale, con la nuova denominazione L.R. Vicenza Virtus. Al primo anno si piazza 8\u00ba in Serie C e nel 2019-2020, sotto la guida dell'ex bandiera Domenico Di Carlo, vince il campionato con 61 punti raccolti in 27 partite disputate, a 6 lunghezze dalla (la stagione regolare viene sospesa a causa della pandemia di COVID-19); il Vicenza torna cos\u00ec in Serie B dopo 3 anni.\nSempre in ambito calcistico, dal 2016 il marchio Diesel \u00e8 stato sponsor ufficiale del , squadra di cui lo stesso Rosso \u00e8 tifoso. Dal 2018 lo stesso marchio diventa main sponsor del L.R. Vicenza.\nOTB Foundation.\nNel 2008 Renzo Rosso ha creato OTB Foundation, che ad oggi ha investito in oltre 250 progetti sociali nel mondo toccando la vita di pi\u00f9 di 250.000 persone. La fondazione interviene concretamente in Italia con iniziative come il finanziamento dei lavori di restauro del Ponte di Rialto a Venezia e il sostegno delle comunit\u00e0 del centro-Italia colpite dal terremoto. OTB Foundation supporta molti progetti innovativi e sostenibili nel mondo collegati a temi come le donne, i giovani e l\u2019integrazione. Dal primo servizio di trasporto femminile per la citt\u00e0 di Kabul, a moderne strutture di accoglienza per rifugiati del continente africano; dalla ristrutturazione di un villaggio protetto per bambini vittime di sfruttamento nel sud dell\u2019India, all\u2019istruzione di ragazze ingiustamente recluse nelle carceri afghane. Nell\u2019emergenza Covid-19 la fondazione ha donato quasi un milione di unit\u00e0 di DPI e attrezzature specializzate a ospedali, case per anziani e altre strutture dei piccoli centri d\u2019Italia, finanziato lavori di conversione di reparti ospedalieri in aree Covid, e sostenuto le spese di positivi asintomatici durante il periodo di isolamento fiduciario fuori da casa. Ha inoltre fornito beni di prima necessit\u00e0 e prodotti farmaceutici a molte famiglie alle prese con seri problemi economici.\nVita privata.\nSposato una volta in passato, la sua attuale compagna si chiama Arianna Alessi. Ha sette figli (tre dei quali lavorano in azienda): a 60 anni \u00e8 diventato nonno di Rania, nata dalla relazione tra il suo secondogenito Stefano e Francesca Chillemi."}
{"id": "1446163", "revid": "123892998", "url": "https://it.wikipedia.org/wiki?curid=1446163", "title": "La cittadella (miniserie televisiva 1964)", "text": "La cittadella \u00e8 uno sceneggiato televisivo prodotto e trasmesso nel 1964 dalla Rai per la regia di Anton Giulio Majano, tratta dall'omonimo romanzo di Archibald Joseph Cronin.\nTrama.\nL'anziano e famoso medico scozzese Andrew Manson in un circolo sociale viene avvicinato dal giovane Grenfell, che gli chiede consiglio trovandosi di fronte a un bivio decisivo per la propria vita: non sa se scegliere la professione medica come missione verso la societ\u00e0 umana o gettarsi su una carriera brillante e redditizia. Andrew accoglie il giovane molto amorevolmente, non gli indica una scelta precisa ma, essendosi trovato lui stesso, da giovane, tormentato dai medesimi dubbi, inizia a raccontargli la propria vita. \nInviato a lavorare in un villaggio minerario del Galles, l'uomo \u00e8 innamorato della dolce maestrina Christine, ma cede di fronte al fascino della bella Francis.\nMolte delle scene sono state girate nelle miniere di Gavorrano."}
{"id": "1446164", "revid": "110157", "url": "https://it.wikipedia.org/wiki?curid=1446164", "title": "Coppa Latina 1950", "text": "La Coppa Latina 1950 fu la II edizione della Coppa Latina di calcio; vide la vittoria del Benfica, giunto al suo primo titolo.\nAvvenimenti.\nSi tenne a Lisbona, in Portogallo, nel giugno 1950, in contemporanea coi Mondiali in Brasile. L'inopinata concomitanza con la massima competizione planetaria condizion\u00f2 ovviamente in maniera pesante la manifestazione: se l' campione di Spagna partecip\u00f2 comunque con una formazione rimaneggiata e conseguentemente debole, la campione d'Italia rinunci\u00f2 del tutto per indisponibilit\u00e0 di giocatori, e per lo stesso motivo declinarono il ripescaggio anche le due milanesi piazzatesi sul podio del campionato italiano. Accett\u00f2 l'invito alla fine la , quarta classificata e quindi non in grado di reggere il confronto con gli avversari portoghesi e francesi, non toccati dal Mondiale in quanto le rispettive nazionali non vi partecipavano.\nLa finale tra Benfica e Bordeaux fu giocata due volte in quanto la prima fin\u00ec in parit\u00e0; nella ripetizione trionfarono i lusitani."}
{"id": "1446168", "revid": "1745361", "url": "https://it.wikipedia.org/wiki?curid=1446168", "title": "Delmer Daves", "text": "Gli inizi.\nDopo essersi laureato in Giurisprudenza alla Stanford University ed aver recitato in teatro, entr\u00f2 nel mondo del cinema nel 1927 come assistente di James Cruze. In seguito, lavor\u00f2 a lungo come sceneggiatore per la MGM e la Warner Bros. e per registi come Leo McCarey, Archie Mayo e Frank Borzage. Nel 1938 si spos\u00f2 con l'attrice Mary Lawrence che gli rimase accanto fino alla morte, avvenuta nel 1977.\nNel 1943 l'esordio alla regia con \"Destinazione Tokio\", film di guerra con Cary Grant e John Garfield. Scrivendo le sceneggiature di quasi tutti i suoi lavori, Daves caratterizz\u00f2 le sue opere con un tono volto al melodramma, trattato in maniera onesta e robusta, dove spesso lo scontro al centro della narrazione \u00e8 quello tra bene e male, tra lealt\u00e0 ed avidit\u00e0.\nIn questa prima fase della sua carriera si distinguono due pellicole, entrambe del 1947:\nI western.\nMa \u00e8 con il western che Daves negli anni cinquanta ha scritto pagine memorabili. Nell'arco del decennio ne gir\u00f2 ben nove. \nSubito il suo impatto col genere produsse il notevole \"L'amante indiana\" (1950) primo film di Hollywood in cui gli indiani non venivano trattati da selvaggi e che segn\u00f2 la svolta nel modo in cui i nativi americani venivano visti dal cinema statunitense. Ottimi western furono anche \"Rullo di tamburi\" (1954), \"L'ultima carovana\" e \"Vento di terre lontane\", entrambi del 1956.\nNel 1957 gir\u00f2 \"Quel treno per Yuma\", pellicola interpretata da Glenn Ford e Van Heflin che ebbe un grande successo di pubblico e di cui \u00e8 stato realizzato un remake nel 2007.\nDaves conferm\u00f2 la sua predisposizione per il genere con altre due pellicole girate nel 1958: \"Cowboy\" e \"Gli uomini della terra selvaggia\", una trasposizione nella frontiera di \"Giungla d'asfalto\". Il suo ultimo film western \u00e8 \"L'albero degli impiccati\" (1959), uno dei suoi migliori in assoluto, in cui conta pi\u00f9 l'atmosfera che l'azione che, come sua consuetudine, tende al melodramma.\n\"Scandalo al sole\" e i mel\u00f2 di fine carriera.\nDel 1960 \u00e8 \"Scandalo al sole\", il suo pi\u00f9 grande successo di pubblico. Una gran confezione che attir\u00f2 spettatori e fece anche scandalo per come veniva presentato il tema, fino ad allora nascosto dalla puritana Hollywood, dei primi approcci sessuali tra i giovani. La pellicola influenz\u00f2 molto la moda del tempo, anche grazie all'azzeccato tema musicale di Max Steiner.\nDopo \"Scandalo al sole\", Daves continu\u00f2 a girare melodrammi imperniati per lo pi\u00f9 sulla tematica del passaggio tormentato tra giovinezza ed et\u00e0 adulta ma, a parte l'apprezzabile \"Vento caldo\" (1961), con risultati sempre pi\u00f9 insignificanti fino al modesto \"Accadde un'estate\" (1965) che fu il suo ultimo lavoro."}
{"id": "1446169", "revid": "174925", "url": "https://it.wikipedia.org/wiki?curid=1446169", "title": "Organismi", "text": ""}
{"id": "1446172", "revid": "15756", "url": "https://it.wikipedia.org/wiki?curid=1446172", "title": "Bungalow", "text": "Un bungalow, in italiano anche nell'adattamento bungalo, \u00e8 un tipo di abitazione a un piano originaria dell'India. La parola \u00e8 l'adattamento inglese del termine \"gujarati\" \"ba\u1e45galo\", che significa \"bengalese\", utilizzato indirettamente per indicare una casa nello stile del Bengala. Tali abitazioni erano tradizionalmente piccole, ad un piano soltanto, dal tetto di paglia e con un'ampia veranda. Il \"bungalow\" oggi \u00e8 un tipo di casa che ha di solito un piano o un piano e mezzo, e pu\u00f2 essere abbastanza grande.\nIn India il termine \"bungalow\" si riferisce a qualsiasi unit\u00e0 con una famiglia, anzich\u00e9 un edificio a pi\u00f9 appartamenti, che di regola \u00e8 per la classe media indiana che vive in citt\u00e0. L'utilizzo in India \u00e8 differente da quello in nord America dove un bungalow pu\u00f2 essere abbastanza grande, un edificio a pi\u00f9 piani che ospita una singola famiglia estesa. In India possedere un bungalow \u00e8 un importante \"status symbol\".\nIn Sudafrica invece la parola \"bungalow\" non si riferisce mai a un'abitazione residenziale, ma indica una piccola casa di vacanze, una casetta di tronchi o una casa sulla spiaggia in legno.\nIn Italia il termine \"bungalow\" identifica un alloggio di piccole dimensioni ubicato all'interno di un campeggio o di un \"residence\", in cui si trascorrono le vacanze.\nVantaggi.\nIl \"bungalow\" \u00e8 molto conveniente per il proprietario in quanto tutte le aree abitative sono su un singolo piano, senza le scale tra i vari spazi abitativi. \u00c8 il pi\u00f9 adatto a coloro che hanno una ridotta mobilit\u00e0, ad esempio gli anziani o le persone su sedie a rotelle.\nI dintorni dei \"bungalow\" singoli offrono pi\u00f9 \"privacy\" delle vicinanze di quelli con due piani. Infatti alberi piantati strategicamente e siepi sono di solito sufficienti a chiudere la vista ai vicini. Con le case a due piani, l'altezza extra richiede alberi molto pi\u00f9 alti per ottenere tale scopo e pu\u00f2 non essere pratico piazzare tali alberi vicino alla casa.\nConsiderazioni su costo e spazio.\nConsiderando il costo per metro quadrato i \"bungalow\" sono pi\u00f9 costosi da costruire delle case a due piani perch\u00e9 per la stessa area abitativa \u00e8 richiesto una fondamenta e un tetto pi\u00f9 larghi."}
{"id": "1446175", "revid": "12308592", "url": "https://it.wikipedia.org/wiki?curid=1446175", "title": "Era (cronologia)", "text": ""}
{"id": "1446176", "revid": "15756", "url": "https://it.wikipedia.org/wiki?curid=1446176", "title": "Tau Librae", "text": "Tau Librae o Evelina (\u03c4 Lib / \u03c4 Librae) \u00e8 una stella di magnitudine 3,64 situata nella costellazione della Bilancia, distante 367 anni luce dal sistema solare. \u00c8 un membro dell'associazione stellare Scorpius-Centaurus, in particolare fa parte del gruppo Centauro superiore-Lupo.\nTua Librae \u00e8 occasionalmente conosciuta come Derakrab Australis, che significa \"il braccio sud dello Scorpione\". Il termine Derakrab infatti deriva dall'arabo \"Al-Dhira al-Akrab\" (\u0627\u0644\u0630\u0631\u0627\u0639 \u0627\u0644\u0639\u0642\u0631\u0628) e significa \"il braccio dello Scorpione\", mentre la parola latina \"Australis\" specifica \"a sud\".\nCaratteristiche fisiche.\nTau Librae \u00e8 una stella bianco-azzurra di sequenza principale di tipo spettrale B2.5V. Ha una temperatura superficiale di 20.350 K e brilla con una luminosit\u00e0 2705 volte quello del Sole. Ruota su s\u00e9 stessa ad una velocit\u00e0 di 135 km/s , ha una massa quasi 7 volte quella del Sole ed un raggio 5 volte superiore. L'et\u00e0 stimata della stella \u00e8 di soli 31,5 milioni di anni.\nTau Librae ha una compagna di classe B5 la cui separazione visuale \u00e8 di 0,115 secondi d'arco. Il periodo orbitale della compagna \u00e8 di 3,3 giorni con un'eccentricit\u00e0 orbitale pari a: \u03b5 = 0.3."}
{"id": "1446177", "revid": "110157", "url": "https://it.wikipedia.org/wiki?curid=1446177", "title": "Pauini", "text": "Pauini \u00e8 un comune del Brasile nello Stato dell'Amazonas, parte della mesoregione di Sul Amazonense e della microregione di Boca do Acre."}
{"id": "1446181", "revid": "1305772", "url": "https://it.wikipedia.org/wiki?curid=1446181", "title": "Presidente Figueiredo", "text": "Presidente Figueiredo \u00e8 un comune del Brasile nello Stato dell'Amazonas, parte della mesoregione di Centro Amazonense e della microregione di Rio Preto da Eva."}
{"id": "1446184", "revid": "1610933", "url": "https://it.wikipedia.org/wiki?curid=1446184", "title": "Alfesibea", "text": ""}
{"id": "1446187", "revid": "110157", "url": "https://it.wikipedia.org/wiki?curid=1446187", "title": "Rio Preto da Eva", "text": "Rio Preto da Eva \u00e8 un comune del Brasile nello Stato dell'Amazonas, parte della mesoregione di Centro Amazonense e della microregione di Rio Preto da Eva."}
{"id": "1446189", "revid": "6923", "url": "https://it.wikipedia.org/wiki?curid=1446189", "title": "Chevrolet volt", "text": ""}
{"id": "1446200", "revid": "1543377", "url": "https://it.wikipedia.org/wiki?curid=1446200", "title": "Prime nazioni", "text": "Le Prime Nazioni o First Nations (in inglese) o Premi\u00e8res nations (in francese), sono i popoli indigeni o autoctoni dell'odierno Canada che non sono n\u00e9 Inuit n\u00e9 M\u00e9tis (Meticci). Numericamente le Prime Nazioni sono concentrate in Ontario e in Columbia Britannica ma sono presenti in tutte le province e territori.\nIl termine Prime Nazioni \u00e8 stato coniato negli anni ottanta del Novecento per sostituire l'ormai arcaico termine di \"bande indiane\", in una visione formalmente pi\u00f9 rispettosa della multiculturalit\u00e0 del paese, ottica che ha fatto seguito ad un lungo periodo di assimilazione culturale forzata, di cui i fatti relativi alle Scuole residenziali indiane, inizialmente riportati da Peter Bryce nel 1922, sono forse i pi\u00f9 noti al grande pubblico.\nAlcuni popoli sono ancora ufficialmente riconosciuti dal governo canadese come \"indiani\", ai quali sono assicurati i diritti espressi dalla contestata legge detta \"Indian Act\" o \"Loi sur les Indiens\". In Canada l'uso del termine \"nativi americani\" \u00e8 usato soprattutto per definire gli Indiani Americani che vivono negli Stati Uniti.\nNel loro insieme, le Prime Nazioni, gli Inuit e i M\u00e9tis vengono chiamati aborigeni canadesi, prime popolazioni o popolazioni indigene.\nTerminologie discutibili.\n\"Prime nazioni\" \u00e8 un termine ancora legalmente indefinito, introdotto nell'uso comune all'inizio degli anni ottanta, probabilmente da Elder Sol Sanderson, per sostituire il termine \"Trib\u00f9 Indiana\".\nIn Canada si identifica il termine \"trib\u00f9\" come: \"gruppo di indiani il cui uso e i benefici della terra sono stati sottratti dalla monarchia canadese\", o i cui scopi e diritti rientrano nell'Indian Act.\nAttualmente in Canada vi sono pi\u00f9 di 600 \"Prime nazioni\" o \"trib\u00f9\", di cui circa la met\u00e0 situate nelle provincie dell'Ontario e della Columbia Britannica. L'uso del termine \"Prime nazioni\" ha sollevato diverse polemiche, sia tra coloro che si definiscono come il popolo indigeno canadese, sia tra i cosiddetti bianchi; di fatto secondo le leggi internazionali, questa terminologia non ha alcun valore giuridico per definire un \"popolo indigeno\" o una \"nazione\" di fatto.\nSia il governo canadese, sia molte popolazioni indigene fanno uso del termine di Prime nazioni in segno di rispetto verso queste popolazioni, identificando se stessi come Prime nazioni, non pretendendo di essere considerati come una sorta di stato-nazione, mentre vengono considerati \"separatisti\", coloro i quali non usano questa terminologia, o insistono con il termine \"popolo indigeno\". In Canada inoltre vi sono altri popoli che usano il termine Prime nazioni per definire qualsiasi gruppo etnico nomadico e tribale privando di autodeterminazione ogni riconoscimento politico di colonizzazione.\nLe riserve indiane e i loro diritti e doveri sono definiti per la legge canadese nel Treaty Seven, ed anche come terre delle Prime nazioni. Alcune riserve sono localizzate all'interno di citt\u00e0, come la Opawikoscikan Reserve situata nella citt\u00e0 di Prince Albert nello Stato del Saskatchewan. Bisogna tenere conto che vi sono in Canada pi\u00f9 \"riserve\" che \"Prime nazioni\", cos\u00ec come il trattato considera Prime nazioni un insieme di riserve.\nAltre terminologie comprendono lo \"Status indian\" e il \"Non-Status Indian\" ; il secondo definisce un membro delle Prime nazioni che non possiede i vantaggi e i benefici dello \"Status indian\". Il significato della parola \"indiano\" nel linguaggio comune canadese \u00e8 imprevedibile e mutevole, vista a volte addirittura come offensiva, mentre altri la preferiscono al termine \"aborigeno\" o \"popolo aborigeno\". Tutti i membri delle Prime nazioni che hanno ottenuto i vantaggi e i benefici sono inseriti nel \"Registro Indiano\" la cui amministrazione, in base all'Indian Act, \u00e8 svolta dal governo federale canadese per mezzo del \"Dipartimento per gli affari degli Indiani del Nord\".\nPhil Fontaine \u00e8 stato il Capo dell'Assemblea delle Prime Nazioni fino al 2009; molti hanno sostenuto che non \u00e8 sufficiente definire l'appartenenza ad una comunit\u00e0, esclusivamente in relazione alla discendenza, a ipotesi sulla razza o a registrazione degli antenati, appartenenza che deve essere caratterizzata dalla lealt\u00e0 verso di essa, attraverso l'educazione, la conoscenza della storia e della politica tradizionali del territorio, della lingua, delle parentele e delle relazioni con i membri della comunit\u00e0 stessa. Nel Royal Proclamation del 1763 definito anche Magna Carta indiana, si stabilisce che la Corona riconosca il popolo indigeno nei territori britannici come a delle \"Trib\u00f9\" o \"Nazioni\".\nStoria dopo il contatto con gli Europei.\nLa cultura delle Prime Nazioni, sicuramente \u00e8 molto antica, ma viene descritta come se iniziasse al momento dell'invasione degli europei sul continente americano, sulla base dei racconti di trapper, commercianti, esploratori e missionari (cf. il Codex canadiensis). Storicamente \u00e8 dimostrato che i popoli aborigeni canadesi hanno interagito con gli Europei fin dall'anno 1000 d.C., ma vennero stabiliti contatti duraturi solo quando si furono creati insediamenti nei territori. Questi resoconti, seppur parziali, parlano di solito di popolazioni socievoli, alcune delle quali trassero vantaggi commerciando con gli Europei, commerci che vennero successivamente organizzati in entit\u00e0 politiche come la Confederazione degli Irochesi.\nComunque, fin dal tardo XVIII secolo, le Prime Nazioni sono state forzate verso una assimilazione della cultura Europea/Canadese. Il punto pi\u00f9 alto di questi tentativi venne raggiunto con la proibizione delle pratiche culturali indigene introdotte nel sistema scolastico residenziale canadese, in base agli \"Indian Acts\" stipulati verso la fine del XIX secolo e agli inizi del XX.\nFine del XIX secolo.\nLa condizione del popolo Indigeno nelle praterie canadesi si stava sempre pi\u00f9 aggravando. Tra il 1875 ed il 1885, il bisonte americano venne cacciato fino a provocarne l'estinzione; la costruzione della Canadian Pacific Railway attrasse dall'est un gran numero di coloni bianchi, amministrazioni, forze di polizia; vennero istituiti tribunali, mentre devastanti epidemie decimavano la comunit\u00e0 Indigena. Tutti questi fattori hanno avuto un profondo effetto sui popoli indigeni, in particolare quelli delle grandi pianure che dipendevano per la loro sopravvivenza dalle migrazioni dei bisonti americani. Molte di queste nazioni stipularono dei trattati per garantirsi i rifornimenti di cibo, e aiuti per avviare un'attivit\u00e0 agricola.\nNel momento in cui i bisonti si estinsero (l'ultimo in Canada fu cacciato nel 1879) l'assistente del governatore Edgar Dewdney tagli\u00f2 i sussidi agli indigeni allo scopo di ridurre i costi. Tra il 1880 ed il 1885 nei Territori del Nord-Ovest morirono di fame circa 3.000 Indigeni.\nAlcuni capi indiani appartenenti alla trib\u00f9 dei Cree non stipularono questi trattati. Nel 1882 \"Grande Orso\" rifiut\u00f2 di aderire al \"Trattato 6\", ma fu costretto a cedere dalla grave inedia che affliggeva la sua trib\u00f9. Il suo tentativo di unire la nazione Indigena fece alcuni progressi e nel 1884 duemila Cree provenienti da diverse riserve si incontrarono a Battleford nel tentativo di organizzare una vasta resistenza. Scoraggiati dalla mancanza di risposte dal governo ma incoraggiati dall'impegno dei M\u00e9tis nella Ribellione del Nord-Ovest, Wandering Spirit e altri giovani Cree attaccarono la piccola citt\u00e0 di Frog Lake, uccidendo Thomas Quinn, l'odiato agente indiano e altre otto persone. Big Bear si oppose attivamente a questa violenza, ma fu accusato di tradimento e condannato a tre anni di prigione.\nInizi del XX secolo.\nAgli inizi del XX secolo, il trattamento dei nativi in Canada evolse da una dura repressione al fine di rimuoverli dai loro territori, a sforzi per incoraggiarne l'assimilazione. Tra il 1905 ed il 1911 vennero approvati degli emendamenti all'Indian Act al fine di espropriare le riserve indiane. Fu venduta quasi la met\u00e0 della riserva di Blackfoot in Alberta. Tra il 1916 ed il 1917 la Nazione Kinai venne ricattata dal governo federale: se non avesse accettato l'accordo di vendita della sua terra si sarebbe vista sospendere i sussidi per lo sviluppo agricolo; i nativi ovviamente dovettero cedere. Nel 1912, nella Columbia Britannica, venne creata la McKenna-McBride, una commissione reale volta a risolvere i contrasti con gli indigeni riguardo alla vendita delle loro terre, tuttavia le rivendicazioni degli Indigeni continuarono ad essere ignorate e la commissione assegn\u00f2 loro terre di minor valore.\nLe comunit\u00e0 che meglio riuscirono a organizzarsi per mantenere la propriet\u00e0 sulle terre migliori, successivamente divennero ottimi agricoltori; ad esempio gli indigeni che vivevano vicino ai fiumi Cowichan e Fraser e quelli del Saskatchewan furono in grado di produrre buoni raccolti.\nDal 1881, gli Indiani delle praterie chiesero all'agente indiano il permesso di vendere i loro prodotti introducendo nei Territori del Nord-Ovest e la possibilit\u00e0 di lasciare la riserva per un lungo periodo di tempo. Le leggi come la proibizione della danza del sole e delle potlatch erano regolarmente ignorate dagli indigeni nel tentativo di mantenere quel poco della loro libert\u00e0 e identit\u00e0 cultura rimasta.\nTardo XX secolo.\nDopo la fine della seconda guerra mondiale, in Canada le leggi sulle Prime nazioni iniziarono a cambiare, anche se molto lentamente. Nel 1951 termin\u00f2 la proibizione federale dello svolgimento delle cerimonie della potlatch e della danza del sole, e le province accettarono di riconoscere i diritti degli indigeni. Nelle elezioni federali del 1960 a tutti i popoli delle Prime Nazioni fu garantito il diritto di voto, diritto che fu concesso ai Nativi Americani statunitensi fin dal 1920.\nLa \"White Paper\" del 1969.\nNella sua 1969 White Paper (o \"Carta Bianca del 1969) il Ministero degli affari Indiani e il Ministro per lo Sviluppo dei territori del Nord Canadese (onorevole Jean Chr\u00e9tien), proposero l'abolizione dell'Indian Act canadese, dell'Aboriginal land claims (rivendicazione delle terre degli aborigeni) e l'assimilazione delle Prime Nazioni nel popolo canadese con lo status di \"minoranza etnica\".\nLa risposta delle Prime Nazioni non si fece attendere; per voce di Harold Cardinal Capo Indiano dell'Alberta, attraverso un pamphlet con il titolo \"Cittadino Oltre\", ma pi\u00f9 comunemente conosciuto come \"Carta Rossa\", venne comunicata l'opposizione popolare alla proposta di Chr\u00e9tien.\nIl Primo Ministro Pierre Trudeau e il Partito liberale Canadese ritirarono il loro appoggio alla White Paper.\nIl caso Ontario Minamata.\nNel 1970, presso le seguenti Prime Nazioni: Asubpeeschoseewagong, Wabaseemoong Independent Nation e Aamjiwnaang, venne scoperta una grave contaminazione da mercurio, che fu definita come l\"'Ontario Minamata disease\" (il nome deriva dalla malattia di Minamata). Tutti i territori situati presso Dryden, Ontario vennero pesantemente contaminati dal mercurio proveniente dalla Dryden Chemical Company. Il governo provinciale dell'Ontario ordin\u00f2 immediatamente lo stop al commercio del pesce, alimento che era la base della loro dieta.\nElijah Harper &amp; the Meech Lake Accord.\nNel 1981 Elijah Harper, un indiano Cree proveniente da Red Sucker Lake, Manitoba, fu il primo Indiano Canadese ad essere eletto come membro dell'Assemblea Legislativa provinciale. Nel 1990 Harper ottenne visibilit\u00e0 in tutta la nazione canadese grazie al suo rifiuto di sottoscrivere il Meech Lake Accord, durante un'assemblea legislativa del Manitoba, un pacchetto di emendamenti costituzionali, negoziati per ottenere l'adesione del Qu\u00e9bec al Constitution Act del 1982.\nL'accordo fu negoziato in realt\u00e0 nel 1987 senza la presenza dei popoli Aborigeni. Fu un fatto increscioso, vista la conclusione fallimentare della terza conferenza costituzionale. L'Assemblea del Manitoba aveva unitamente acconsentito l'approvazione di una mozione che le consentiva di tenere lo stesso una votazione sull'Intesa a causa di specifiche norme procedurali. Con solo dodici giorni alla ratificazione dell'Accordo, Harper inizi\u00f2 una forma ostruzionismo che imped\u00ec all'assemblea di ratificare l'Intesa. In questo modo, tale fallimento non consent\u00ec la modifica della costituzione. Inoltre Harper si oppose nel 1992 all'Intesa di Charlottetown, anche se era appoggiata all'Assemblea delle Prime Nazioni dal capo indiano Ovide Mercredi.\nI diritti delle donne &amp; il Bill C-31.\nSecondo l'Indian Act, le donne Indigene che si univano in matrimonio con un bianco perdevano il loro peculiare lo status di indiane (\"treaty status\") e cos\u00ec per i loro figli; invece se una bianca sposava un Indigeno, l'uomo aveva la possibilit\u00e0 di mantenerlo. Negli anni settanta la National Native Women Association organizz\u00f2 una campagna contro questo regolamento discriminante, in contraddizione con lo spirito del trattato, convincendo il governo federale, il 28 giugno 1985, a modificarlo con l'adozione del \"Bill C-31\". Le donne e i bambini che in precedenza persero lo status di indiane furono in grado di riacquistarlo ufficialmente, ma nonostante tale cambiamento, non avrebbero avuto diritto i nipoti di queste coppie. Venne inoltre abolito il concetto di \"affrancamento\" che i popoli delle Prime Nazione avrebbero potuto utilizzare allo scopo di acquistare certi diritti rinunciando allo status di indiano.\nLa commissione Erasmus-Dussault.\nNel 1991, il Primo Ministro Brian Mulroney cre\u00f2 la Royal Commission on Aboriginal Peoples. In un rapporto pubblicato nel 1996, venne fatta la rivoluzionaria proposta di un governo delle Prime Nazioni pienamente responsabile e con una sua propria giurisdizione, e con il quale il governo federale avrebbe formalmente comunicato nella forma \"Nation-to-Nation\". Questa proposta offr\u00ec un modo completamente differente di fare politica rispetto al tradizionale modello giurisdizionale dell'Indian and Northern Affairs, gestito da un ministro del gabinetto federale. Il rapporto inoltre raccomandava di finanziare i governi delle Prime Nazioni con 2 miliardi di dollari fino al 2010, allo scopo di ridurre il divario socioeconomico con i cittadini bianchi canadesi. Tale denaro rappresentava un notevole incremento del budget corrente del ufficio Affari Indiani del Nord, pari al 50%. Infine il rapporto insisteva sull'importanza che i leader delle prime nazioni si attivassero per escogitare un modo per convincere i loro popoli ad diventare padroni del loro destino.\nIl governo federale con a capo Jean Chr\u00e9tien replic\u00f2 un anno dopo al rapporto presentando ufficialmente le sue scuse per aver forzato gli indiani ad una forma di acculturazione scelta dal governo federale, offrendo un \"iniziale\" risarcimento di 350 milioni di dollari.\nNello spirito sostenuto dalla commissione Erasmus-Dussault, vennero stipulati diversi trattati tra i diversi organismi (federali, provinciali e Prime Nazioni), che comunque non impedirono la nascita di diverse crisi politiche. In particolare nel XX secolo:\nInizio del XXI secolo.\nNel 2001, il governo del Qu\u00e9bec e la Nazione Cree siglarono il patto \"La Pace dei Bravi\", in riferimento ad un trattato di pace del 1701 siglato tra i francesi e la lega degli Irochesi. L'accordo consentiva alla ditta Hydro-Quebec di sfruttare le risorse idroelettriche delle province della prima nazione Cree in cambio di 3.5 miliardi di dollari. Pi\u00f9 tardi gli Inuit nel nord del Qu\u00e9bec si unirono all'accordo.\nNel 2005, tra i capi delle Prime Nazioni, i governi provinciali, e il governo federale venne sottoscritta una \"carta del lavoro\", il Kelowna Accord\nche concedeva 5 milioni di dollari per 5 anni alle Prime Nazioni, ma il nuovo governo federale di Stephen Harper, che nel frattempo si era insediato, non fece pienamente seguito agli impegni sottoscritti. Attualmente, molte Prime Nazioni, insieme ai M\u00e9tis e agli Inuit, protestano per i fondi insufficienti ottenuti per l'educazione e per la trascuratezza riguardo ai diritti, in diverse circostanze ignorati.\nRecentemente James K. Bartleman, vice governatore dell'Ontario, primo aborigeno a occupare tale posizione, ha inserito come priorit\u00e0 nella sua lista elettorale un incoraggiamento al giovane popolo indigeno. Durante il suo periodo in carica che inizi\u00f2 nel 2002, propose diverse iniziative: dall'alfabetizzazione alla costruzione di ponti.\nLa crisi idrica.\nNel 2006 ben 75 Prime nazioni si trovano in una crisi idrica senza precedenti: furono costretti a bollire l'acqua a causa dell'inquinamento di agenti patogeni.\nQuando verso la fine del 2005 venne scoperto l'escherichia coli nei loro impianti di acqua potabile, la crisi idrica della Prima Nazione Kashechewan ricevette attenzione dai media nazionali. L'acqua potabile era fornita da un impianto di depurazione relativamente recente e costruito nel marzo 1998. La causa della contaminazione era dovuta all'intasamento di iniettore per il cloro, che non venne individuato dall'operatore locale, non qualificato per gestire l'impianto. Al momento della scoperta del guasto, il livello di cloro aveva raggiunto una quantit\u00e0 di circa 1,7\u00a0mg/l, livello sufficiente a causare vitiligine e scabbia. Un investigatore del Ministero della Salute Canadese afferm\u00f2 che probabilmente la causa di tali malattie era dovuto alla scarsa igiene. L'evacuazione del Kashechewan fece comprendere all'opinione pubblica canadese che era fondamentale un intervento sociale ed economico in aiuto al popolo Aborigeno.\nAd un anno dall'Aboriginal Day of Action, il 29 giugno, 2007, un gruppo di aborigeni canadesi tenne una manifestazione pacifica, estesa a tutto il paese, allo scopo di sensibilizzare l'opinione pubblica e per porre fine alla povert\u00e0 diffusa tra i popoli delle Prime Nazioni. \nTuttavia un'esigua minoranza di facinorosi distrusse dei mezzi di trasporto erigendo delle barricate e accendendo dei fal\u00f2. Una parte della Highway 401 venne chiusa, cos\u00ec come la Canadian National Railway tra Toronto e Montr\u00e9al.\nDemografia.\nNel corso del XX secolo, la popolazione delle Prime Nazioni del Canada \u00e8 aumentata di ben 10 volte. Tra il 1900 e il 1950, la popolazione crebbe solo del 29%, mentre dopo gli anni sessanta, il livello della mortalit\u00e0 infantile diminu\u00ec drasticamente portando il tasso di crescita fino al 161%. Gli anni ottanta videro il raddoppio del numero dei nati e attualmente almeno la met\u00e0 della popolazione delle Prime Nazioni ha meno di 25 anni. Il risultato \u00e8 che per i decenni successivi al 2007 ci si aspetta un forte incremento della popolazione delle Prime Nazioni.\nDiversit\u00e0.\nIn Canada vi sono diverse culture indigene, provenienti da tutte le regioni del paese. Lista dei popoli delle prime nazioni.\nAree culturali.\nI popoli delle Prime Nazioni vengono classificati in base alla cultura e allo stile di vita dei loro antenati che i primi coloni europei avevano potuto iniziare a descrivere. Queste aree culturali corrispondono esattamente alle attuali regioni canadesi.\nNell'area del Costa del Pacifico la vita degli indigeni \u00e8 centrata sulla pesca di fiume e di mare. Nelle aree interne sulla caccia e sulla pesca. In tutte queste aree la pesca al salmone \u00e8 centrale nella vita e nella sopravvivenza di tutti i giorni. Nelle regioni delle pianure, l'attivit\u00e0 primaria \u00e8 la caccia al bisonte. Nella taiga e nelle regioni sub-artiche \u00e8 importante l'allevamento dell'alce. Presso i popoli situati presso i Grandi Laghi e il fiume San Lorenzo viene praticata l'agricoltura, con la coltivazione del mais, dei fagioli della zucca o delle zucchine.\nAl giorno d'oggi la variet\u00e0 dei lavori dei popoli delle prime nazioni non ha nulla da invidiare a quella del popolo di origine europea, e molti di loro vivono stabilmente al di fuori della riserva dei loro antenati. Tuttavia le antiche tradizioni culturali dei loro antenati, sviluppatesi in mezzo alla natura, esercita ancora oggi una forte influenza sulla loro cultura, dalla spiritualit\u00e0 alla politica.\nLa diversit\u00e0 dei linguaggi.\nQuando incontrarono per la prima volta gli europei, i popoli delle prime nazioni erano custodi di una notevole variet\u00e0 di linguaggi indigeni raggruppati in diverse famiglie. Tuttavia popoli con linguaggi simili non sempre condividevano la stessa cultura. Anche se ancora oggi vi sono molti linguaggi parlati dai popoli delle Prime Nazioni, molti di loro sono in via di estinzione a causa del decremento di coloro che sono ancora in grado di parlarli.\nOrganizzazione Politica.\nI Popoli delle Prime Nazioni erano organizzati in trib\u00f9 i cui elementi potevano variare da poche persone a un gruppo di nazioni confederate come gli Irochesi. I capi delle Prime Nazioni si incontrarono per l'Assemblea delle Prime Nazioni nel 1968 in occasione nel National Indian Brotherhood (Fratellanza nazionale indiana).\nOggi l'organizzazione \u00e8 fortemente condizionata dai prodotti e dallo stile di vita europeo. Ma \u00e8 anche profondamente radicata in tutto il territorio Canadese con diversi punti di vista, politiche, e motivazioni. Molte organizzazioni politiche delle Prime Nazioni sorgono per far valere ragioni e diritti e per negoziare con il Governo Canadese attraverso l'ufficio per le relazioni indiane del Canada del Nord, per tutto ci\u00f2 che riguarda terra e diritti. Tuttavia non tutte le prime nazioni si uniscono a questi gruppi che preferiscono agire indipendenti."}
{"id": "1446201", "revid": "1305772", "url": "https://it.wikipedia.org/wiki?curid=1446201", "title": "El Callao", "text": ""}
{"id": "1446204", "revid": "830939", "url": "https://it.wikipedia.org/wiki?curid=1446204", "title": "Al Horowitz", "text": "Biografia.\nHorowitz, di nazionalit\u00e0 americana e di origini ebraiche, fu un Maestro Internazionale di scacchi. Sebbene possa annoverarsi tra i pi\u00f9 forti giocatori americani di sempre, il suo nome \u00e8 legato soprattutto alla sua opera di divulgazione scacchistica: un'intera generazione di scacchisti si \u00e8 formata sui suoi libri ed articoli. Horowitz fu un autore brillante e prolifico: cur\u00f2 per circa vent'anni una rubrica settimanale di tre colonne sull'autorevole quotidiano \"New York Times\" e fu fondatore, proprietario e direttore del periodico \"Chess Review\", che godette per oltre un trentennio di eccezionale popolarit\u00e0.\nPrima di dedicarsi a tempo pieno al gioco e alla sua rivista Horowitz era stato agente di borsa a Wall Street.\n\"\"Chess Review\".\nNel 1933, in societ\u00e0 col Grande Maestro Isaac Kashdan, fond\u00f2 la \"Chess Review\"\". Kashdan per\u00f2 abbandon\u00f2 l'impresa dopo pochi numeri lasciando Horowitz come unico proprietario e responsabile della pubblicazione. L'ex \"broker\" continu\u00f2 con passione e professionalit\u00e0 il suo impegno, conducendo il popolare \"magazine\" per trentasei anni, rendendolo una delle pi\u00f9 autorevoli voci scacchistiche ed uno dei punti di riferimento indiscussi nel panorama nordamericano. Infine, nel 1969, ormai in l\u00e0 con gli anni, la cedette alla Federazione scacchistica americana, che la chiuse qualche anno dopo.\nUn forte giocatore.\nHorowitz fu uno dei giocatori di punta negli anni trenta e quaranta, riportando la vittoria nel campionato statunitense nel 1936, 1938 e 1943, mentre nel 1941 dovette accontentarsi della piazza d'onore, avendo perso (+0 =13 \u22123) contro Samuel Reshevsky il match valido come finale. Gioc\u00f2 nella squadra olimpica americana in quattro edizioni della competizione iridata: 1931, 1935, 1937 e 1950, riportando la medaglia d'oro a squadre nei primi tre casi. Anche se va ricordato che la nazionale sovietica non prese parte al torneo olimpico sino al dopoguerra, una simile serie positiva (quattro vittorie consecutive, considerando anche l'Olimpiade del 1933, cui Horowitz non prese parte) non si ripet\u00e9 mai pi\u00f9 nella storia dello scacchismo americano.\nNel famoso \"Radio Match\" che nel 1945 vide contrapposti gli alleati della Seconda guerra mondiale (americani contro sovietici), Horowitz ottenne una delle due sole vittorie americane, battendo il Grande Maestro Salo Flohr.\nHorowitz conquist\u00f2 il titolo di Maestro Internazionale nel 1950: i suoi risultati e la sua forza di gioco lo rendono tranquillamente equiparabile a un Grande Maestro odierno, anche se egli non consegu\u00ec mai questo titolo in via ufficiale.\nPartite illustrative.\nHorowitz - Flohr, \"Radio match\" USA-URSS, 1945Difesa Caro-Kann \u2013 \u00a01. e4 c6 2. d4 d5 3. Cc3 dxe4 4. Cxe4 Cf6 5. Cxf6+ gxf6 6. Ce2 Af5 7. Cg3 Ag6 8. h4 h6 9. h5 Ah7 10. c3 Db6 11. Ac4 Cd7 12. a4 a5 13. Df3 e6 14. O-O Ac2 15. Af4 Ab3 16. Ad3 e5 17. Ae3 Ad5 18. Ae4 Db3 19. dxe5 fxe5 20. Tad1 Axe4 21. Dxe4 De6 22. Td2 Cf6 23. Df3 Tg8 24. Tfd1 Tg4 25. Cf5 e4 \u00a0(\"vedi diagramma\")\nPare che il nero si appresti a guadagnare materiale, poich\u00e9 la Donna bianca, sotto attacco, non ha mosse che difendano il Cavallo in f5. 26. Ab6! \u00a0un colpo poderoso, che lascia il nero senza difese efficaci dalla minaccia di matto in d8, ad esempio: a) 26. ...Cd5 27. Dxg4; b) 26. ...Ae7 27. Dxg4! Cxg4 28. Cg7+ Rf8 29. Cxe6+; oppure c) 26. ...Dc8 27. Cd6+ Axd6 28. Dxf6 Ae7 29. Dh8+ Af8 30. Td8+ Dxd8 31. Txd8+ Txd8 32. Axd8 Rxd8 33. Dxf8+.\n26. ... Txg2+ 27. Dxg2 Dxf5 28. Td8+ Txd8 29. Txd8+ Re7 30. Dg3 Cd7 31. Ac7 Dd5 32. c4 Dg5 33. Dxg5+ hxg5 34. Ta8 Re6 35. Axa5 f5 36. Ac3 f4 37. a5 g4 38. b4 f3 39. Ad2 Rf7 40. Ta7 g3 41. Txb7 (1-0)\u2013 \u00a0\"Vedi la partita online\""}
{"id": "1446209", "revid": "1870933", "url": "https://it.wikipedia.org/wiki?curid=1446209", "title": "Seongnam Football Club", "text": "Il Seongnam Football Club \u00e8 una societ\u00e0 calcistica sudcoreana con sede a Seongnam. Fondato nel 1989, il club milita nella seconda serie nazionale.\nI colori sociali sono il nero e il bianco.\nStoria.\nFondata nel 1989, la squadra fu campione d'Asia una prima volta nel 1996, e nel 2010 si ripete nella Champions asiatica vincendo in finale contro gli iraniani dello Zob Ahan per 3-1.\nDopo questa vittoria, prende parte alla Coppa del Mondo per club come rappresentante del continente asiatico. Dopo aver agevolmente eliminato la squadra di casa dell'Al-Wahda per 4-1, viene sconfitto in semifinale per 0-3 dall'Inter.\nConnessioni con la Chiesa dell'unificazione.\nCi sono controversie sul Seongnam, dovute al fatto che il club sia di propriet\u00e0 del Gruppo Ilhwa della Chiesa dell'unificazione del Revenendo Sun Myung Moon. Quindi, alcuni cristiani a Seongnam si sono messi contro il club, essendo ostili ai piani della squadra di costruire un nuovo stadio e un centro di allenamento. Dal 2013, dovuto alla morte del Reverendo Moon, che era estremamente devoto al calcio cos\u00ec che la Chiesa dell'Unificazione gestisse il club, ma il consiglio dei dirigenti della Chiesa dell'Unificazione, non vedendo alcuna ragione per gestire il club, originalmente pens\u00f2 di venderlo ad un'altra organizzazione. Il sindaco di Ansan ufficialmente menzion\u00f2 che era al punto di comprare il club da Ilhwa. Tuttavia, una numero stimato di 800 tifosi protest\u00f2 davanti al Municipio di Seongnam, affermando che la citt\u00e0 non poteva perdere uno dei club pi\u00f9 vittoriosi nella storia del calcio asiatico. La citt\u00e0 di Seongnam inizi\u00f2 a negoziare l'acquisizione del club dal Gruppo Ilhwa. Nell'Ottobre del 2013, il sindaco di Seongnam, Lee Jae-Myung, ebbe una conferenza e annunci\u00f2 che il consiglio cittadino di Seongnam si accord\u00f2 a comprare la squadra dal Gruppo Ilhwa, partecipando con il nome Seongnam FC.\nOrganico.\nRosa 2020.\n\"Aggiornata al 14 gennaio 2021.\""}
{"id": "1446210", "revid": "1745361", "url": "https://it.wikipedia.org/wiki?curid=1446210", "title": "Anassarete", "text": "Anassarete (in greco antico \u1f08\u03bd\u03b1\u03be\u03b1\u03c1\u03ad\u03c4\u03b7) \u00e8 un personaggio della mitologia greca, una donna cipriota famosa per la sua freddezza.\nMitologia.\nTale Anassarete era una bellissima ragazza che viveva nell'isola di Cipro ed era amata perdutamente dal giovane Ifi, che fece di tutto per cercare di conquistarla.\nLei non solo non ricambi\u00f2 il suo sentimento, ma lo tratt\u00f2 con tanta freddezza che lui decise di impiccarsi davanti alla porta di casa sua sperando che con quel gesto estremo, almeno dopo la morte avrebbe potuto vincere il carattere gelido della donna, ma Anassarete ancora una volta mostr\u00f2 un cuore senza amore.\nSecondo il mito, che viene narrato da Ovidio ne \"Le metamorfosi\", la dea Afrodite, che aveva assistito alla vicenda decise di trasformare la ragazza in una statua di pietra, cos\u00ec come di pietra era il suo cuore."}
{"id": "1446211", "revid": "122860535", "url": "https://it.wikipedia.org/wiki?curid=1446211", "title": "Vincitori dei tornei mondiali di pallavolo", "text": "Questa lista tiene conto dei vincitori dei tornei pallavolistici mondiali, vale a dire \nGiochi olimpici, \nMondiali maschili, \nMondiali femminili, \nCoppa del Mondo maschile, \nCoppa del Mondo femminile, \nWorld League, \nWorld Grand Prix, \nGrand Champions Cup maschile, \nGrand Champions Cup femminile,\nVolleyball Nations League maschile,\nVolleyball Nations League femminile, \nWorld Top Four maschile, \nWorld Top Four femminile, \nWorld Super Challenge maschile e \nWorld Super Challenge femminile.\nSono quindi escluse le competizioni continentali o quelle inserite in manifestazioni multisportive zonali (Giochi del Mediterraneo, Giochi Panamericani ecc.)."}
{"id": "1446213", "revid": "110157", "url": "https://it.wikipedia.org/wiki?curid=1446213", "title": "Santa Isabel do Rio Negro", "text": "Santa Isabel do Rio Negro \u00e8 un comune del Brasile nello Stato dell'Amazonas, parte della mesoregione di Norte Amazonense e della microregione di Rio Negro.\nFondato alla fine del XIX secolo dal missionario italiano Peo Moru\u00e7ao da\u00f2 Pratello."}
{"id": "1446215", "revid": "110157", "url": "https://it.wikipedia.org/wiki?curid=1446215", "title": "Santo Ant\u00f4nio do I\u00e7\u00e1", "text": "Santo Ant\u00f4nio do I\u00e7\u00e1 \u00e8 un comune del Brasile nello Stato dell'Amazonas, parte della mesoregione di Sudoeste Amazonense e della microregione di Alto Solim\u00f5es."}
{"id": "1446216", "revid": "486946", "url": "https://it.wikipedia.org/wiki?curid=1446216", "title": "Ottimizzazione PDF", "text": ""}
{"id": "1446217", "revid": "287204", "url": "https://it.wikipedia.org/wiki?curid=1446217", "title": "S\u00e3o Paulo de Oliven\u00e7a", "text": "S\u00e3o Paulo de Oliven\u00e7a \u00e8 un comune del Brasile nello Stato dell'Amazonas, parte della mesoregione di Sudoeste Amazonense e della microregione di Alto Solim\u00f5es."}
{"id": "1446219", "revid": "110157", "url": "https://it.wikipedia.org/wiki?curid=1446219", "title": "Silves (Brasile)", "text": "Silves \u00e8 un comune del Brasile nello Stato dell'Amazonas, parte della mesoregione di Centro Amazonense e della microregione di Itacoatiara."}
{"id": "1446221", "revid": "767487", "url": "https://it.wikipedia.org/wiki?curid=1446221", "title": "Aizen Myo-o", "text": "Aizen Myo-o, o Aizen Myoo, \u00e8 una divinit\u00e0 buddista indiana famosa anche in Giappone e rappresenta il principio buddista de \"I desideri terreni sono illuminazione\u201d.\nQuesta divinit\u00e0 aveva il potere di calmare le passioni e di infondere sentimenti di benevolenza e di piet\u00e0 rappresentando il principio di \"bonno soku bodai\" (I desideri terreni illuminano).\nViene rappresentata con tre occhi e sei braccia seduta su un fiore di loto."}
{"id": "1446222", "revid": "92723", "url": "https://it.wikipedia.org/wiki?curid=1446222", "title": "Diocesi di Fr\u00e9jus-Toulon", "text": ""}
{"id": "1446224", "revid": "1305772", "url": "https://it.wikipedia.org/wiki?curid=1446224", "title": "S\u00e3o Gabriel da Cachoeira", "text": "S\u00e3o Gabriel da Cachoeira \u00e8 un comune del Brasile nello Stato dell'Amazonas, parte della mesoregione di Norte Amazonense e della microregione di Rio Negro."}
{"id": "1446227", "revid": "110157", "url": "https://it.wikipedia.org/wiki?curid=1446227", "title": "S\u00e3o Sebasti\u00e3o do Uatum\u00e3", "text": "S\u00e3o Sebasti\u00e3o do Uatum\u00e3 \u00e8 un comune del Brasile nello Stato dell'Amazonas, parte della mesoregione di Centro Amazonense e della microregione di Parintins."}
{"id": "1446229", "revid": "842", "url": "https://it.wikipedia.org/wiki?curid=1446229", "title": "Motorola 68EC000", "text": ""}
{"id": "1446230", "revid": "113576267", "url": "https://it.wikipedia.org/wiki?curid=1446230", "title": "Cabannina", "text": "La cabannina \u00e8 una razza autoctona ligure, che deve il suo nome alla zona di Cabanne, paese frazione di Rezzoaglio in val d'Aveto (provincia di Genova), da cui trae origine.\n\u00c8 considerata attualmente una razza in via d'estinzione visto il ridotto numero di capi presenti (&lt;500).\nModellatasi sulle asperit\u00e0 del territorio ligure rispecchia anche nella morfologia questi adattamenti, presentando taglia ridotta e notevole agilit\u00e0, nonch\u00e9 spiccate doti di rusticit\u00e0 e frugalit\u00e0.\nIl colore del mantello \u00e8 bruno intenso uniforme con la presenza della caratteristica riga mulina chiara lungo la linea dorsale.\nDal punto di vista produttivo \u00e8 considerato un animale a duplice attitudine anche se viena allevato prevalentemente per la produzione di latte.\nNel 2008 viene depositato presso la Camera di Commercio di Genova il disciplinare di produzione del formaggio \"U Cabanin\" unico prodotto derivante dal latte di questa razza bovina la cui produzione per\u00f2 \u00e8 al momento attuale fortemente ridotta. L'associazione Provinciale Allevatori di Genova \u00e8 titolare ufficiale del marchio.\nGrazie ai semi di toro prelevati in varie riprese, le aziende hanno potuto garantire la variabilit\u00e0 genetica evitando la consanguineit\u00e0 e il meticciamento selezionando dei capi perfettamente corrispondenti allo standard di razza."}
{"id": "1446244", "revid": "599013", "url": "https://it.wikipedia.org/wiki?curid=1446244", "title": "Santuario della Madonna dei Fanghi", "text": "Il santuario della Madonna dei Fanghi \u00e8 un luogo di culto cattolico situato nel comune di Pieve di Teco, in provincia di Imperia.\nSituato alla confluenza tra i torrenti Armo e Arrogna, immerso tra la fitta vegetazione, l'edificio \u00e8 raggiungibile tramite la strada provinciale 6 collegante Pieve di Teco e Armo, oppure tramite un percorso naturalistico pedonale sempre da Pieve di Teco. Fa parte della diocesi di Albenga-Imperia.\nStoria e descrizione.\nSecondo le fonti storiche la nascita del santuario \u00e8 legata al culto religioso che nel XVII secolo crebbe attorno ad un'immagine raffigurante la Visitazione; l'effigie fu posta da un certo Antonio Aicardo su un pilone nella prima met\u00e0 del Seicento.\nSul luogo fu costruita nel 1678 una primaria cappella ottagonale, ornata internamente da affreschi, cos\u00ec come testimonia una lapide marmorea sulla facciata. Nel corso del XVIII secolo la chiesa fu ampliata cos\u00ec come si presenta ancora oggi, in stile tardo barocco.\nL'intitolazione alla Madonna dei Fanghi deriverebbe dalle caratteristiche geofisiche del territorio circostante, infatti il luogo \u00e8 ricco di fango per l'abbondanza di acqua.\nIl 2 luglio vi si celebra la festa della Visitazione.\nAll'interno del santuario si conserva il dipinto raffigurante la \"Vergine Maria con il Bambino Ges\u00f9\"."}
{"id": "1446257", "revid": "15756", "url": "https://it.wikipedia.org/wiki?curid=1446257", "title": "Cappella di Santa Fina", "text": "La cappella di Santa Fina si trova in fondo alla navata destra della collegiata di San Gimignano e vi sono conservate le reliquie di santa Fina da San Gimignano. Celebre opera del Rinascimento fiorentino, fu progettata da Giuliano e Benedetto da Maiano nel 1468, ma \u00e8 soprattutto famosa per il ciclo di affreschi di Domenico Ghirlandaio del 1475. La datazione si basa sull'iscrizione sull'altare scultoreo, in cui si invita a cercare i miracoli della santa sulle pareti: a quella data gli affreschi dovevano essere gi\u00e0 terminati o comunque in uno stato avanzato.\nArchitettura.\nL'architettura, terminata nel 1472, si ispira allo schema della cappella del cardinale del Portogallo a Firenze. \u00c8 composta dalle tre pareti della cappella su ciascuna delle quali si apre un'arcata; in alto la trabeazione \u00e8 decorata da un fregio in terracotta colorata con serafini, oltre il quale si trovano le lunette che inglobano anche le finestre circolari. Un possibile precedente per la struttura della cappella pu\u00f2 individuarsi nella cappella del cardinale del Portogallo in San Miniato al Monte a Firenze, di Antonio Rossellino e decorata ad affresco da Alesso Baldovinetti (1461-1466), dove pure architettura, scultura e pittura si fondono in un mirabile insieme.\nI pancali lignei intagliati e intarsiati, disposti lungo le pareti laterali, sono di Antonio da Colle.\nL'altare.\nLa santa \u00e8 sepolta sotto l'altare che fa anche da tomba monumentale, opera di Benedetto da Maiano del 1475, decorata da rilievi con scene della vita della santa.\nL'altare \u00e8 sormontato da un tabernacolo con un fine pittura su cuoio del suo ritratto, opera del senese Manno di Bandino dei primi del Trecento. L'urna sopra il tabernacolo ha contenuto le ossa della santa fino al 1738. La lunetta superiore \u00e8 decorata da una \"Madonna con Bambino tra due angeli\".\nGli affreschi del Ghirlandaio.\nLe pareti laterali furono affrescate da Domenico Ghirlandaio verso il 1475, in concomitanza con i lavori di Benedetto da Maiano, per cui i due artisti si trovarono a dover raffigurare gli stessi soggetti ciascuno secondo la propria arte, scultorea o pittorica. Un'iscrizione sulla tomba sembra alludere proprio allo stimolante confronto tra i due artisti: \"\" (\"Chiedi miracoli? / Osserva quelli che le pareti e le vivaci immagini illustrano / 1475\"). Questi affreschi sono particolarmente significativi nella storia del pittore, perch\u00e9 furono la sua prima commissione importante che ci sia pervenuta, dove si inizia a vedere uno stile autonomo maturo, alla base del successo artistico del decennio successivo. Si tratta di uno stile chiaramente duplice: intimo, raccolto e disadorno nel caso dell\"Annuncio della morte\", grandioso e solenne nelle \"Esequie\", come evidenzia la monumentale abside classicheggiante dello sfondo.\n\"Annuncio della morte\".\nLa parete di destra presenta \"Gregorio Magno che annuncia a santa Fina la sua morte\", sormontato dalla fascia con due angeli che trasportano in cielo la santa orante in un clipeo. Secondo l'agiografia della santa, ella infatti si era dedicata, dopo la morte della madre, a un severissimo ascetismo che l'aveva condotta alla malattia, diventando paraplegica e vivendo distesa su un'asse. Un giorno le apparve san Gregorio Magno che le preannunci\u00f2 nel giorno della sua festa la data della sua morte liberatoria, intesa come promessa di vita eterna, impartendole l'estrema unzione. Il santo \u00e8 raffigurato fluttuante entro una mandorla di serafini dalle ali rosse. La santa, vegliata dalle nutrici Beldia e Bonaventura, \u00e8 sdraiata su una nuda tavola di legno in posizione orante. La tavola, sempre secondo la leggenda, si copr\u00ec di \"violette di Santa Fina\" nel momento in cui spir\u00f2, fiori che crescono a marzo a San Gimignano.\nLa scena \u00e8 intonata a sentimenti di intimit\u00e0 e raccoglimento, con colori chiari, che compongono un ambiente semplice ed essenziale, come una cella monastica imbiancata di calce e luminosa.\nIl Ghirlandaio inser\u00ec la scena in una stanza dalla prospettiva realistica, illuminata da una porta e da una finestrella dalle quali si intravede un paesaggio col giardino di cespugli di rosa, creato secondo le regole della prospettiva aerea. Un'iscrizione scolpita a lettere d'oro su una lastra riporta in latino le parole di san Gregorio: (\"Sii pronta, figlia mia, perch\u00e9 nel giorno della mia festa salirai in cielo dove vivrai in eterno con il tuo sposo - il Cristo)\".\nUn topolino ritratto nascosto sotto la panca ricorda il martirio che essa sub\u00ec (essere mangiata viva da topi e vermi), unico accenno alla cruda condizione della santa, che il pittore scelse di non rappresentare sul suo corpo.\nGli oggetti disposti sulla panca danno un tono di intimit\u00e0 domestica, ma hanno anche un valore simbolico, come il melograno, simbolo di regalit\u00e0 e femminilit\u00e0, la mela, simbolo del peccato originale, o il vino, simbolo del sacramento dell'eucaristia. Il piatto finemente cesellato testimonia l'arte dell'oreficeria dell'epoca: il padre del Ghirlandaio dopotutto era un orefice e anche Domenico doveva aver studiato questa arte.\nLa fastosa architettura-cornice, con i ricchi pilastri dai capitelli compositi dorati e l'altrettanto sfarzosa trabeazione, sono elementi che si ritroveranno spesso nell'arte del Ghirlandaio.\n\"Esequie di santa Fina\".\nA sinistra le \"Esequie di santa Fina\", ritraggono la santa ormai posta su un letto rivestito di stoffa preziosa, con la testa poggiata su un cuscino: i ricami sembrano richiamare i fiori sbocciati al momento della sua morte. La scena \u00e8 inquadrata da una sfarzosa esedra rinascimentale attorno all'altare, la quale presenta con specchiature in marmi pregiati, pilastri scanalati, capitelli compositi, una ricca trabeazione e una semicupola coperta di azzurro. L'architettura in questa scena, a differenza della precedente, non \u00e8 solo una cornice, ma \u00e8 parte integrante della scena. Questa sorta di abside aperta circoscrive la scena a una dimensione di edificio sacro e converge l'attenzione dello spettatore verso il centro della scena: il punto di fuga \u00e8 infatti nella croce sull'altare affiancata da due candelabri.\nDietro la santa si trova la vecchia balia Beldia inginocchiata, con le mani tra quelle di Fina, nell'atto di ricevere il miracolo che la avrebbe liberata dalla paralisi. Un secondo miracolo \u00e8 rappresentato dal fanciullo lacrimante che le tocca i piedi, riacquistando la vista dalla cecit\u00e0. Un terzo miracolo \u00e8 quello delle campane di tutte le torri di San Gimignano (sullo sfondo) suonate dagli angeli, come suggerisce il pittore dipingendo un angelo volante nei pressi della torre pi\u00f9 alta. Tra le torri di destra \u00e8 chiaramente riconoscibile la Torre Grossa.\nPer la prima volta nell'arte del Ghirlandaio egli, dispose nella scena una serie di ritratti molto umanizzati e verosimili, che saranno la sua caratteristica pi\u00f9 apprezzata dai ricchi mecenati fiorentini. I giovani a sinistra dell'altare per esempio, vestiti in abiti contemporanei, intrecciano un felice gioco di linee con le mani. Per esempio nel gruppo di chierichetti di destra si notano varie sfumature psicologiche trattate con naturalezza: un ragazzo guarda la scena con interesse, mentre un altro \u00e8 distratto dalla croce che tiene tra le mani e un terzo si guarda attorno fanciullescamente divertito. Sicuramente tra i cittadini presenti ci dovevano essere anche i ritratti dei committenti dell'opera. Si nota anche il limite del Ghirlandaio nel dipingere espressioni pi\u00f9 marcatamente contrite: la commozione non \u00e8 mai troppo evidente e sembra prevalere una certa serenit\u00e0. L'atmosfera \u00e8 serena e limpida e sembra di percepire l'aria che circola, schiarendo i colori finemente intonati.\nI modelli per questa scena furono probabilmente le tombe ad arcosolio, come quella opera del Rossellino in Santa Croce a Firenze, mentre la disposizione dei personaggi ricorda le \"Esequie di santo Stefano\" di Filippo Lippi nel Duomo di Prato o le \"Esequie di san Francesco\" di Giotto nella Cappella Bardi, sempre in Santa Croce. In seguito questo schema venne ripreso dal Ghirlandaio negli affreschi della Cappella Sassetti a Firenze.\nAltre pitture.\nI pennacchi delle arcate presentano i \"Profeti\", mentre le lunette sono decorate con i \"Santi Ambrogio, Nicola, Girolamo, Gimignano e Agostino\". Nella volta sono presenti infine i \"Quattro evangelisti\"."}
{"id": "1446259", "revid": "92723", "url": "https://it.wikipedia.org/wiki?curid=1446259", "title": "Tabatinga (Amazonas)", "text": "Tabatinga \u00e8 un comune del Brasile nello Stato dell'Amazonas, parte della mesoregione di Sudoeste Amazonense e della microregione di Alto Solim\u00f5es.\nFondata nel 1986, la citt\u00e0 si trova sulla triplice frontiera con Colombia e Per\u00f9, e con la limitrofa Leticia, forma una megalopoli di 100000 abitanti, separate fisicamente solo dal Rio delle Amazzoni.\nPer la sua posizione di confine sul Rio delle Amazzoni (un fiume ampiamente navigabile), Tabatinga \u00e8 divenuto un nodo centrale per il narcotraffico in Brasile."}
{"id": "1446261", "revid": "110157", "url": "https://it.wikipedia.org/wiki?curid=1446261", "title": "Tapau\u00e1", "text": "Tapau\u00e1 \u00e8 un comune del Brasile nello Stato dell'Amazonas, parte della mesoregione di Sul Amazonense e della microregione di Purus."}
{"id": "1446268", "revid": "110157", "url": "https://it.wikipedia.org/wiki?curid=1446268", "title": "Tef\u00e9", "text": "Tef\u00e9 \u00e8 un comune del Brasile nello Stato dell'Amazonas, parte della mesoregione di Centro Amazonense e della microregione di Tef\u00e9."}
{"id": "1446272", "revid": "110157", "url": "https://it.wikipedia.org/wiki?curid=1446272", "title": "Tonantins", "text": "Tonantins \u00e8 un comune del Brasile nello Stato dell'Amazonas, parte della mesoregione di Sudoeste Amazonense e della microregione di Alto Solim\u00f5es."}
{"id": "1446276", "revid": "217830", "url": "https://it.wikipedia.org/wiki?curid=1446276", "title": "Erwin George Baker", "text": "Durante la sua carriera agonistica fu pilota motociclistico e automobilistico sia su stock car che su auto a ruote scoperte; prese parte alla 500 miglia di Indianapolis del 1922 e stabil\u00ec pi\u00f9 di 100 record di velocit\u00e0 su terra nelle lunghe traversate fra New York e Los Angeles. Solitamente questi suoi tentativi di record venivano effettuati al fine di promuovere dei modelli di veicoli.\nRitiratosi divenne il primo commissioner della NASCAR.\nDopo la sua morte la corsa coast to coast Cannonball Run e il film omonimo che questa ispir\u00f2 furono chiamati con il suo nome in suo onore.\nBaker \u00e8 stato inserito nella Motorcycle Hall of Fame, nell'Indianapolis Motor Speedway Hall of Fame e nella NASCAR Hall of Fame. Questo livello di onori e successi in tante specialit\u00e0 differenti gli fecero guadagnare il titolo di \"King of the Road\" (re della strada)."}
{"id": "1446277", "revid": "76963", "url": "https://it.wikipedia.org/wiki?curid=1446277", "title": "Abraham Zapruder", "text": "Cinque anni dopo la morte di Zapruder la testata \"Life\" restitu\u00ec i diritti alla sua famiglia, mentre l'originale del filmato fin\u00ec, per essere conservato con maggior cura, negli Archivi Nazionali. La diffusione pubblica del filmato di Zapruder avvenne nel 1975, durante la trasmissione \"Good Night America\" di Geraldo Rivera. Il 3 agosto 1999 il Dipartimento di Giustizia diede 16 milioni di dollari a beneficio degli eredi di Zapruder per l'acquisizione da parte del governo statunitense del documento. \nBiografia.\nOrigini e formazione.\nNato nell'Impero Russo ed emigrato negli Stati Uniti d'America a Brooklyn nel 1920, trovando lavoro a New York come assistente di un sarto e successivamente nel 1941 si trasfer\u00ec a Dallas nel Texas per lavorare per la \"Nadir\" una societ\u00e0 specializzata in abbigliamento sportivo. Nel 1949 fond\u00f2 la Jennifer Juniors, una ditta di confezione di abiti creata con il socio Irwin Schwartz che, nel 1963, impiegava tre persone e aveva sede al 501 di Elm Street, al quinto e al sesto piano del Dal-Tex Building, il palazzo costruito accanto al \"Texas School Book Depository\".\nLe riprese dell'omicidio Kennedy.\nLa mattina del 22 novembre 1963, Zapruder and\u00f2 al lavoro e, pur sapendo della parata presidenziale che gli sarebbe passata sotto l'ufficio, decise di non portare con s\u00e9 la sua cinepresa, una Bell&amp;Howell Zoomatic Director Series otto millimetri modello 414 PD. Fu una sua impiegata, Marilyn Sitzman, a convincerlo a tornare a casa per prenderla in modo da poter filmare il corteo del presidente per mostrarlo ai figli e ai nipoti. Sceso in Dealey Plaza con la Sitzman, Zapruder si mise alla ricerca del miglior luogo da cui filmare e lo individu\u00f2 in cima al terrapieno sul lato destro di Elm Street, su un muretto di cemento, e decise di salire l\u00e0 sopra per fare le riprese. In ventidue secondi (altri quattro che compongono i ventisei totali non riguardano il corteo presidenziale) impressi su una pellicola 8 millimetri Abraham Zapruder film\u00f2 la scena.\nAccortosi della tragedia che aveva appena documentato Zapruder torn\u00f2 verso il suo ufficio, passando davanti all'entrata del deposito dei libri da cui erano partiti gli spari. Nel breve tragitto incontr\u00f2 Harry McCormick, giornalista del \"Dallas Morning News\", e gli raccont\u00f2 di aver ripreso l'attentato. McCormick si mise d'accordo per andarlo a trovare nel pomeriggio in ufficio, ma si premur\u00f2 di informare immediatamente della cosa Forrest Sorrels, un agente del servizio segreto di Dallas. Schwartz, il socio di Zapruder, telefon\u00f2 in ufficio pochi minuti dopo l'attentato e parl\u00f2 con la segretaria. Si fece passare Zapruder che, in lacrime, gli disse: \u00abIrwin, ho filmato tutto. Ho visto la sua testa esplodere!\u00bb. Schwartz si precipit\u00f2 in ufficio e, poco dopo, arrivarono anche McCormick e Sorrels. Insieme a due poliziotti del dipartimento di Dallas si recarono alla redazione del \"Dallas Morning News\" poich\u00e9 McCormick era certo che l'ufficio disponesse dell'apparecchio per riprodurre il nastro. Invece non era cos\u00ec, quindi i quattro, accompagnati dagli agenti, si recarono nel palazzo accanto, quello della rete televisiva WFAA. Non appena arriv\u00f2, Zapruder fu fatto sedere accanto al direttore delle news di WFAA Jay Watson e intervistato in diretta televisiva. Zapruder raccont\u00f2 ci\u00f2 che aveva visto attraverso la lente della cinepresa. Disse di aver sentito un colpo e, poco dopo, un altro sparo o altri due. Alla fine dell'intervista McCormick disse che solamente la Kodak poteva sviluppare il filmino e fu costretto a tornare in citt\u00e0 alla notizia dell'arresto di un sospetto, Lee Harvey Oswald. \nPoco dopo, nello stabilimento della Kodak a Dallas, Zapruder e Schwartz videro per la prima volta il filmato, aiutati da un impiegato di nome Phil Chamberlain e alla presenza di una decina di persone della Kodak. Furono fatte tre copie del filmato, due delle quali furono consegnate dallo stesso Zapruder, la sera del 22 novembre, agli agenti del servizio segreto presso la centrale di polizia di Dallas.\nLa disputa sul filmato.\nNel pomeriggio del 22 novembre per\u00f2 si erano gi\u00e0 mossi gli organi di stampa intenzionati ad acquisire i diritti del filmato e il pi\u00f9 veloce fu Richard Stolley, un dirigente della casa editrice proprietaria del periodico \"Life\". La mattina del 23 novembre 1963 Stolley si rec\u00f2 nell'ufficio del sarto e tratt\u00f2 la cessione dei diritti e, per 50.000 dollari vennero acquisiti i diritti per riprodurre i fotogrammi del filmato mentre il giorno successivo l'editore di \"Life\", C.D. Jackson, pag\u00f2 a Zapruder altri 150.000 dollari per acquistare anche i diritti di riproduzione televisiva e cinematografica. Fu ancora Stolley a trattare con Zapruder e da questa trattativa scatur\u00ec un fatto spesso interpretato come \u201ccopertura di un complotto\u201d. In realt\u00e0 non corrisponde al vero che il filmato sia stato nascosto agli occhi della pubblica opinione per non doversi arrendere all'evidenza di una cospirazione, anche perch\u00e9 le immagini non mostrano l'esistenza di due o pi\u00f9 sparatori in Dealey Plaza e quindi si tratt\u00f2 di un accordo economico privato tra il proprietario del filmato e un editore.\nGli ultimi anni e la morte.\nI fotogrammi pi\u00f9 significativi furono pubblicati dalla rivista \"Life\" il 29 novembre 1963. Fu poi C.D. Jackson che ritenne, autonomamente e in maniera opinabile, il pubblico non pronto a vedere le immagini e decise di conservare per qualche anno la pellicola negli archivi della Time-Life Corporation, limitandosi a pubblicare quei fotogrammi che non mostravano l'esplosione del cranio del presidente. Zapruder don\u00f2 immediatamente 45.000 dollari alla vedova del poliziotto J.D. Tippit, l'agente ucciso - secondo le inchieste seguite all'attentato - da Lee Harvey Oswald pochi minuti prima del suo arresto. Zapruder testimoni\u00f2 innanzi alla commissione Warren sulle indagini per l'omicidio del presidente, e anche nel procedimento riguardante Clay Shaw nel 1969, e poco dopo mor\u00ec di cancro il 30 agosto 1970."}
{"id": "1446279", "revid": "287204", "url": "https://it.wikipedia.org/wiki?curid=1446279", "title": "Dorin Mateut", "text": ""}
{"id": "1446280", "revid": "88740", "url": "https://it.wikipedia.org/wiki?curid=1446280", "title": "Dormienza", "text": "La dormienza \u00e8 lo stato fisiologico in cui si trova un seme o un embrione che, pur in condizioni favorevoli alla germinazione, \u00e8 incapace di germinare.\nLa \"dormienza\" \u00e8 una condizione di stabilit\u00e0 che \u00e8 necessaria ai semi (ed alle piante) per superare condizioni climatiche avverse o non adatte alla normale condizione vegetativa.\n\u00c8 evidente che una condizione di tepore o di umidit\u00e0 pu\u00f2 verificarsi anche in autunno.\nMa molti semi e molte piante non vegetano e non germinano in tale stagione\nL'evoluzione ha indotto delle condizioni nelle piante e nei semi con allestimento di strutture stabili che permettono il superamento \"in condizione di sonno\" della stagione avversa.\nLe strutture, sia fisiche che chimiche, che mantengono la dormienza devono essere rimosse o disattivate ad effetto della intensit\u00e0 della avversit\u00e0 stessa, della dovuta intensit\u00e0.\nIn ambienti temperato-freddi la avversit\u00e0 pi\u00f9 evidente \u00e8 il freddo dell'inverno, quindi se l'inverno non modifica le strutture di dormienza, la dormienza permane. Esistono comunque altri tipi di dormienza (molto importanti in ambiente mediterraneo) legati alla siccit\u00e0, o al calore.\nPer quanto riguarda il freddo ogni specie di pianta e seme ha la sua \"esigenza di freddo\" espressa in \"unit\u00e0 di freddo\" (U.F.) contate come ore con temperatura inferiore ai 7\u00a0\u00b0C, affinch\u00e9 la dormienza da freddo sia disattivata.\nSolo dopo una adeguata disattivazione della dormienza il seme germiner\u00e0 o una pianta fiorir\u00e0 adeguatamente (le piante adulte gemmeranno comunque, ma la fioritura non sar\u00e0 ottimale). Solo in tali condizioni la umidit\u00e0 ed il calore saranno opportunamente recepiti per una germinazione. Se cos\u00ec non fosse un tepore o una pioggia autunnale farebbero germinare \ni semi, e le piantine non avrebbero alcuna possibilit\u00e0 nel gelo successivo.\nNon tutti i semi e non tutte le piante necessitano di un periodo dormienza; in genere i fruttiferi italiani ed i loro semi ne abbisognano, proprio alle condizioni normali vitali delle piante stesse, con meno freddo per i fruttiferi pi\u00f9 adatti al caldo, come i peschi, almeno 130-350 U.F., ai prugni 250-400 U.F. fino ai peri e meli 300-500 ed oltre.\nLa variabilit\u00e0 nella specie deriva dalle caratteristiche della variet\u00e0, infatti le variet\u00e0 hanno differenze nelle loro esigenze di freddo, derivate soprattutto da caratteristiche genetiche, a loro volte derivate dal clima delle regioni geografiche di origine.\nLa maniera pi\u00f9 semplice, naturale ed ovvia per vernalizzare i semi \u00e8 porli nel suolo in autunno, affinch\u00e9 in inverno restino col clima di dove vive o dovr\u00e0 vivere la pianta. Una esposizione al freddo per tempi pi\u00f9 lunghi (in U.F.) non pregiu\nVernalizzazione artificiale.\nSi possono simulare le condizioni che neutralizzano la dormienza.\nStratificazione a freddo o vernalizzazione.\nConsiste nell'esposizione dei semi dormienti a temperature variabili da +2\u00b0 a +5\u00a0\u00b0C in condizioni umide e arieggiate per un periodo variabile a seconda della specie. Questa operazione simula l'azione che l'inverno esercita su alcuni semi. In alternativa a questa tecnica o assieme si possono usare ormoni quali le gibberelline (GA3).\nLa vernalizzazione non riguarda solo i semi, ma \u00e8 anche un processo necessario ad alcune piante per indurre la propria fioritura. \u00c8 un meccanismo utilizzato dalle piante biennali criofile per fiorire ad inverno terminato, quindi in un periodo presumibilmente favorevole.\nLa fioritura pu\u00f2 avvenire in qualsiasi momento dello sviluppo della pianta, anche appena germinata. Conoscere questo meccanismo permette di sfruttare il fenomeno della jarovizzazione consistente nell'esporre i semi (di cereali non alternativi), inumiditi e appena germinati, a 0\u00a0\u00b0C per alcune settimane determinando in essi l'induzione florigena cosicch\u00e9 possano essere seminati in primavera.\nStratificazione calda o estivazione.\nCon questo trattamento si espongono i semi ad una temperatura tra i 15-20\u00a0\u00b0C in condizioni umide e circolazione d'aria. Serve per riprodurre ci\u00f2 che avviene durante l'estate e pu\u00f2 precedere quella fredda.\nAffumicazione.\nUtilizzata per piante associate al ciclo degli incendi come piante mediterranee o australiane.\nScarificazione.\nI semi di alcune specie con tegumenti seminali molto duri e impermeabili devono essere sottoposti ad abrasione attraverso trattamenti di natura meccanica, chimica e fisica per consentire loro l'assorbimento dell'acqua.\nLa scarificazione meccanica prevede il taglio o l'abrasione con carta vetrata dei tegumenti esterni per permettere l'imbibizione dei semi.\nLa scarificazione chimica prevede l'immersione dei semi in acido solforico al 96% per un tempo variabile al fine di intenerire il tegumento.\nLa scarificazione fisica consiste in un trattamento in acqua bollente e in un successivo ammollo di 12-24 ore al fine di ammorbidire i tegumenti e favorire l'imbibizione.\nDa notare che poich\u00e9 il carattere \u201cdurezza\u201d del tegumento \u00e8 estremamente variabile, la scarificazione fisica e chimica possono esercitare una pressione selettiva attraverso la distruzione dei semi con i tegumenti pi\u00f9 blandi nonch\u00e9 con la mancata abrasione dei semi con tegumento molto duro.\nRimozione dei tegumenti: Per alcune specie che presentano dei tegumenti particolarmente duri, la sola scarificatura non determina un indebolimento tale da permettere la fuoriuscita della radichetta. In questi casi \u00e8 utile rimuovere questi tegumenti ponendo attenzione nel non danneggiare l'embrione.\nRimozione delle sostanze inibitrici della germinazione: la presenza di sostanze chimiche all'interno dei semi o nei tegumenti pu\u00f2 ritardare o inibire la germinazione. Per eliminarle si possono lavare i semi in acqua o in alcool (90\u00b0) ad una temperatura di 25\u00a0\u00b0C. Le sostanze fenoliche sono spesso responsabili dell'inibizione della germinazione perch\u00e9 agiscono diminuendo l'apporto di ossigeno a livello embrionale, in particolare quando le temperature superano i 10\u00a0\u00b0C. La loro eliminazione si pu\u00f2 ottenere mediante l'impiego di temperature di germinazione sufficientemente basse al fine di aumentare la dissoluzione dell'ossigeno nell'acqua di imbibizione.\nL'ammollo dei semi in un potente ossidante (es: ipoclorito) permette l'ossidazione di molte sostanze inibitrici rendendole inefficaci oltre all'eliminazione di alcuni patogeni."}
{"id": "1446281", "revid": "212348", "url": "https://it.wikipedia.org/wiki?curid=1446281", "title": "Biocombustibile", "text": "Il biocombustibile \u00e8 un combustibile ottenuto in modo indiretto dalle biomasse: grano, mais, bietola, canna da zucchero, olio di palma ecc.\nEsso, provenendo da una risorsa rinnovabile, dovrebbe essere disponibile potenzialmente senza interruzione; lo svantaggio primario riconosciuto al biocombustibile potrebbe essere quello di togliere terreno agricolo usato per la produzione di alimenti.\nUn secondo ordine di considerazione \u00e8 che il rapporto tra energia necessaria per produrlo e quella resasi disponibile non \u00e8 sempre favorevole.\nSono considerati biocarburanti:\nIl biogas prodotto naturalmente dalle risaie e dalle paludi non \u00e8 ancora sfruttato, mentre \u00e8 sfruttato quello prodotto durante la fermentazione anaerobica delle sostanze organiche in particolare nei trattamenti delle acque reflue civili ed industriali, quello prodotto dalle discariche controllate e dal processo di digestione anaerobica di liquami zootecnici e di scarti agroindustriali.\nConsumo di risorse agricole e alimentari.\nI biocarburanti sono accusati di ridurre la disponibilit\u00e0 di derrate alimentari e di aumentare la fame nel mondo.\nI dati sull'effettiva resa energetica e sull'eventuale riduzione delle emissioni di anidride carbonica sono contrastanti.\nLa coltivazione delle materie prime necessarie a produrli, in generale, \u00e8 accusata di essere inquinante.\nLa produzione di biodiesel \u00e8 molto dispendiosa anche dal punto di vista idrico. Per produrre un litro di biodiesel servono 4000 litri di acqua per l'irrigazione delle colture e durante il processo chimico di trasformazione.\nLe critiche alla produzione di biocarburanti attraverso grandi piantagioni sta arrivando da parte di tutte le pi\u00f9 importanti organizzazioni internazionali. In un articolo la BBC riporta le condanne di alcuni esperti delle Nazioni Unite\nPer i dati sull'efficienza di combustione e di produzione (EROEI) si vedano le voci sugli specifici biocarburanti.\nResa energetica.\nNel 2005 l'ecologo David Pimentel e l'ingegnere ambientale Tad W. Patzek hanno pubblicato uno studio scientifico secondo cui sia la produzione di biodiesel da soia e girasole, sia quella dell'etanolo da mais, legno ed erba, consumano di gran lunga pi\u00f9 energia di quanta se ne possa ricavare dai combustibili, non tenendo conto n\u00e9 delle tasse, n\u00e9 dei danni ambientali. \nAltri studi hanno esaminato il bioetanolo arrivando a definire che il valore del suo EROEI potrebbe essere pari a 7-8 nel caso migliore della canna da zucchero brasiliana. Per quanto riguarda il bioetanolo da barbabietola o da cereali non regge il confronto con quello da canna da zucchero, indicativamente il suo valore \u00e8 pari a 1.\nTerreno necessario.\nIn alcuni stati e regioni dove \u00e8 stato valutato il passaggio integrale ai biocombustibili si \u00e8 giunti alla conclusione che tale soluzione avrebbe richiesto enormi estensioni di territorio se si fossero scelte le coltivazioni tradizionali. Considerando solo queste ultime ed analizzando il quantitativo di biodiesel che pu\u00f2 essere prodotto per unit\u00e0 di terreno coltivato, \u00e8 emerso che gli Stati Uniti, nazione con una richiesta energetica pro capite tra le pi\u00f9 elevate, non possiede abbastanza territorio coltivabile per rifornire i veicoli della propria popolazione.\nPer dare un ordine di grandezza i 34 milioni di veicoli italiani che consumano circa mille litri di combustibile all'anno avrebbero bisogno di 5,7 milioni di ettari di suolo brasiliano coltivato a canna da zucchero. In Italia la superficie coltivata (SAU) \u00e8 di 13 milioni di ettari totali.\nLa Coldiretti ha pubblicato un documento in cui afferma che la resa media di biodiesel italico \u00e8 di circa 850\u00a0kg per ettaro, visto che la superficie agricola utile (SAU) \u00e8 di circa 13 milioni di ettari \n Si noti che l'intera superficie agricola italiana \u00e8 di soli 13 milioni di ettari. \n sarebbe decimare il numero di veicoli italiani e utilizzare motori diesel di piccola cilindrata e veicoli leggeri, il cui consumo arriva ad essere di 2 o 3 litri per 100\u00a0km, come ad esempio il 1200\u00a0cm\u00b3 TDi sulla Lupo della Volkswagen, o il progetto Twingo SMILE di Greenpeace.\nAltri stati in via di sviluppo o del terzo mondo potrebbero essere in una condizioni migliori e in effetti \u00e8 qui che si concentrano le produzioni di olio di palma o di etanolo da canna da zucchero. Non \u00e8 per\u00f2 univoca l'opinione se ci\u00f2 porta benefici economici ai produttori locali oppure se si tratta di una sottrazione di terreni alle colture alimentari.\nPer quanto riguarda l'olio di palma i dati 2008 indicano per la Malaysia 17.7 milioni di tonnellate su 4.5 milioni di ettari di terreno coltivati con tale pianta. La resa \u00e8 di circa 4000 kg di olio/biodiesel per ettaro, pi\u00f9 di 4 volte la resa del biodiesel italiano. In tal caso basterebbero 8.5 milioni di ettari a palma da olio per i veicoli italiani.\nCritiche.\nSi tenga comunque presente che pro capite il terreno coltivabile \u00e8 molto limitato: nel 2000 l'area coltivabile (SAU) nel mondo era pari a 0.11 ettari per persona (fonte FAO) in gran parte usati per produrre cibo. I veicoli mondiali sono secondo stime del DoE (Dipartimento dell'energia americano) 700 milioni e consumano molto gasolio e benzina (si consideri che i veicoli italiani consumano 1 tonnellata all'anno) ed \u00e8 probabile che per alimentarle a biodiesel sia necessario coltivare una buona parte (percentuali a due cifre) dei 0.11 ettari pro capite a piante che alimenteranno i motori delle auto.\nScarsit\u00e0 alimentare.\nMolti ritengono che la produzione di biocarburanti sia causa di povert\u00e0 e fame nel mondo, mentre la produzione di biocarburanti contribuisce alla crescita delle economie locali e alla ridistribuzione della ricchezza a livello globale, creando opportunit\u00e0 di lavoro in zone rurali e aiutando i piccoli agricoltori ad incrementare il loro reddito.\nSecondo nel mondo c'\u00e8 una sufficiente disponibilit\u00e0 di terreno agricolo e semi-arido che a lungo termine pu\u00f2 sostenere una coltivazione di piante con le quali produrre biocarburanti specialmente laddove i governi si impegnino nell'applicazione di soluzioni innovative per lo sviluppo sostenibile. In contrasto con tale visione ottimistica, l'OCSE ha affermato nel 2008 che i biocombustibili aumentano i fenomeni di agflazione, l'inflazione di origine agricola, danneggiando la natura e ha invitato le autorit\u00e0 nazionali e sovranazionali a disincentivare i sussidi al settore. Un uso delle risorse agricole per la produzione di biofuel comporter\u00e0 la presumibile uscita dal mercato alimentare di una parte enorme della popolazione mondiale e la salita dei prezzi dei terreni coltivabili. La produzione di cereali e altre materie prime per la sintesi di biocombustibili, e quella per un consumo alimentare, individuano due prodotti non sostitutivi, in presenza di una risorsa scarsa, che \u00e8 la superficie coltivabile.\nLa domanda di biocombustibili ha indotto un rialzo del 30% del prezzo delle superfici coltivabili in vaste aree degli Stati Uniti e del Sudamerica, dei vegetali dai quali sono ottenuti, e dei prodotti sostitutivi (dal punto di vista del produttore) quali grano e cereali, la cui offerta e superficie coltivabile \u00e8 diminuita in analoga quantit\u00e0 (i biocombustibili sono \"coltivabili\" nelle aree dove in precedenza crescevano cereali e grano).\nI prezzi dei biocombustibili crescono per un eccesso di domanda, che registra una crescita esponenziale rispetto all'offerta mondiale (che, come gi\u00e0 prevedeva Malthus per le disponibilit\u00e0 alimentari, segue una progressione aritmetica). Invece, il prezzo dei cereali aumenta per un calo dell'offerta, perch\u00e9 i terreni e le stesse piante sono destinate alla produzione di biocombustibili, pi\u00f9 redditizia per i contadini di una produzione per un consumo alimentare.\nIl rialzo della materia prima (grano e cereali) ha causato rincari anche per i prodotti derivati (30% la pasta, 15% i dolciumi, pane, e un aumento del prezzo dei foraggi e della carne).\nLa coltivazione di cereali destinati alla sintesi di bioetanolo anzich\u00e9 alla produzione di generi alimentari \u00e8 una delle cause del rincaro dei cereali e dei relativi derivati. In Europa e Stati Uniti i sussidi federali e comunitari per la produzione di bioetanolo sono maggiori di quelli della produzione di cereali per scopi alimentari. A ci\u00f2 si aggiunge il fatto che il bioetanolo sia comunque una coltivazione pi\u00f9 remunerativa.\nUn calcolo calorico porta a dire che mantenere i veicoli col cibo umano \u00e8 dispendioso. Vengono consumate in Italia 39 miliardi di litri/anno di benzina e di gasolio per l'autotrazione, ogni grammo di olio ha 9 Calorie e un umano consuma 2500 Calorie al giorno, quindi si pu\u00f2 eseguire un semplice calcolo calorico sulla capacit\u00e0 di sfamare le persone da parte del biodiesel (olio) che si potrebbe consumare in Italia.\nIl conteggio porta a pi\u00f9 di 300 milioni di umani sfamabili col consumo di biodiesel dei veicoli italiani, si noti che la popolazione italiana \u00e8 di quasi 60 milioni.\nImpatto ambientale.\nProvenendo da colture agricole, il biocombustibile produce molti meno inquinanti all'atto della combustione, se paragonato al petrolio. Considerando per\u00f2 l'intero ciclo di vita, a partire dalla produzione e includendo il trasporto, il bilancio energetico non sempre \u00e8 positivo. Ma l'aspetto pi\u00f9 critico per l'ambiente riguarda l'espansione della monocoltura a scopo energetico in aree non agricole, e ci\u00f2 vale in particolare per la soia e la palma da olio.\nL'espansione della monocoltura della soia, alimentata anche dalle previsioni di crescita del mercato mossa dallo sviluppo dei biocarburanti, rappresenta un motore nella deforestazione di vaste aree di foresta amazzonica e cerrado\nAnche l'espansione delle piantagioni di palma da olio rappresenta un problema, evidenziato da associazioni ambientaliste come Greenpeace e Friends of the Earth che sottolineano la conversione a monocoltura di aree ecologicamente importanti come zone di foresta pluviale o di torbiera. La conversione agricola delle torbiere, attraverso il prosciugamento e l'ossidazione della torba infatti provoca importanti emissioni di carbonio: in Indonesia e Papua Nuova Guinea, in particolare, \u00e8 pratica comune dare alle fiamme aree di foresta palustre e torbiera subito dopo il drenaggio, con un conseguente rilevante danno ambientale, ed \u00e8 stato valutato che anche in seguito a questo fenomeno l'Indonesia sia diventata il quarto paese per emissioni di gas serra\nAnche in Africa la palma da olio inizia ad espandersi nelle regioni forestali, minacciando importanti ecosistemi; questo \u00e8 il caso per esempio della Costa d'Avorio e dell'Uganda.\nIncentivi.\nI sussidi europei e americani per la produzione sono pi\u00f9 alti di quelli destinati alla produzione di grano per il consumo alimentare. La produzione di biocombustibiili \u00e8 gi\u00e0 in s\u00e9 pi\u00f9 redditizia della destinazione ad un uso alimentare, anche in assenza di sovvenzioni statali. Per via del crescente prezzo del barile di greggio (calo di offerta) e di una domanda mondiale in forte crescita, diviene competitiva la produzione di combustibili con tecnologie che sono note da tempo, che portano ad un costo del litro di combustibile paragonabile con quello della benzina alla pompa. In precedenza, queste tecnologie non erano diffuse perch\u00e9 era pi\u00f9 economico acquistare il greggio anzich\u00e9 produrre biocombustibili. Il meccanismo di sovvenzioni europee e americane non contribuiscono a riequilibrare questo trend.\n\u00c8 interessante per quanto riguarda l'Italia seguire le scelte compiute dalla Regione Toscana e dalla Provincia di Siena, nella redazione, rispettivamente, del Piano di Indirizzo Energetico Regionale e del Piano Energetico Provinciale.\nI biocarburanti di seconda generazione.\nSono allo studio alcune tecniche di produzione di biocarburanti volte ad evitare l'insorgenza dei problemi visti (cio\u00e8 consumo di suolo, cambio di destinazione agricola, ecc.). I cosiddetti \"biocarburanti di seconda generazione\" sono infatti ottenuti con altre tecniche, come la lavorazione di materiale lignocellulosico (attraverso la tecnica della pirolisi), la coltivazione del miscanto o la coltivazione delle alghe.\nLa pirolisi, in particolare, consente di trasformare la biomassa raccolta direttamente sul sito in uno speciale olio che viene successivamente inviato presso un impianto centralizzato per la sintesi dei carburanti veri e propri, abbattendo notevolmente le spese di trasporto.\nApplicazioni.\nIl problema della convenienza dell'alimentazione con carburanti alternativi a quelli di origine dal petrolio fossile \u00e8 che sui carburanti per autotrazione tutti gli Stati del mondo, e con mano particolarmente pesante quelli europei, impongono una elevata tassazione (denominata accisa) e che quindi non vi \u00e8 alcuna convenienza ad utilizzare carburanti di origine vegetale se si versano le imposte dovute sui carburanti per autotrazione (e in molti stati, come in Italia, anche sui combustibili liquidi per riscaldamento). L'elevatezza dell'accisa in Italia, le pene molto severe per il suo mancato pagamento anche per piccole quantit\u00e0, la complicazione degli adempimenti e degli accertamenti obbligatori sulle quantit\u00e0 commercializzate o consumate, sconsigliano per il momento l'utilizzo di carburanti o combustibili liquidi in Italia di origine non petrolifera o comunque non commercializzati dalle grandi aziende organizzate. Pagando le accise, l'utilizzo di carburanti alternativi non \u00e8 conveniente con prezzi del petrolio sino a 100 dollari al barile ed oltre, mentre per gli oli da riscaldamento (ove le accise sono in Italia meno elevate), la convenienza (se non si vuol evadere le imposte) potrebbe esserci anche a livelli di prezzo del petrolio meno elevati, ricordando che tuttavia la resa calorifica degli oli vegetali \u00e8 dal 10 al 20 per cento meno elevata del gasolio di origine fossile-petrolifera.\nOlio vegetale.\nSecondo l'opinione di alcune riviste automobilistiche, alimentare un veicolo diesel direttamente con un olio di semi provoca guasti all'impianto di iniezione e al motore, dovuti a depositi carboniosi sugli iniettori e allo scioglimento di parti in gomma. Ad esempio l'olio di colza nel motore pu\u00f2 causare grippaggi e rotture, soprattutto negli iniettori e nelle pompe ad alta pressione.\nA seconda del motore diesel utilizzato (purch\u00e9 non sia un motore con pompa del gasolio particolarmente fragile oppure ad iniezione diretta od un common rail, ove occorrerebbe un serbatoio supplementare per partire comunque con gasolio petrolifero passando alla miscela con olio solo a motore caldo) \u00e8 tecnicamente possibile miscelare dal 5 al 30% di olio in gasolio nella stagione invernale e dal 30 al 70% in quella estiva, od anche pi\u00f9 se l'olio ha subito un procedimento di esterificazione che lo abbia trasformato in biodiesel. Il problema \u00e8 che il biodiesel ed ancor pi\u00f9 l'olio non esterificato devono entrare nel motore a temperature superiori al gasolio fossile e comunque diminuiscono il rendimento del motore, avendo un potere calorico per litro lievemente inferiore a quello del gasolio da petrolio fossile.\nCi\u00f2 vale ovviamente per i motori diesel attualmente in uso sugli autoveicoli, ottimizzati al massimo per il gasolio di origine fossile, mentre Rudolf Diesel invent\u00f2 e studi\u00f2 il suo motore proprio per il funzionamento con olio vegetale (di canapa, di colza, di arachide o di palma) senza particolari trattamenti. Sono comunque in normale commercio motori diesel (come il motore Lister, oggi ancora prodotto solo in India e poco adatto per autoveicoli leggeri per il maggior peso, od il moderno motore Elsbett, di nuova concezione ed alta efficienza) per il funzionamento senza problemi solo con olii vegetali (ma non sono montati sugli autoveicoli per commistioni di interesse tra case automobilistiche ed aziende petrolifere). Il motore Elsbett ad olio vegetale non trattato \u00e8 stato usato con soddisfazione da un'autovettura Mercedes da competizione, ma poi mai utilizzato su autovetture in normale commercio sia per non entrare in conflitto n\u00e9 con le aziende petrolifere n\u00e9 con gli Stati per la difficolt\u00e0 che sarebbe insorta nell'incassare le imposte sui carburanti per autotrazione.\nBioetanolo.\nIl bioetanolo pu\u00f2 essere aggiunto nelle benzine, per una percentuale che pu\u00f2 arrivare al 20%; se si apportano modifiche tecniche al motore \u00e8 possibile arrivare anche al 100%.\nL'impiego in percentuali maggiori si ha nella sintesi dell'ETBE (etil-terbutil-etere), un derivato organico utilizzato per aumentare il numero di ottani, alternativo al metil-butil-etere; esso viene usato in miscela alle benzine come antidetonante in sostituzione del piombo tetraetile o degli idrocarburi aromatici.\nIn Brasile un noto gruppo automobilistico (General Motors) commercializza veicoli che possono utilizzare indifferentemente bio-etanolo, benzina e metano. Questa sperimentazione sembrerebbe aver dimostrato la possibilit\u00e0 di produrre bioetanolo, a costi competitivi rispetto al prezzo di mercato della benzina.\nBiometanolo.\nIl metanolo ha molteplici applicazioni industriali, tra queste le principali sono l'utilizzo come solvente per grassi (in sostituzione del tossico e cancerogeno tricloroetilene), oli, resine, nitrato di cellulosa, coloranti e soluzioni anticongelanti.\nIl metanolo per autotrazione risulta essere un combustibile paragonabile, per prestazioni e veicoli impiegati, alle benzine tradizionali; si pu\u00f2 inoltre impiegare nella produzione del biodiesel. Il metanolo, derivante da fonti fossili, \u00e8 una benzina sintetica, impiegata per esempio nelle corse di Indianapolis, caratterizzata da un maggior numero di ottani rispetto alla benzina. Teoricamente il metanolo si potrebbe quindi utilizzare puro come combustibile per gli autoveicoli. In realt\u00e0 per fare ci\u00f2, sarebbe necessario intervenire per garantire la partenza a freddo del motore e l'impiego di materiali resistenti alla corrosione causata dall'alcool. Tuttavia non esistono ancora in Europa applicazioni su larga scala di motori alimentati da biometanolo puro.\nGli svantaggi principali che limitano l'uso del metanolo come bio-carburante riguardano il suo stoccaggio e il trasporto, che risulta particolarmente costoso.\nBiodiesel.\nIl biodiesel, puro o miscelato in varie proporzioni, pu\u00f2 teoricamente essere utilizzato nei moderni motori diesel, anche se si sono riscontrati in passato problemi di intasamento nel sistema di alimentazione del veicolo dovuti allo scioglimento di parti in gomma, causati a loro volta dal maggior potere solvente del biodiesel rispetto al gasolio tradizionale.\nLe miscele di biodiesel fino al 5% non causano problemi e vengono normalmente commercializzati in molti paesi europei. La garanzia sul veicolo, per molte case automobilistiche, risponde sino ad una miscela formata al massimo dal 30% di biodiesel e 70% da gasolio.\nLe specifiche tecniche del biodiesel per autotrazione sono definite nella norma tecnica EN 14214 - UNI 10946.\nLe specifiche tecniche del biodiesel per riscaldamento sono definite nella norma tecnica EN 14213 - UNI 10947.\nL'ENEA prospetta un sistema integrato capace sia di ridurre i costi di produzione dei biocarburanti, sia di diminuire la quantit\u00e0 di acqua e fertilizzanti da usarsi per la coltura, sia infine di non incidere sulle risorse alimentari a disposizione dei consumatori. Infatti le nuove variet\u00e0 di piante da utilizzare per i biocarburanti possono crescere in condizioni di arido-coltura e presentano tuttavia una soddisfacente resa di produzione in olio e biomassa. Questo potr\u00e0 essere realizzato attraverso:\nuso di terreni normalmente non adatti per la produzione di specie alimentari (zone premontane, zone marginali);\nAspetti innovativi.\nAltre recenti linee di ricerca, la cui maturit\u00e0 tecnologica \u00e8 per\u00f2 ipotizzabile solamente in una prospettiva temporale di medio-lungo periodo, hanno attirato l\u201fattenzione del mondo accademico ed industriale: la produzione di biodiesel a partire da colture di microalghe, la produzione di biobenzine da materiali cellulosici, la produzione di idrogeno per via biologica.\nLe microalghe sono organismi unicellulari fotosintetici che possono vivere in acque dolci, salmastre o salate, comprendono una grande variet\u00e0 di specie adattate a condizioni molto diverse ed hanno una capacit\u00e0 di moltiplicarsi velocemente e di raggiungere densit\u00e0 di biomassa superiori alle piante terrestri; inoltre non interferiscono con le produzioni agricole dedicate all\u201falimentazione. Esse offrono la possibilit\u00e0 di produrre:\nLe biotecnologie.\nLe biotecnologie in futuro potranno sicuramente portare ad una produzione pi\u00f9 efficiente di biocombustibili e biocarburanti. Ad esempio la produzione di un gasolio non solo di origine biologica come il biodiesel, ma anche ottenuto con processi biotecnologici, potrebbe modificare le prospettive future, introducendo un gasolio di produzione interamente biologico prodotto per via biologica/biotecnologica. Infatti uno scienziato inglese, il professor John Love, che insegna biologia e dirige il laboratorio di ricerca in biotecnologie vegetali presso l'Universit\u00e0 di Exeter nella contea del Devon (UK), ad esito di una ricerca svoltasi nel 2011/2012 e finanziata anche dalla famosa compagnia petrolifera Shell, ha ottenuto conferma nel 2013 della producibilit\u00e0 di gasolio praticamente identico a quello di origine dal petrolio fossile tramite l'utilizzo di batteri geneticamente modificati, alimentati con sostanze zuccherine o zucchero, producendo in tal modo in laboratorio gasolio direttamente utilizzabile da solo per l'alimentazione di motori diesel attualmente in uso comune. La ricerca \u00e8 stata avvalorata nel giugno 2013 da conferme nel mondo scientifico. La procedura biotecnologica \u00e8 descritta in fondo alla voce biodiesel."}
