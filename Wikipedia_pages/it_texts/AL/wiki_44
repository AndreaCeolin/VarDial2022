{"id": "1492808", "revid": "958185", "url": "https://it.wikipedia.org/wiki?curid=1492808", "title": "Trasporto aereo", "text": "Il trasporto aereo, consistente nel trasferire persone e merci da un punto all'altro utilizzando un mezzo viaggiante nell'aria, \u00e8 oggi un fattore essenziale della globalizzazione economica e del progresso sociale. Viene attuato mediante velivoli specializzati in tale ruolo, sia ad ala fissa (aerei da trasporto) che ad ala rotante (elicotteri da trasporto).\nStoria.\nLa data in cui nacque il trasporto aereo \u00e8 il 17 dicembre 1903, giorno in cui i fratelli Wright riescono a far volare per alcune centinaia di metri la loro macchina rudimentale. In realt\u00e0, gi\u00e0 nel 1900, Zeppelin aveva costruito un dirigibile, munito di due motori a scoppio, che consentiva viaggi abbastanza confortevoli, anche se lenti, costosi e non molto sicuri.\nNel 1917, la United States Postal Services istituisce il primo servizio aeropostale del mondo.\nNell'agosto 1919 viene poi effettuato il primo trasporto merci con un bombardiere militare convertito al cargo.\nMa solo negli anni '50, con la conversione di aerei militari al settore cargo, ha inizio un poderoso sviluppo dell'aviazione che consente la nascita di un vero e proprio mercato aereo delle merci.\nL'aumento dell'autonomia dei velivoli degli anni '60, grazie alla nascita e allo sviluppo dei motori jet, consentono una riduzione dei consumi. Il trasporto aerocargo ne beneficia, soprattutto nei decenni successivi, grazie anche all'introduzione dei servizi \"parcel express\" \u2014 prima negli Usa e poi in Europa \u2014 e sviluppo degli operatori \"all cargo\".\nFunzione sociale.\nL'impulso al viaggio \u00e8 sempre stato nel DNA dell'Uomo. Dai movimenti primordiali alla ricerca di cibo, ai grandi viaggi alla ricerca di nuove terre, i mezzi di comunicazione sono stati funzionali all'allargamento degli orizzonti dei popoli. L'aereo, nelle sue varie forme e nelle sue varie tecniche, ha permesso di abbattere i tempi e moltiplicare le distanze raggiungibili.\nIl commercio prima e la voglia di visitare posti diversi poi, ha dato all'aereo una funzione socializzante che, tuttora, non mostra segni di decadimento o di mancanza di appeal.\nSi viaggia dunque per lavoro, ma si viaggia anche e soprattutto per diletto, e le compagnie aeree si sono adeguate aprendo nuove rotte e favorendo con una politica di prezzi contenuti l'accesso ad un pi\u00f9 ampio pubblico a questo servizio. La particolare funzione sociale \u00e8 quella di facilitare lo scambio di culture, rendendo pi\u00f9 facile e possibile lo spostamento non pi\u00f9 di pochi eletti, bens\u00ec di masse di popolazioni. Sociologicamente, ci\u00f2 che incide nello sviluppare il comportamento di un popolo \u00e8 il confronto con realt\u00e0 differenti, ed in questo l'aereo ha reso un servizio enorme, permettendo un concreto interscambio culturale e professionale a livello mondiale.\nTrasporto di persone.\nOvviamente molta acqua \u00e8 passata sotto i ponti dai dirigibili che lentamente procedevano nel cielo trasportando pochi \"ricchi\" eletti ai moderni jet che portano centinaia di persone di qualunque stato sociale o capacit\u00e0 economica.\nL'incremento delle rotte e l'apertura di nuovi aeroporti, oltre a dare molteplici possibilit\u00e0 di scelta, ha consentito di creare anche una sorta di pendolarismo, economicamente sostenibile grazie all'abbattimento dei costi della tratta, grazie soprattutto all'affermarsi di Compagnie Low Cost che, tagliando i servizi aggiuntivi ai passeggeri, possono fornire un servizio comunque adeguato alla necessit\u00e0 a prezzi anche decine di volte inferiori a quelli praticati dalle principali compagnie aeree nazionali ed internazionali.\nInternet e la possibilit\u00e0 di prenotare on-line, da parte sua, ha ulteriormente facilitato l'accesso al servizio aereo, rendendo semplice e facile la programmazione di un viaggio, d'affari o di piacere che sia.\nSecondo uno studio dell'Unione europea nel triennio dal 2004 al 2006, negli aeroporti dei paesi europei si rilevano numerosi interessanti fattori statistici.\nIn valori complessivi si \u00e8 passati da 106 a 123 milioni di passeggeri, con un incremento medio annuo del 7,89%, che passa al 10,82% se si considera la sola quota di traffico internazionale che ha riscontrato un incremento di 13 milioni di passeggeri .\nSempre a livello europeo, \"nel settore internazionale mentre il traffico con il continente Americano ed Africano \u00e8 rimasto pressoch\u00e9 inalterato ed il traffico verso l'Asia ha riscontrato un +23,6% con 4,2 milioni nel 2006, l'Europa ha movimentato 57 milioni di persone nel 2006, difatti i passeggeri nell'Unione Europea sono passati da 41,8 del 2004 a 51,6 milioni del 2006 mentre i Paesi non UE da 3,2 a 5,4\".\nTrasporto di merci.\nIl trasporto delle merci via aerea ha subito negli anni un notevole incremento sia per ragioni di necessit\u00e0 di velocit\u00e0 di approvvigionamento, che per ragioni di economicit\u00e0 del servizio reso.\nLa moderna gestione delle scorte nelle aziende ha reso necessario un accorciamento dei tempi di approvvigionamento ed il trasporto aereo ha contribuito notevolmente in tal senso, permettendo l'arrivo in tempi brevissimi di ricambistica o componenti atti a viaggiare nella stiva di un aereo, vale a dire necessariamente piccoli, leggeri e ad alto valore.\nL'economicit\u00e0 del servizio \u00e8 stata una conquista della liberalizzazione delle tratte e della concorrenza, grazie al quale la comparsa di nuovi vettori aerei sul mercato ha conseguentemente permesso l'abbattimento dei costi di trasporto.\nIl servizio di trasporto della posta per via aerea, se pure ormai di scarsa rilevanza in quanto divenuto consuetudinario, \u00e8 oggetto di studio da parte dei collezionisti. I francobolli emessi per la posta aerea rientrano a pieno titolo tra quelli studiati dalla filatelia mentre tutti gli oggetti trasportati tramite la posta aerea sono di interesse per l'aerofilia.\nGli hub aeroportuali.\nL'incremento dei voli, ha reso necessario la strutturazione \"Hub and spoke\" del servizio aereo.\nLa tendenza \u00e8 cercare di far viaggiare gli aerei con il maggior numero di passeggeri possibili, quindi nella maniera economicamente pi\u00f9 conveniente. \u00c8 evidente che, per esempio, una tratta Verona-Miami ha poca frequenza di viaggiatori. Un aereo che la percorresse sarebbe costantemente desolatamente vuoto o con pochi turisti veneti. La tratta sar\u00e0 invece congegnata in Verona-Roma-New York-Miami e sar\u00e0 servita da tre aerei anzich\u00e9 uno. Pu\u00f2 sembrare una complicazione, ma \u00e8 da questo spezzettamento di tratte e moltiplicazione di aeroplani che nasce l'economicit\u00e0. La tratta Verona-Roma-New-York e quella di Miami sar\u00e0 gestita da aerei piccoli (DC-9) e quella Roma-New-York sar\u00e0 effettuata da aerei intercontinentali (Boeing 777). Roma e New-York sono due hub, vale a dire centri di raccolta di passeggeri (lo stesso vale per le merci). A Roma confluiranno dai vari aeroporti periferici dell'Italia tutti i passeggeri diretti negli Stati Uniti (non solo quindi a Miami) e tutti insieme compiranno la rotta transoceanica, riempiendo l'aereo con 300 passeggeri (paganti).\nSar\u00e0 a New York che i nostri ipotetici viaggiatori veronesi cambieranno mezzo per dirigersi a Miami, assieme a tutti gli altri turisti arrivati da tutto il mondo nell'hub newyorkese e diretti a Miami.\nL'Italia dispone di due hub. Il primo \u00e8 l'aeroporto di Roma Fiumicino che funge da centro di raccolta e smistamento dei voli Alitalia per quanto riguarda numerose tratte intercontinentali. Il secondo hub \u00e8 l'aeroporto di Milano Malpensa che dopo l'abbandono di Alitalia \u00e8 alla ricerca di una Compagnia Aerea di riferimento che servirebbe a ristabilizzare ed aumentare le rotte intercontinentali attualmente troppo scarse. Nel passato si parlava di Air China e di Lufthansa, due grandi compagnie aeree che reputano l'aeroporto di Malpensa strategicamente molto appetibile in previsione dell'Expo 2015.\nLe compagnie aeree.\nLe compagnie Low-Cost.\nUna poltrona larga un metro e oltre, morbida e avvolgente, un drink servito da un'avvenente hostess, noccioline o salatini, giornali freschi di stampa, cibo di buona qualit\u00e0 e bis a volont\u00e0. Quanto incidono questi servizi accessori nel costo di un biglietto aereo? Da questo ragionamento, semplice ma lungimirante, nasce l'idea dei voli low-cost, voli in cui il servizio offerto \u00e8 unicamente il viaggio da un punto all'altro, e tutto il resto \u00e8 un'opzione a pagamento. Scarno, essenziale, senza fronzoli o regal\u00ece, dunque meno costoso.\nNate negli anni settanta in America, dove il mercato dei voli passeggeri, in mano a pochi grandi gruppi che agivano in una situazione di oligopolio formando un vero e proprio cartello tariffario, necessitava una liberalizzazione delle tratte e delle tariffe.\nL'arrivo in Europa fu negli anni novanta con la compagnia irlandese Ryanair che tutt'oggi ha la maggior fetta di mercato.\nIl servizio, fin dall'inizio, si differenzia dai \"charter\" in quanto il servizio \u00e8 di linea e non occasionale, razionalmente organizzato al risparmio proprio per offrire un biglietto dal costo contenuto. Non tocca per\u00f2 gli aeroporti principali, ma ha spesso come punti di riferimento aeroporti secondari, comunque abbastanza vicini a quelli principali, in cui i costi per il vettore aereo sono inferiori e pu\u00f2 avere a disposizione un maggior numero di slot, cio\u00e8 rotte di collegamento aeree.\nUn esempio classico \u00e8 l'aeroporto di Orio al Serio, a poche decine di chilometri da Milano Linate e poco di pi\u00f9 da Milano Malpensa che, grazie ad una Compagnia Low-Cost ha una frequenza di atterraggi e decolli da aeroporto internazionale.\nIl target, ovvero i destinatari del servizio, a quel punto era chiunque potesse permettersi di sognare un viaggio aereo e che prima, causa il costo dei biglietti, non aveva concretizzato il suo sogno, ripiegando su treno o nave, o semplicemente non viaggiando.\nOvviamente, tra il risparmio, c'\u00e8 anche la flotta aerea contenuta, quindi carenza (o assenza) di aerei di scorta per sostituirne altri in eventuale avaria.\nL'unico punto su cui non esisteva risparmio era la sicurezza/manutenzione dei velivoli: la ragione era ed \u00e8 evidente, un disastro aereo \u00e8 la peggior pubblicit\u00e0 possibile e pu\u00f2 portare alla bancarotta qualunque azienda.\nSempre da un'analisi dell'Unione Europea per il triennio 2004-2006 appare in crescita geometrica il fenomeno Low Cost, passando dai 12,7 milioni di passeggeri del 2004 ai 28,4 del 2006, con un incremento medio annuo del 50%, mentre il trasportato dei vettori tradizionali \u00e8 rimasto sostanzialmente invariato. Dividendo questo dato globale, il maggior incremento percentuale si \u00e8 avuto nel traffico nazionale che \u00e8 quintuplicato passando da 1,3 a 7 milioni di passeggeri, anche se in valori assoluti \u00e8 il traffico internazionale il settore pi\u00f9 importante passando dai 12,7 del 2004 ai 28,4 del 2006.\nIn Europa la crescita di passeggeri che si sono serviti di compagnie low cost \u00e8 stata esponenziale. Nel 1994 circa 3 milioni di passeggeri volarono a prezzi a basso costo e nel 1999 i passeggeri furono ben 17,5 milioni. Ma il boom avviene nel terzo millennio, basti pensare che con la sola Ryanair nel 2009 hanno volato 65 milioni di persone e oltre 72 milioni nel 2010 con una crescita, per la compagnia, di oltre il 10% da un anno all'altro.\nLa sicurezza aeroportuale.\nSempre considerata importante, ma, dopo l'11 settembre 2001, assurta agli onori delle cronache come elemento vitale del trasporto aereo, la sicurezza del volo deve essere vista sotto tre aspetti fondamentali: la sicurezza del mezzo, la sicurezza dell'aeroporto e la sicurezza dei viaggiatori. Andrebbe peraltro aggiunto l'aspetto della sicurezza della collettivit\u00e0 nel senso di tutto ci\u00f2 che non \u00e8 esplicitamente parte del trasporto aereo ma che pu\u00f2 essere impattato da un incidente aereo o da un attentato.\nPer quanto riguarda la sicurezza del mezzo, \u00e8 evidente che un sistema meccanico-elettronico cos\u00ec complicato come quello di un aereo ha una necessit\u00e0 di un alto livello di manutenzione e, soprattutto prevenzione, date le nefaste conseguenze che pu\u00f2 avere un guasto durante il volo. Pur restando statisticamente il mezzo pi\u00f9 sicuro per viaggiare, \u00e8 chiaro che l'incidente, quando raramente accade, difficilmente d\u00e0 scampo ai passeggeri in volo. La manutenzione \u00e8 quindi una manutenzione ordinaria continua, con il vero e proprio smontaggio e rimontaggio di tutto l'aereo con una periodicit\u00e0 normalmente semestrale.\nCome spesso succede, talvolta vengono a galla speculazioni sul costo dei ricambi o sulla loro non originalit\u00e0, per risparmiare, o addirittura sulla rarificazione dei controlli per non far interrompere la redditivit\u00e0 dell'aeromobile (cio\u00e8 interrompere i voli).\nAd ogni modo, i controlli devono comunque essere fatti, perch\u00e9 in caso di incidente aereo, il rilevarsi l'incuria tra le cause, porterebbe il vettore a conseguenze negative enormemente superiori rispetto al risparmio conseguito dalla non manutenzione.\nIl trasporto aereo militare.\nTale attivit\u00e0 rappresenta un'importante branca sia del trasporto aereo che del trasporto militare ed identifica tutte le attivit\u00e0 connesse con il movimento per via aerea di uomini, mezzi e materiali necessari per assicurare il sostegno logistico alle Forze armate, con particolare riferimento a quelle impegnate in Operazioni militari o in esercitazioni.\nStoricamente, il trasporto aereo militare si \u00e8 sempre suddiviso in trasporto aereo tattico e trasporto aereo strategico, per caratterizzare i movimenti, rispettivamente, a corto raggio e a lungo raggio. Tale approccio era collegato allo scenario strategico della Guerra Fredda, caratterizzato dall'esistenza di un solo Teatro operativo (quello europeo) e da un solo Paese che eseguiva trasporti per via aerea al di fuori di tale zona, ossia gli Stati Uniti d'America: i relativi movimenti intercontinentali transoceanici per via aerea vennero denominati \"strategici\". Sin dalla caduta del Muro di Berlino, per\u00f2, e con l'apertura del primo Teatro Operativo \"fuori area\", ossia quello balcanico, le dottrine logistiche valide fino ad allora furono totalmente stravolte. Con le due Guerre del Golfo, infine, trovarono la loro prima applicazione i concetti di trasporto \"intra-theatre\" e \"inter-theatre\", che ampliavano e modificavano lo storico dualismo strategico - tattico.\nAttualmente, con l'apertura di nuovi Teatri Operativi lontani dal mare (Operazioni Enduring Freedom e ISAF in Afghanistan) e vista l'insicurezza delle linee terrestri, il trasporto per via aerea \u00e8 diventato, di fatto, l'unica modalit\u00e0 logistica percorribile, assumendo un'importanza ed una valenza sulle Operazioni in corso mai avuta prima.\nImpatto ambientale e tassazione.\nCon 4,3 miliardi di passeggeri e 58 milioni di tonnellate di merci trasportati nel 2018, il trasporto aereo \u00e8 oggi indispensabile per gli spostamenti rapidi e il commercio internazionale. Allo stesso tempo, limitatamente all\u2019Unione Europea, nel 2015 l\u2019aviazione \u00e8 stata responsabile del 13% delle emissioni di gas serra attribuibili ai trasporti e di oltre il 3% delle emissioni totali di anidride carbonica. Ulteriori effetti dannosi riconducibili al settore dell\u2019aviazione sono l\u2019emissione di agenti inquinanti, l\u2019inquinamento sonoro e l\u2019utilizzo di grandi porzioni di terra per la costruzione degli aeroporti.\nAl fine di diminuire tale impatto ambientale, gli Stati possono servirsi di strumenti come l\u2019imposizione di tributi che comportino l\u2019aumento dei costi del trasporto aereo. Le tasse sui biglietti, sul carburante e sulle emissioni sonore sono tra i tributi che rispondono a questa logica.\nTassazione sui biglietti.\nI tributi sui biglietti aerei, solitamente chiamati \"tasse di imbarco\", sono disciplinati dalla L. 5 maggio 1976, n. 324, in materia di \u201c\"Diritti per l'uso degli aeroporti aperti al traffico aereo civile\"\u201d. Tali tributi, ai sensi dell'art. 1 della medesima legge, sono imposti in relazione al movimento delle persone negli aeroporti nazionali aperti al traffico aereo civile.\nIn Italia, la tassa di imbarco colpisce tutti i passeggeri dei voli aerei. Dal momento che la societ\u00e0 di gestione delle infrastrutture aeroportuali mette a disposizione l'esercizio di determinate attivit\u00e0 di gestione, sorge l'obbligo per le compagnie aeree di corrispondere alla stessa alcuni importi destinati a remunerare tale attivit\u00e0. La riscossione di tale tassa di imbarco avviene in due momenti distinti, poich\u00e9 si prevede che il pagamento di tale tributo spetti in prima battuta ai vettori, i quali potranno recuperare l'ammontare, attraverso l\u2019obbligo di rivalsa ai sensi dell\u2019art. 5 della L. 5 maggio 1976, n. 324, dai passeggeri, che quindi sono i destinatari ultimi dell'onere economico.\nL'entit\u00e0 della somma versata varia a seconda della tratta del volo a cui il biglietto si riferisce: 6,57 euro per i viaggi nazionali e 12,69 euro per quelli europei. Al verificarsi di determinate situazioni, per\u00f2, il pagamento di tale tassa non \u00e8 dovuto: nelle tratte in cui si renda necessario il cambiamento dell'aeromobile (e quindi anche la sosta presso un aeroporto diverso rispetto a quello di partenza) per raggiungere la destinazione, e nei casi in cui comunque l'interruzione del volo non dipenda dalla volont\u00e0 del passeggero.\nOltre all\u2019Italia, altri sei paesi in Europa (Austria, Francia, Germania, Norvegia, Regno Unito e Svezia) hanno adottato delle tasse che colpiscono ogni biglietto aereo acquistato. Come avviene per la tassa d\u2019imbarco italiana, l\u2019entit\u00e0 di tali tributi varia solitamente in base alla distanza percorsa. Se il tributo su un biglietto per un volo a corto raggio in Austria \u00e8 di 3,50 euro, quello per un volo a lungo raggio in Germania raggiunge 41,99 euro. In alcuni ordinamenti, l'importo varia anche in base alla classe di viaggio.\nNel Regno Unito, per esempio, la \"Air Passenger Duty\" (APD) distingue i voli in due categorie a seconda della distanza coperta: la categoria A comprende i voli che abbiano come destinazione uno Stato la cui capitale si trovi a pi\u00f9 di 2.000 miglia da Londra; la categoria B, invece, comprende i voli per i quali tale distanza sia inferiore alle 2.000 miglia. Per ogni categoria vi sono poi ulteriori differenziazioni in base alla classe di viaggio: la \"reduced rate\" si applica alla classe pi\u00f9 economica, quella \u201cstandard\u201d a tutte le altre e quella \"higher\" ai jet privati.\nTassazione sul carburante.\nDiversi interventi sono stati avviati al fine di ridurre le emissioni di gas serra legate al consumo di carburante per il trasporto aereo. Tra i provvedimenti pi\u00f9 incisivi, l\u2019Unione Europea ha provveduto ad includere tutti i voli in arrivo e in partenza dagli aeroporti dell'UE nel sistema comunitario di scambio delle quote di emissioni dei gas serra (Emission Trading System) a partire dal 1\u00ba gennaio 2012: alle compagnie aeree sono state assegnate delle quote di emissioni, il cui superamento comporta la necessit\u00e0 di acquistarne altre e il rischio di essere assoggettati a sanzioni. Le emissioni sono calcolate in base alla lunghezza del volo, e sono quindi incluse anche quelle prodotte in alto mare o in territorio straniero.\nPer quanto riguarda l'imposizione di tasse sui combustibili utilizzati nel trasporto aereo internazionale, l\u2019art. 24 della Convenzione di Chicago sull\u2019aviazione civile internazionale (1944) prevede che il carburante che, all\u2019arrivo in uno Stato Membro, si trovi gi\u00e0 a bordo di un aereo non possa essere tassato. Il \"Policy Document\" 8632 dell'Organizzazione internazionale per l'aviazione civile (ICAO) estende ulteriormente tale regime di esenzione fiscale, rendendolo applicabile, purch\u00e9 in condizione di reciprocit\u00e0 tra gli Stati, anche al carburante che non si trovi gi\u00e0 a bordo dell\u2019aereo. In questa direzione si \u00e8 mossa anche l\u2019Unione Europea: l'articolo 14, c.1, lett. b) della Direttiva 2003/96/CE prevede che il carburante per il trasporto aereo, ad esclusione di quello destinato all\u2019aviazione privata da diporto, non sia tassato.\nTuttavia, le prospettive future sembrano seguire una strada diversa: nel 2019 nasce l\u2019iniziativa europea dei cittadini in merito all'introduzione di una tassa sul carburante degli aerei (cherosene). Anche nel contesto internazionale, alcuni Stati hanno espresso riserve al \"Policy Document\" 8632 dell'ICAO. In particolare, Germania e Svezia hanno sottolineato che, proprio in virt\u00f9 dei benefici ambientali che potrebbero derivare dall\u2019introduzione di tributi sul carburante, non escludono che tali politiche possano essere perseguite in futuro.\nTassazione sulle emissioni sonore.\nOltre alle emissioni di gas serra, il settore del trasporto aereo ha un effetto dannoso sull\u2019ambiente anche in relazione al cosiddetto \"inquinamento acustico\".\nAl fine di contrastare tale forma di inquinamento, \u00e8 stata introdotta in Italia con la Legge 21 novembre 2000, n. 342, in materia di \u201c\"Misure in materia fiscale\"\u201d, agli artt. 90-95, l\u2019Imposta Regionale sulle Emissioni Sonore (IRESA). Si tratta di un tributo a natura territoriale, che grava su tutte le Regioni e le Province Autonome di Trento e Bolzano per ogni atterraggio e decollo di un aeromobile civile in un aeroporto civile, il cui importo dipende dalle quantit\u00e0 di emissioni sonore prodotte. Il soggetto obbligato al pagamento dell\u2019imposta \u00e8 l\u2019esercente dell\u2019aeromobile, che dovr\u00e0 versare la somma ogni tre mesi alle Regioni o alle Province Autonome di Trento e Bolzano, alle quali \u00e8 riconosciuto un certo potere discrezionale nell\u2019imposizione del tributo, con la possibilit\u00e0 di modificare gli importi tramite una legge regionale o provinciale. Questo potere discrezionale \u00e8 assente in relazione alla destinazione del gettito, che svolge una funzione risarcitoria del danno ambientale prodotto dalle emissioni sonore degli aeromobili, e deve dunque essere destinato al completamento dei sistemi di monitoraggio acustico, al disinquinamento acustico e all\u2019eventuale indennizzo degli individui residenti nelle zone limitrofe all\u2019aeroporto.\nIn Europa i tributi sulle emissioni sonore sono generalmente specifici per i singoli aeroporti e prevedono importi differenti a seconda delle caratteristiche dell\u2019aereo e spesso anche del momento della giornata in cui si svolgono le manovre.\nNel Regno Unito, per esempio, il \"Civil Aviation Act\" del 2006 ha autorizzato le autorit\u00e0 aeroportuali a tassare gli operatori aerei anche in base alle emissioni sonore. L'aeroporto di Heathrow (Londra) si \u00e8 avvalso di questa possibilit\u00e0 e, all\u2019interno di un piano comprensivo di riduzione del rumore, ha anche previsto di differenziare le tasse di atterraggio in base alle emissioni sonore degli aeromobili. In particolare, gli aerei sono suddivisi in sei categorie a seconda delle caratteristiche tecniche che influiscono sulla produzione del rumore; tutte le tariffe sono poi pi\u00f9 che raddoppiate per gli atterraggi notturni.\nFonti.\nFonti dei dati statistici: Unione Europea, analisi dei movimenti di merci e passeggeri nel periodo 2004-2006"}
{"id": "1492810", "revid": "133248", "url": "https://it.wikipedia.org/wiki?curid=1492810", "title": "Tome\u0219ti", "text": "Il toponimo Tome\u0219ti pu\u00f2 riferirsi a diverse localit\u00e0 della Romania:"}
{"id": "1492815", "revid": "767487", "url": "https://it.wikipedia.org/wiki?curid=1492815", "title": "Legend (film 1985)", "text": "Legend \u00e8 un film del 1985 diretto da Ridley Scott.\nPellicola fantasy con protagonisti Tom Cruise, Mia Sara e Tim Curry.\nTrama.\nIl Signore delle Tenebre (anche detto \"Tenebra\") \u00e8 costretto a vivere confinato nel suo regno sotterraneo di oscurit\u00e0 perch\u00e9 teme e detesta la luce e i sentimenti puri ed incontaminati che ad essa si collegano. Ansioso di impadronirsi di tutta la Terra, \u00e8 deciso a far scomparire per sempre luce e purezza dalla superficie del mondo. Per ottenere ci\u00f2 deve eliminare gli ultimi unicorni esistenti, che con la loro essenza luminosa e divina mantengono puro il mondo, e assegna questo incarico ad una banda di perfide creature, capitanate da uno dei goblin pi\u00f9 malefici: l'orrido Blix.\nNel frattempo, nel bosco incantato, i giovani Jack e Lili si amano e amano profondamente il luogo sereno e luminoso in cui vivono. Jack, un \"ragazzo della foresta\", come pegno d'amore mostra alla sua amata il nascondiglio segreto degli ultimi unicorni, nonostante sia proibito poich\u00e9 sono creature sacre. Lili disubbidendo a Jack si avvicina ad uno di loro e Blix, che nel frattempo li aveva seguiti, ne approfitta per lanciargli un dardo avvelenato.\nQuesto gesto sprofonda la terra in una sorta di oscuro inverno perenne; travolto dal turbine, Jack viene trascinato via e lascia Lili in balia di Blix, che rapisce pure lei ed il restante unicorno, per portarli al cospetto del suo signore. Il malefico Re si invaghisce della fanciulla, e vuole sposarla, ma prima di questo deve riuscire a corrompere il suo animo puro ed a spezzare la promessa d'amore che lei ha fatto a Jack.\nNel frattempo Jack conosce un gruppo di creature magiche, tra cui l'eterno fanciullo Gump Mieldispino (un elfo), Oona (una fata) e alcuni nani. Armatosi di un'antica e leggendaria armatura dorata, il ragazzo parte con la sua banda raccogliticcia per sconfiggere Tenebra prima che uccida l'ultimo unicorno e perci\u00f2 getti il mondo nel buio. Lili promette a Tenebra di rimanere con lui a condizione che sia lei a uccidere l'Unicorno, ma questo \u00e8 solo un inganno poich\u00e9 Lili conosce le intenzioni di Tenebra. Capendo che il punto debole di Tenebra \u00e8 la luce, Jack e i suoi compagni raccolgono tutti gli oggetti rilucenti che riescono a trovare per puntare la luce su Tenebra.\nL'estremo sacrificio deve essere fatto ma Lili non uccide l'Unicorno, anzi lo libera causando le ire di Tenebra che la tramortisce; Jack assiste alla scena e affronta Tenebra uccidendolo infilzandolo con il corno amputato dell'unicorno morto e con la luce che si riflette nel covo segreto. A questo punto, la primavera torna a rischiarare il mondo e i due amanti, Jack e Lili, possono ricongiungersi, per vivere felici e contenti; anche l'unicorno ucciso all'inizio del film ritorna in vita.\nTre versioni, due colonne sonore.\nIl film \u00e8 uscito prima in Europa, distribuito dalla 20th Century Fox. Lo scarso successo di pubblico e le recensioni contrastanti, spesso negative, ricevute dal film indussero la Universal Pictures, che deteneva i diritti di distribuzione del film per gli USA, a imporre un nuovo montaggio della pellicola. La nuova versione, destinata al solo mercato americano, durava circa 5 minuti di meno e proponeva un'esposizione leggermente diversa degli avvenimenti. Questo non ha impedito al film di raccogliere scarsi consensi, sia di pubblico che di critica, anche in territorio statunitense. \nIn occasione di una delle edizioni in dvd del film, il regista ha potuto proporre una terza versione, pi\u00f9 lunga di quasi venti minuti.\nNella prima versione europea (e quindi anche nella versione proiettata in Italia), il film \u00e8 commentato da una colonna sonora di impostazione sinfonico-elettronica scritta dal veterano Jerry Goldsmith. Il compositore, originario di Los Angeles, aveva gi\u00e0 lavorato con Ridley Scott per il film del 1979 \"Alien\". Le musiche utilizzano un'orchestra sinfonica e un coro di ampie dimensioni e sviluppano, tra l'altro, in uno stile quasi operistico, reminiscenze del folclore irlandese, alla cui tradizione si ispirano personaggi e leggende raccontati nel film.\nPer la nuova versione americana i responsabili della Universal pretesero anche l'integrale sostituzione della colonna sonora, convinti che un approccio musicale pi\u00f9 moderno e contemporaneo avrebbe attratto un pubblico pi\u00f9 giovane, aumentando le probabilit\u00e0 di successo economico del film. Le nuove musiche vennero affidate al gruppo Tangerine Dream, che ha realizzato musiche di impostazione elettronica. Le critiche negative che hanno accompagnato l'uscita americana del film non hanno risparmiato le musiche: molti recensori hanno infatti sostenuto che le sonorit\u00e0 delle tastiere elettroniche sono inadatte, se non in stridente contrasto con l'ambientazione riccamente favolistica delle scene del film.\nLa sostituzione delle musiche, cui il regista, pur essendo contrario, non oppose resistenza, contribu\u00ec a peggiorare le relazioni tra Scott e il compositore Goldsmith: la loro precedente collaborazione per \"Alien\", infatti, non era stata priva di tensioni. Allo scopo di rendere al musicista, scomparso nel 2004, un doveroso tributo, Ridley Scott ha per\u00f2 voluto che nell'edizione \"director's cut\" del film fossero reinserite anche le musiche originali di Goldsmith, ascoltabili in una pista sonora alternativa: in questo modo il pubblico pu\u00f2 scegliere con quale diverso accompagnamento musicale assistere al film.\nEntrambe le colonne sonore hanno ottenuto un'edizione discografica, e tutte e due sono state esaurite. \"Fuori catalogo\" da tempo e quindi molto rare, vengono oggi scambiate nei mercati dei collezionisti a prezzi altissimi."}
{"id": "1492816", "revid": "1632387", "url": "https://it.wikipedia.org/wiki?curid=1492816", "title": "Memory and Destiny", "text": "Memory and Destiny \u00e8 l'ottavo album dei Graveland pubblicato nel 2002."}
{"id": "1492818", "revid": "104066", "url": "https://it.wikipedia.org/wiki?curid=1492818", "title": "Frontiera lipschitziana", "text": ""}
{"id": "1492821", "revid": "1718925", "url": "https://it.wikipedia.org/wiki?curid=1492821", "title": "Barbara Scaramucci", "text": "Biografia.\nLaureata in Legge all'Universit\u00e0 La Sapienza di Roma, giornalista professionista dal 1980, ha lavorato nei quotidiani \"Il Globo\" e \"Avvenire\". Ha cominciato a lavorare con contratti di collaborazione alla Rai nel 1977, come autore di testi per le rubriche del TG1. \u00c8 stata la prima donna a ricoprire l'incarico di direttore giornalistico alla Rai, nominata dal consiglio di amministrazione, presieduto da Claudio Dematt\u00e9 e voluto dal governo di Carlo Azeglio Ciampi, come responsabile dei telegiornali regionali, da ottobre 1993 a ottobre 1994, dopo essere stata vicecaporedattore al TG1 e caporedattore al TG3 nazionale.\nNel dicembre 1996 \u00e8 costituita, sulla base di un suo progetto, la struttura Rai Teche e ne diventa direttore, gestendo la catalogazione di tutti gli archivi audiovisivi dell'azienda e dei relativi diritti, oltre che delle biblioteche e delle fototeche. Le Teche Rai vengono inserite dall'UNESCO nel registro della memoria d'Italia. Il sito delle Teche vince nel 2003 il premio Web Awards per la categoria arte e cultura. Fa parte del comitato scientifico dell'Istituto Centrale per i Beni sonori e audiovisivi del Ministero dei Beni Culturali e delle giurie del premio Luchetta e del premio Morrione. Ha fatto parte dei consigli di amministrazione di Rai Net (1999-2004) e di Rai Trade (2007-2010). Nel 2005 \u00e8 stata insignita dell'onorificenza di cavaliere della Repubblica.\nTiene lezioni di Archivistica nei master dell'ateneo di Roma Tor Vergata e in corsi di Scienze della comunicazione e Dams. Collabora all'organizzazione di mostre e eventi sulla memoria del Novecento. Ha commentato in video alcuni cicli di programmi d'archivio del canale Rai Storia. Con la sua collaborazione Gabriele Salvatores ha realizzato nel 2010 il documentario \"1960\", nell'ambito di un progetto di coproduzioni con Rai Cinema avviato nel 2005, un racconto di finzione prodotto interamente con il repertorio delle teche, presentato a Venezia e vincitore del primo premio al World Awards delle Federazione Internazionale degli Archivi Televisivi. Ha curato con Costanza Esclapon e Alessandro Nicosia la mostra itinerante \"1924-2014, la Rai racconta l'Italia\", che nel 2014 ha celebrato i 90 anni della radio e i 60 anni della televisione. Nell'occasione \u00e8 stato pubblicato l'aggiornamento del volume curato con Claudio Ferretti \"Ricorderai\", adottato in molti corsi universitari e ora in fase di pubblicazione in edizione economica e in ebook.\nNel marzo 2014, a seguito di quanto previsto dal piano di pensionamento anticipato dei dirigenti Rai, lascia la direzione delle Teche, che passano in reggenza ad interim al DG Rai Luigi Gubitosi; il 9 luglio 2014 il consiglio d'amministrazione aziendale nomina Maria Pia Ammirati nuovo direttore della struttura.\nIl 24 febbraio 2016 \u00e8 stata eletta alla presidenza dell'Associazione Articolo 21."}
{"id": "1492822", "revid": "109212064", "url": "https://it.wikipedia.org/wiki?curid=1492822", "title": "Ute Geweniger", "text": "Specializzata nella rana e nei misti, ha vinto due medaglie d'oro alle olimpiadi di Mosca 1980: nei 100\u00a0m rana e nella staffetta 4x100\u00a0m misti.\n\u00c8 stata primatista mondiale sulle distanze dei 100\u00a0m rana, 200\u00a0m misti e della staffetta 4x100\u00a0m misti.\nNel 2005 ammise che i suoi risultati erano influenzati dal doping"}
{"id": "1492827", "revid": "124123", "url": "https://it.wikipedia.org/wiki?curid=1492827", "title": "Jim Prior", "text": "Biografia.\nDopo la laurea in \"Estate Management\" (un corso di studi multidisciplinare che permette l'abilitazione alla professione di agente immobiliare) a Cambridge, Prior spese i suoi anni nel servizio militare in Germania ed in India.\nEletto per la prima volta alla Camera dei Comuni nel 1959, fu ministro dell'Agricoltura, Pesca e Cibo tra il 1970 ed il 1972, quando divenne Leader della Camera dei Comuni e Lord President of the Council, fino alla sconfitta elettorale del febbraio 1974.\nLegato alla linea politica di Edward Heath, alla sua caduta, Prior si candid\u00f2 assieme ad altri al secondo turno di ballottaggio per la leadership Tory, ottenendo solo 19 voti contro i 146 conquistati da Margaret Thatcher, eletta leader, l'11 febbraio 1975.\nDopo la vittoria dei Tory alle elezioni nazionali del 4 Maggio 1979, Prior divenne Ministro del Lavoro. Fu subito etichettato come uno dei \"wets\" (un conservatore incline a favorire un intervento anche ampio dello Stato in economia) dai thatcheriani.\nLa sua mancanza di disponibilit\u00e0 ad assecondare i piani del Primo Ministro sul ridimensionamento del potere delle Trade Unions gli cost\u00f2 la carica. L'incandescente contrasto sulla politica economica monetarista, all'interno del Governo Tory, esplose nel giugno del 1981, ma Thatcher pospose la questione al termine dell'estate. Nel Settembre 1981, la signora Thatcher pose termine al dissidio, decidendo di estromettere l'ala sinistra del partito dalle questioni economiche. Cos\u00ec esegu\u00ec il primo rimpasto di governo: spost\u00f2 Prior al ministero per l'Irlanda del Nord, sostituendolo al ministero del Lavoro col fidato Norman Tebbit. All'epoca occuparsi della questione irlandese era l'incarico di governo meno ambito in assoluto, usato per marginalizzare il politico di turno. \nNel 1987 lasci\u00f2 la Camera dei Comuni, e fu creato Pari a vita alla Camera dei Lords, come Barone Prior, il 14 ottobre dello stesso anno."}
{"id": "1492830", "revid": "2131378", "url": "https://it.wikipedia.org/wiki?curid=1492830", "title": "F\u00fatbol Club Motagua", "text": "Il F\u00fatbol Club Motagua, noto fino al 2017 come Club Deportivo Motagua, \u00e8 una societ\u00e0 calcistica honduregna di Tegucigalpa. Fondato nel 1928, il club milita nella Liga Nacional de Honduras, la massima serie nazionale.\nLa squadra gioca in completa tenuta blu.\nOrganico.\nRosa 2020-2021.\n\"Aggiornata al 23 ottobre 2020.\""}
{"id": "1492831", "revid": "92723", "url": "https://it.wikipedia.org/wiki?curid=1492831", "title": "De iure condendo", "text": "De iure condendo, alla lettera \"in merito al diritto che dovrebbe essere formulato\", \u00e8 un'espressione latina che viene normalmente utilizzata ogni qual volta si parla di politica legislativa.\nIn pratica, il latinismo in questione \u00e8 generalmente utilizzato con riferimento a riflessioni aventi a oggetto prospettive di modifiche legislative e contenute in saggi di dottrina o in tesi di laurea.\nMolto utili per la formulazione di riflessioni \"de iure condendo\" sono, poi, i documenti che attestano i lavori parlamentari, i quali, per altro, sono messi a disposizione di tutti assieme anche alla scheda di sintesi per l'istruttoria legislativa corredata dalle relazioni e degli elementi per l'istruttoria stessa con i seguenti elementi:"}
{"id": "1492835", "revid": "2519", "url": "https://it.wikipedia.org/wiki?curid=1492835", "title": "Martin Andresen", "text": "Carriera.\nClub.\nNei primi anni della sua carriera era un titolare delle nazionali giovanili norvegesi, e ha giocato nel Moss, nel e dal 1995 al 1999 allo Stab\u00e6k. Nel 1999 si \u00e8 trasferito in Inghilterra per giocare in Premier League con il , che lo ha pagato 1,8 milioni di sterline. La sua esperienza con la squadra londinese si \u00e8 rivelata un insuccesso e dopo un breve prestito al Molde \u00e8 ritornato allo Stab\u00e6k.\nNel 2003 \u00e8 ritornato in Premier League, in prestito al Blackburn per giocare la seconda parte della stagione 2003-2004. A fine stagione \u00e8 tornato un'altra volta allo Stab\u00e6k ma dopo una stagione complicata dagli infortuni la sua squadra \u00e8 retrocessa in Adeccoligaen.\nAndresen allora \u00e8 passato al Brann per 1.310.000 \u00a3, diventando l'acquisto pi\u00f9 costoso della storia della squadra di Bergen.\nAndersen \u00e8 diventato il capitano del Brann, con cui ha vinto anche un campionato norvegese.\nIl 6 novembre 2007 viene ceduto al V\u00e5lerenga, dove \u00e8 giocatore e assistente dell'allenatore Tor Ole Skullerud. Nel 2009, dopo il ritiro di quest'ultimo, Andersen \u00e8 diventato il secondo giocatore-allenatore della Tippeligaen dopo Kjetil Rekdal, sempre con il V\u00e5lerenga, nel 2002.\nIl 7 aprile 2011 \u00e8 tornato a giocare a calcio nel Follo, mantenendo comunque il ruolo di tecnico del V\u00e5lerenga. Il 15 ottobre 2012, Andresen e il V\u00e5lerenga hanno comunicato la decisione di dividersi al termine della stagione in corso. Andresen scelse cos\u00ec di tornare a calcare i campi da calcio con la maglia dello Stab\u00e6k.\nTorn\u00f2 a calcare i campi da gioco a partire dal 18 agosto 2015, firmando un contratto con il Sandefjord.\nNazionale.\nHa esordito con la Norvegia il 15 agosto 2001 in un'amichevole contro la Turchia ed ha collezionato pi\u00f9 di 40 presenze."}
{"id": "1492836", "revid": "486946", "url": "https://it.wikipedia.org/wiki?curid=1492836", "title": "Museo archeologico regionale (Palermo)", "text": ""}
{"id": "1492838", "revid": "968255", "url": "https://it.wikipedia.org/wiki?curid=1492838", "title": "Microcar", "text": "Con il termine microcar (o anche \"minicar\") s'intende un veicolo dalle dimensioni estremamente ridotte, equiparato per legge ai quadricicli leggeri o pesanti.\nStoria.\nLe prime minicar furono costruite fin dai primi anni del secondo dopoguerra: si trattava in genere di modelli a tre ruote, concepite come automobili dagli ingombri ridottissimi e dai bassi consumi, antenate delle moderne city car. Alcuni esempi sono le tedesche Fuldamobil e Br\u00fctsch Mopetta, l'italiana Iso Isetta, le britanniche Peel P50 e Trident e in seguito, l'italiana Casalini Sulky.\nLe microcar in senso moderno fanno la loro comparsa negli anni ottanta in Francia, Paese che tuttora ospita alcune tra le principali Case costruttrici di microcar quali Ligier, Aixam, e Chatenet. Si dovr\u00e0 per\u00f2 attendere la met\u00e0 degli anni novanta prima di una vera diffusione di tali veicoli nel resto d'Europa.\nLegislazione.\nNei Paesi dell'Unione europea le minicar rientrano in due tipologie di veicoli ben precise a seconda delle loro caratteristiche costruttive:\nLe microcar classificate come quadricicli leggeri vengono equiparate ai ciclomotori, dunque \u00e8 possibile guidarle previo conseguimento della patente AM. I modelli che invece vengono classificati come quadricicli pesanti sono guidabili previo conseguimento della patente B1.\nControversie sulla sicurezza.\nPer la verifica e il confronto della sicurezza dei quadricicli leggeri rispetto ad altri mezzi, sono stati studiati i dati statistici del 2008, dove \u00e8 emerso che i quadricicli leggeri risultano 2 volte pi\u00f9 pericolosi (indice di mortalit\u00e0) dei mezzi a due ruote e di 3 volte rispetto agli autoveicoli, questi risultati si devono anche per la maggiore eventualit\u00e0 d'incarceramento in caso d'impatto (rimanere imprigionati nel mezzo), sia dall'eccessiva sensazione di sicurezza riposta in questi mezzi, sia dai limiti legali di peso e dai crash test non standardizzati. Infatti questi veicoli non sono soggetti alle stesse normative di tutti i veicoli normali e non hanno bisogno di superare i crash test prima della vendita.\nDal 2008 al 2009 sono stati svolti dei test da parte dell'ADAC (Associazione Generale Tedesca dell'Automobile), dove sono emersi i limiti dei quadricicli leggeri di quel periodo, in particolar modo in confronto con gli altri mezzi della strada, in questo caso un'automobile, nel 2016 venne effettuato un test sui quadricicli pesanti, con risultati simili.\nCollegamenti esterni.\nhttps://www.euroncap.com/it/sicurezza-dei-veicoli/spiegazione-della-valutazione-dei-quadricicli/"}
{"id": "1492843", "revid": "98077", "url": "https://it.wikipedia.org/wiki?curid=1492843", "title": "De iure condendum", "text": ""}
{"id": "1492844", "revid": "36426", "url": "https://it.wikipedia.org/wiki?curid=1492844", "title": "Buwaidi", "text": ""}
{"id": "1492847", "revid": "36426", "url": "https://it.wikipedia.org/wiki?curid=1492847", "title": "Aghlabiti", "text": ""}
{"id": "1492853", "revid": "599013", "url": "https://it.wikipedia.org/wiki?curid=1492853", "title": "Erik Hagen (1975)", "text": "Biografia.\n\u00c8 il fratello gemello di Rune Hagen.\nCarriera.\nDopo aver iniziato a giocare nel Jevnaker, ha giocato in ordine per il Liv/Fossekallen, il V\u00e5lerenga, lo e il Wigan. Il 13 gennaio 2017 \u00e8 stato nominato nuovo allenatore dello Jevnaker."}
{"id": "1492855", "revid": "36426", "url": "https://it.wikipedia.org/wiki?curid=1492855", "title": "Espansione araba", "text": ""}
{"id": "1492856", "revid": "36426", "url": "https://it.wikipedia.org/wiki?curid=1492856", "title": "Razi", "text": ""}
{"id": "1492858", "revid": "1632387", "url": "https://it.wikipedia.org/wiki?curid=1492858", "title": "Birmingham 6", "text": "I Birmingham 6 sono una band Danese di elettro-industrial/EBM il gruppo \u00e8 stato fondato nel 1991 \u00e8 chiamato cos\u00ec per ricordare un gruppo di irlandesi erroneamente imprigionati per aver messo una bomba in un pub di Birmingham. Tra i membri della band Kim L\u00f8hde Peterson e Michael Hillerup.\nPresero questo nome perch\u00e9 focalizzano la loro attenzione sulle ingiustizie commesse nel mondo ma particolarmente nella societ\u00e0 democratica occidentale. I loro testi sono spesso stati controversi e alcune stazioni radio hanno bandito la messa in onda delle loro canzoni, mentre altri gruppi si rifiutano di essere associati ad essi. Pubblicarono il loro primo album, \"Mindhallucination\" nel 1994 e \"Assassinate\" nel 1995, seguito da \"Error of Judgement\" nel 1996 e alla fine \"Resurrection\" del 1999.\nTutti i testi dell'album \"Error of Judgement\" sono cantati da Jean-Luc de Meyer, meglio conosciuto come membro dei Front 242.\nI Birmingham 6 hanno anche pubblicato un singolo, una cover di \"Godlike\" dei KMFDM, che includono parti dalla versione originale, e voce di accompagnamento di En Esch dei KMFDM.\nI Birmingham 6 hanno scritto diverse canzoni che mettevano in discussione i sistemi di governo ed il loro rifiuto di ammettere la propria disfatta. \"Israel\" parla della disputa tra palestinesi ed ebrei. \"Contagious\" discute dell'AIDS e \"Who Do You Love?\" rappresenta la difficolt\u00e0 di distinguere ci\u00f2 che \u00e8 bene da ci\u00f2 che \u00e8 male. La canzone \"6794700\" descrive alcune visioni ipocrite della chiesa sull'aborto. \"Love Child\" descrive come alcune agenzie turistiche thailandesi aiutano agenzie turistiche occidentali a soddisfare desideri di certi uomini per prostitute bambine.\nLa canzone \"Policestate\" parla della sommossa di Copenaghen nel 1993 durante il secondo turno di voto per l'Unione europea in cui la polizia spar\u00f2 contro i dimostranti causando alcuni feriti."}
{"id": "1492861", "revid": "1013865", "url": "https://it.wikipedia.org/wiki?curid=1492861", "title": "Contea di Paul", "text": "La contea di Paul o Pa\u00fal \u00e8 una contea di Capo Verde con 6.997 abitanti al censimento del 2010.\nSi trova sull'isola di Santo Ant\u00e3o, appartenente al gruppo delle Barlavento."}
{"id": "1492862", "revid": "599013", "url": "https://it.wikipedia.org/wiki?curid=1492862", "title": "Contea di Pa\u00fal", "text": ""}
{"id": "1492863", "revid": "88740", "url": "https://it.wikipedia.org/wiki?curid=1492863", "title": "Paul", "text": ""}
{"id": "1492866", "revid": "36426", "url": "https://it.wikipedia.org/wiki?curid=1492866", "title": "Ghaznavide", "text": ""}
{"id": "1492868", "revid": "1784938", "url": "https://it.wikipedia.org/wiki?curid=1492868", "title": "Ernst Nolte", "text": "Nolte fu docente e professore emerito di storia contemporanea alla Libera Universit\u00e0 di Berlino, ed \u00e8 noto come importante studioso dei rapporti e dei legami causali tra comunismo sovietico e nazionalsocialismo tedesco.\nStudente di Martin Heidegger, \u00e8 ritenuto un esponente di primo piano del revisionismo storiografico e le sue tesi, secondo cui fascismo e nazismo furono risposte imitative speculari (anche se eccessive) al bolscevismo russo-sovietico, furono centrali negli accesi dibattiti sulla relativizzazione e contestualizzazione storica dei crimini della Germania nazista durante la seconda guerra mondiale. Il campo su cui si dibatt\u00e9 riguardava principalmente l'Olocausto e i crimini di guerra della Wehrmacht e questi scontri animarono la storiografia tedesca, europea e mondiale degli anni '80 culminando nella cosiddetta \"controversia degli storici\" (\"Historikerstreit\"). Nell'ambito della filosofia della storia, Nolte pu\u00f2 collocarsi, come George Mosse e Renzo De Felice, nella corrente dello storicismo, anche se non di stampo neoidealista.\nChi respinse le tesi di Nolte, tra cui Elie Wiesel, Deborah Lipstadt e J\u00fcrgen Habermas, lo accus\u00f2 di giustificazionismo e minimizzazione della Shoah, o anche di antisemitismo, . Del Noce apprezz\u00f2 il concetto noltiano di \"guerra civile europea\". Negli ultimi anni si concentr\u00f2 su quello che definiva il terzo \"radicalismo\", l'islamismo politico, senza per\u00f2 lesinare critiche alla civilt\u00e0 occidentale e al sionismo.\nBiografia.\nErnst Nolte \u00e8 stato allievo di Martin Heidegger a Friburgo e di Eugen Fink, con il quale nel 1952 consegu\u00ec il dottorato in filosofia discutendo la tesi \"Autoestraneazione e Dialettica nell'Idealismo tedesco e in Marx\" (\"Selbstentfremdung und Dialektik im deutschen Idealismus und bei Marx\").\nFilosofo di formazione, Nolte si \u00e8 dedicato alla ricerca storica, in particolare contemporanea. Ha insegnato all'universit\u00e0 di Marburgo (1965\u20131973) e, dopo il trasferimento a Berlino Ovest, alla Freie Universit\u00e4t di Berlino (1973-1991).\nPer Nolte storia e revisione sono inscindibili, dato che \"\"la revisione \u00e8 il pane quotidiano degli storici\"; bisogna attribuire allo storico \"la disponibilit\u00e0 alla revisione permanente dei dati di fatto e delle interpretazioni, che non si concilia con la volont\u00e0 di mantenere un'immagine della storia dogmatica e immutabile\"\".\nLa sua opera di storico \u00e8 dedicata principalmente all'analisi dei grandi fenomeni ideologico-totalitari del XX secolo, il comunismo e il fascismo.\nA partire dalla seconda met\u00e0 degli anni Ottanta del Novecento, le sue tesi hanno ottenuto ampia risonanza mediatica e hanno suscitato forti polemiche. \nIl 4 giugno 2000 Ernst Nolte ha ricevuto il \"Premio Konrad Adenauer\" per la scienza. Questa scelta della giuria ha riacceso nuovamente la polemica sulla figura di Nolte. Il premio \u00e8 stato consegnato allo storico da Horst M\u00f6ller, il direttore dell\"'Institut f\u00fcr Zeitgeschichte\" (Istituto per la storia contemporanea), che nel suo elogio dell'opera di Nolte si \u00e8 mantenuto distante dall'analisi dei punti pi\u00f9 controversi. Nel discorso di accettazione Nolte ha invece riproposto all'uditorio alcune delle sue affermazioni pi\u00f9 criticate, ossia che \"dovremmo lasciare indietro la tesi che l'opposto del nazionalsocialismo \u00e8 sempre buono e giusto\" e che una spiegazione dell'antisemitismo di Hitler pu\u00f2 essere il fatto che il bolscevismo - secondo i tedeschi - ai suoi inizi era sostenuto dagli ebrei. L'allora Presidente della CDU Angela Merkel rifiut\u00f2 di tenere una \"laudatio\" di Nolte alla consegna del premio.\nNolte \u00e8 morto nel 2016, a 93 anni in una clinica di Berlino, dopo una breve malattia.\nTesi e ricerca storica.\nCritica ai \u00abradicalismi\u00bb.\nIl punto di partenza della storico tedesco fu la critica all'attacco storiografico verso il mero totalitarismo come regime puramente anti-capitalistico o antidemocratico, proveniente da studiosi di matrice liberale e democratica quali Hannah Arendt, Karl Popper, George Mosse, Bertrand Russell. \nNolte adotta invece una posizione di critica alle rivoluzioni violente in quanto \"radicalismi\" tecnico-moderni come nella tesi heideggeriana (seppur tenendosi lontano da idee reazionarie) con intenti demolitori e purificatori (concetto di \"uomo nuovo\"), ispirata da Edmund Burke e dalle sue \"Riflessioni sulla Rivoluzione in Francia\" (come lui e come Alexis de Tocqueville esclude dalla critica la rivoluzione inglese, che pur con gli eccessi di Cromwell e dei \"levellers\" port\u00f2 alla gloriosa rivoluzione, e la rivoluzione americana). Dall'altro lato il fascismo \u00e8 considerato anche erede delle controrivoluzioni del XIX secolo e una forma di \"resistenza alla trascendenza\" intesa come \"spirito della modernit\u00e0\": egli porta l'esempio dall'Action Fran\u00e7aise); Nolte, ne \"Il fascismo nella sua epoca\", vede nel movimento di Charles Maurras il vero precursore e proto-fondatore del fascismo, prima di Mussolini.\nIl fascismo quindi diventa un figlio della modernit\u00e0 rivoluzionaria giacobina (in quanto ispirato al bolscevismo) e al tempo stesso dell'antimodernit\u00e0 controrivoluzionaria reazionaria (in quanto reazione al bolscevismo stesso).\nNolte va indietro nel tempo, come fece Popper che vide in Platone il primo totalitario, e, come Fran\u00e7ois Furet ma in maniera pi\u00f9 convinta, afferma la continuit\u00e0 diretta fra giacobinismo e bolscevismo, risalendo agli anabattisti di Thomas M\u00fcntzer, alle \"jacqueries\", alle rivolte degli schiavi come Spartaco, persino alla Bibbia. Definisce, sulla scia della rivoluzione conservatrice di Heidegger, Carl Schmitt (riprende da Schmitt la nozione di \"nemico assoluto\" teorizzata da Lenin) e Ernst J\u00fcnger, queste posizioni come \"\u201cl\u2019eterna sinistra\u201d\": un atteggiamento sostanzialmente pauperista ed egualitario in maniera astratta, incapace di comprendere che la diseguaglianza sociale \u00e8 necessaria e inevitabile mentre l'estremo livellamento forzato porta prima o poi al regime totalitario, come furono il comunismo e il nazismo; come per i liberali stessi, i genocidi \"scientifici\" moderni sono per Nolte derivazione diretta del primo genocidio programmato e totale, compiuto dal giacobinismo ai danni di dissidenti e chiunque fosse membro o imparentato con l'aristocrazia, ossia i massacri delle guerre di Vandea e del regime del Terrore, mossi da un'interpretazione estrema delle ideologie pre-rivoluzionarie (correnti pi\u00f9 radicali dell'illuminismo come il protocomunismo di Meslier e una parte del pensiero politico di Rousseau). In Vandea si speriment\u00f2 contro alcuni prigionieri vandeani e i loro famigliari, tra l'altro, la prima forma di rudimentale camera a gas, ad arsenico invece che ad acido cianidrico o monossido di carbonio, e altre atrocit\u00e0 della modernit\u00e0.\nNolte arriva poi, passando per lo studio del fascismo come filiazione diretta del socialismo rivoluzionario di Mussolini e Georges Sorel (idea avanzata gi\u00e0 da Karl Kautsky e dallo stesso duce, nonch\u00e9 dall'anarchico Volin che descrisse il leninismo come \"fascismo rosso\"), ad affermare che, bench\u00e9 nazionalsocialismo tedesco e bolscevismo russo fossero stati due fenomeni storici in antitesi fino alla fine, \"non furono mai contrapposti uno all'altro in nessun momento in maniera contraddittoria\". Soprattutto che, via via che la seconda guerra mondiale volgeva alla sua conclusione, divenne sempre pi\u00f9 chiaro che avveniva fra essi uno \"scambio delle caratteristiche\". Quindi la colpa del nazismo \u00e8 nata dal bolscevismo, corpo estraneo nell'Europa tradizionale, derivato dal rivoluzionarismo fuso con le prassi dello zarismo.\nIslamismo come \u00abterzo radicalismo\u00bb.\nNegli ultimi anni paragon\u00f2 gli aspetti negativi del giacobinismo al moderno islamismo, nel breve saggio \"I nuovi giacobinismi: da Robespierre a bin Laden\" (la sua ultima opera), a cui il \"vuoto\" dell'Occidente sta soccombendo. \nI bolscevichi sono quindi identificati come antagonisti della civilt\u00e0 europea ed assimilati all\u2019islamismo stesso (Burke aveva assimilato i giacobini all\u2019islamismo); al contrario di Richard Pipes secondo cui da Lenin discende il moderno islamismo, per Nolte dal radicalismo monoteista ebraico-cristiano discende il giacobinismo, dal giacobinismo l'islamismo che ha ispirato quindi il bolscevismo (assieme al giacobinismo stesso). \nL'islamismo \u00e8 quindi la versione moderna dell'Islam fondamentalista, un prodotto della modernit\u00e0 che tenta di riprodurre l'Islam delle origini e le attitudini guerriere di Maometto e dei califfi, ma con caratteristiche giacobine e leniniste, derivate anche dagli studi fatti sul marxismo e il socialismo nazionale da parte dei teorici islamici novecenteschi come Sayyid Qutb (importante ideologo dei sunniti Fratelli Musulmani) e Ruhollah Khomeini (guida della rivoluzione iraniana sciita). \nQuindi l'islamismo \u00e8 assimilabile, come nella riflessione di Alexandre Del Valle, a bolscevismo e nazionalsocialismo, nella sua guerra globale; Nolte lo defin\u00ec perci\u00f2 \"il terzo radicalismo\", seppure derivazione indiretta di sette radicali del tradizionalismo islamico, come i giacobini ponevano, per alcuni, le lontane origini nelle sette calviniste-puritani (a tal proposito, anche Stefan Zweig aveva associato Hitler a Calvino) o ereticali pi\u00f9 estreme, come i dolciniani o i seguaci di Savonarola. \nLa tesi di Lenin e Hitler come eredi contrapposti del giacobinismo fu un tema tipico degli antinazisti di ispirazione moderata e anticomunista, come quelli provenienti dalle file della rivoluzione conservatrice e dagli ambienti militari, o della Rosa Bianca.\nNolte formul\u00f2 anche, spesso durante conferenze, idee estemporanee che spesso poi corresse o ritratt\u00f2, come la \u201cglobalizzazione come nuovo totalitarismo\u201d e l\u2019idea che il capitalismo fosse cos\u00ec negativo da rendere preferibile persino l\u2019Islam, poi attaccato nell'ultima opera (che risente anche del timore di un'espansione del jih\u0101dismo dovuta allo Stato Islamico) in quanto nuovo radicalismo totalitario globale.\nControversia degli storici.\nA partire dagli anni Ottanta del XX secolo divenne centrale nell'ambito della cultura tedesca il tema della \"ricostruzione scientifica del passato\", che si proponeva anche di arrivare alla \"rottura della discrezione\" mantenuta per decenni a proposito dei crimini nazionalsocialisti. Il dibattito divenne noto come la \"Historikerstreit\" (\"la controversia degli storici\"). Anche Ernst Nolte partecip\u00f2 a questa \"controversia\" pubblicando il 6 giugno 1986 sulla Frankfurter Allgemeine Zeitung un articolo intitolato \"Il passato che non vuole passare\" (\"Vergangenheit, die nicht vergehen will\"), che ebbe un'ampia risonanza anche al di fuori della Germania e che diede inizio ad un'aspra polemica fra gli storici e gli intellettuali europei. Il sottotitolo posto dall'autore \"Eine Rede, die geschrieben, aber nicht mehr gehalten werden konnte\" (\"Un discorso che potrebbe essere scritto ma non pronunciato in pubblico\") dichiarava apertamente l'approccio di rottura e di critica nel trattare argomenti dolorosi e controversi per la storia tedesca. In esso Nolte definiva il nazismo come una forma \"radicale\" di fascismo, nata in risposta al bolscevismo sovietico. \nTesi del \u00abnazionalsocialismo come reazione al bolscevismo\u00bb.\nTema centrale del pensiero di Nolte, che ritorna in quasi tutte le sue opere, \u00e8 l'ipotesi che il nazionalsocialismo sia stato una reazione al bolscevismo (visto da Hitler come un unicum con l'ebraismo) che nel 1917, con la Rivoluzione d'Ottobre, provoc\u00f2 la nascita dell'Unione Sovietica. Nei suoi discorsi e perfino nelle conversazioni private, infatti, il f\u00fchrer faceva continuamente riferimento alla sua paura e al suo odio verso il bolscevismo. Un esempio \u00e8 il seguente estratto dal \"Mein Kampf\", in cui Hitler indica gli ebrei come capitalisti e marxisti antitedeschi:\n\u00abGuerra civile europea\u00bb e \u00abbarbarie asiatica\u00bb.\nSecondo Nolte i crimini nazisti possono essere interpretati come una conseguenza della \"barbarie asiatica\" dei bolscevichi, una barbarie superata in Europa, guerre a parte, ma ritornata tramite la Russia e saldatasi ai radicalismi europei e nella lotta comunismo/fascismo. Hitler avrebbe preso esempio da Stalin e dai gulag, attuando una \"lotta di razza\" anzich\u00e9 una \"lotta di classe\". \nMinacciata di annientamento e dalla possibile estensione della Rivoluzione russa del Comintern ai territori tedeschi, spaventata dallo sterminio della borghesia e della nobilt\u00e0 russe durante il terrore rosso, e da quello dei kulaki (dekulakizzazione e holodomor), la Germania avrebbe reagito sterminando gli ebrei, considerati da molti antibolscevichi dell'epoca i fondatori del regime comunista (Marx e Trockij erano ebrei) nonch\u00e9 molto presenti tra le file dei socialisti tedeschi (oltre a Marx, anche Karl Kautsky e Rosa Luxemburg).\nA proposito del controverso articolo, che riprendeva, al fine di commentarle storicamente, anche certe affermazioni del capo delle SS Heinrich Himmler, lo stesso Nolte negli anni seguenti ha fatto una sorta di autocritica, deplorando il fatto che le sue tesi sul rapporto fra genocidio nazista e genocidio bolscevico, sviluppate a fondo nel testo \"La guerra civile europea\" del 1987, siano state inizialmente pubblicate in un articolo dal \"titolo eclatante\" (\"Il passato che non vuole passare\") e che faceva eccessivo uso di \"parole irritanti come gulag ed Auschwitz\". Commentando l'affermazione di Heinrich Himmler in un discorso segreto alle SS (\"\u00abDi fronte al nostro popolo avevamo il diritto morale, anzi il dovere, di annientare questo popolo che voleva annientare noi\u00bb\"), scrisse gi\u00e0 in origine il seguente passo, da cui \u00e8 evidente la presa di distanza dello storico dalla prospettiva hitleriana:\nEgli tent\u00f2 di spiegare cos\u00ec il nazismo, evitando per\u00f2 di darne giustificazione esplicita, ma rifiutando per esso la nozione di \"male assoluto\"; per Nolte era un male equivalente al bolscevismo, quindi la Germania doveva relativizzare e attenuare il senso di colpa per gli eventi di 40 anni prima.\nNell'articolo lo storico tedesco anticipa uno dei temi centrali del suo successivo saggio \"La guerra civile europea\" (pubblicato nel 1987), vale a dire la domanda se l'Olocausto sia un evento unico nella storia o sia comparabile ad altri eventi. La posizione dell'autore \u00e8 che l'arcipelago gulag \u00e8 un \"evento pi\u00f9 originario\" di Auschwitz (sia in termini temporali sia in termini di causa-effetto) e che lo \u00ab\"sterminio di classe\" precedette quello di razza nei confronti degli ebrei.\u00bb. \nGulag, lager, laogai e killing fields sarebbero quindi totalmente equivalenti, la pulizia etnica di Hitler in Polonia speculare a quella di Stalin nella stessa Polonia, in Ucraina (Holodomor) e paesi baltici prima (cfr. Occupazione sovietica delle repubbliche baltiche e deportazioni sovietiche dall'Estonia) e dopo il patto Molotov-Ribbentrop e fino all'operazione Barbarossa, parti di una grande guerra civile. Questa equiparazione \u00e8 anche in accordo con testimoni come Aleksandr Sol\u017eenicyn, che sostenne che nei gulag \"per fare le camere a gas ci mancava il gas\", e storici come Hannah Arendt, Fran\u00e7ois Furet e anche Avraham Shifrin che descrisse molti gulag come rientranti nella tipologia dei campi di sterminio.\nVicini al suo pensiero furono lo storico , Francesco Perfetti e Augusto Del Noce. Critiche al pensiero di Nolte sono arrivate dagli storici Enzo Traverso e R\u00e9gine Robin, ma anche dal filosofo J\u00fcrgen Habermas, che lo accusavano di tendenze apologetiche, volte a riabilitare il nazionalsocialismo. L'equiparazione fatta con la \"controversia degli storici\" \u00e8 stata criticata anche da filosofi marxisti-leninisti e sostenitori della dialettica hegeliana come Domenico Losurdo, che pur ammettendo un legame tra antibolscevismo e antisemitismo, ricorda la presenza della tradizione razzista antigiudaica, preesistente al bolscevismo (nonch\u00e9 le pratiche occidentali di tortura, decimazione e colonialismo):\nPosizioni in materia di Olocausto, sionismo e Medio Oriente.\nErnst Nolte era di idee considerate da molti conservatrici e patriottiche, ma tendente al superamento delle differenze tra destra e sinistra, e si definiva anche antifascista e fautore di una \"destra normale\". Tuttavie le sue tesi non hanno mai cessato di far discutere.\nNel libro \"Controversie\" (1999), lo storico tedesco attribuisce rigore metodologico e seriet\u00e0 scientifica ad un negazionista come Carlo Mattogno, il quale nega parzialmente l'Olocausto affermando l'inesistenza delle camere a gas nei diversi campi di sterminio nonch\u00e9 la volont\u00e0 genocida dei tedeschi, sostenendo inoltre che le uccisioni degli ebrei, che non nega, avvennero solo con altri metodi (lavoro, malattie, fucilazione di massa, maltrattamenti, ecc.). Nolte defin\u00ec l'italiano come \"scienziato serio\", anche perch\u00e9 a suo avviso:\n\u00c8 da notare che in un altro punto dello stesso testo, Nolte per\u00f2 afferma che:\nIntervistato dallo \"Spiegel\" nel 1994, sostenne che non si poteva escludere \"che la maggior parte delle vittime ebree non siano morte nelle camere a gas, ma a causa di epidemie, maltrattamenti o fucilazioni di massa\".\nNolte rischi\u00f2 di essere screditato come accaduto a David Irving. Elie Wiesel parl\u00f2 della \u00abbanda dei quattro\u00bb riferendosi a Nolte e ad altri tre storici (Klaus Hildebrand, Andreas Hillgruber, Michael St\u00fcrmer), mentre Marcel Reich-Ranicki lo defin\u00ec \u00abfigura torbida e spregevole della storia contemporanea tedesca\u00bb. La storica americana ebrea Deborah Lipstadt, protagonista della causa legale contro Irving, ha accusato apertamente Nolte di antisemitismo, in quanto secondo lei Va ricordato che Nolte espresse per\u00f2 sempre parole di riconoscimento senza dubbi per la realt\u00e0 del genocidio e che descrisse Hitler (paragonato costantemente a Stalin) come \"\u00abun violento antisemita ma anche un nemico della pace di Versailles e un imperialista seguace della teoria dello spazio vitale\u00bb\", rifiutandosi solamente di identificare il nazismo con la Germania e di definire l'Olocausto come evento unico.\nNel 2004 durante una lezione tenuta in italiano, ospite a Chivasso (Torino), Nolte aggiunse:\nLo storico tedesco sub\u00ec, come accaduto col fascismo a Renzo De Felice (storico con cui ha in comune la lettura dei fascismi come movimenti di derivazione rivoluzionaria e giacobina), una pesante accusa di revisionismo storiografico strisciante in favore del nazismo, tesi da lui sempre respinta. Entrambi ebbero ostracismo e minacce esplicite, oltre che intimidazioni e aggressioni da parte di gruppi politici estremisti (a Nolte venne incendiata l'automobile e tentarono di sfigurarlo con dell'acido). \nAnche gli ambienti ebraici, per questa accondiscendenza a certi temi negazionisti, oltre che per l'equiparazione di antisemitismo e antibolscevismo, lo criticarono; far\u00e0 discutere anche la sua critica verso il sionismo, in quanto forma di nazionalismo ebraico laico, mantenente per\u00f2 la nozione di \"popolo eletto\", da lui assimilato a nazismo e bolscevismo, a cui si ispirerebbe per reazione opposta. Nonostante questo, le tesi di Nolte su gulag e lager trovarono anche caute e parziali aperture tra intellettuali israeliani (almeno fino agli anni '80 con Moshe Zimmermann, Zeev Sternhell, Jacob Talmon e anche il Presidente di Israele Chaim Weizmann durante gli anni giovanili di Nolte), specie dopo la rottura di Israele con l'URSS in seguito alla guerra dei sei giorni (1967) e l'avvento al potere dei conservatori del Likud (1977), partito anticomunista e meno legato agli ebrei superstiti dell'Olocausto e loro parenti (in maggioranza sionisti socialisti), rispetto ai Laburisti. \nUn nuovo motivo di attrito con Israele e la comunit\u00e0 ebraica fu nel 2003 quando, invitato dal Senato italiano e dall'allora Presidente Marcello Pera per tenere una \"lectio magistralis\" a Palazzo Giustiniani, attacc\u00f2 la politica estera dello stato israeliano affermando che esso \u00e8 uno \"stato ideocratico\", accusato di deportare gli arabi, sostenendo che se l'accusa fosse convalidata \"\u00abl'unico elemento di differenziazione tra Israele e il Terzo Reich potrebbe essere Auschwitz\u00bb\", poich\u00e9 lo stato ebraico, a suo avviso, era un \"\u00abesempio di colonizzazione europea nel cuore dell'Islam in corrispondenza con il territorio dell'antica Terra Santa\u00bb\". Si defin\u00ec poi sostenitore dell'antiglobalizzazione, europeista e pacifista, e contro la guerra d'Iraq, sostenendo inoltre che dietro l'attentato dell'11 settembre ci fosse un servizio segreto di un paese arabo e non bin Laden. Nell'ultima intervista Nolte auspic\u00f2 una conciliazione futura tra ebrei e arabi nel Medio oriente, come unica via per la pace:"}
{"id": "1492872", "revid": "78273", "url": "https://it.wikipedia.org/wiki?curid=1492872", "title": "Pa\u00fal", "text": ""}
{"id": "1492873", "revid": "599013", "url": "https://it.wikipedia.org/wiki?curid=1492873", "title": "\u00d8rjan Berg", "text": "Biografia.\n\u00c8 figlio del giocatore Harald Berg. Anche lui, come i fratelli Runar e Arild, ha giocato a calcio a livello professionistico. Successivamente, anche il figlio Patrick \u00e8 diventato un calciatore professionista.\nCarriera.\nIn carriera ha giocato per il Bod\u00f8/Glimt, per il Rosenborg, per il Wettingen, per il Monaco 1860, per il , per chiudere la carriera prima al Bod\u00f8/Glimt e poi al Rosenborg."}
{"id": "1492876", "revid": "287204", "url": "https://it.wikipedia.org/wiki?curid=1492876", "title": "Adel\u00e2ndia", "text": "Adel\u00e2ndia \u00e8 un comune del Brasile nello Stato del Goi\u00e1s, parte della mesoregione del Centro Goiano e della microregione di Anicuns."}
{"id": "1492877", "revid": "1728", "url": "https://it.wikipedia.org/wiki?curid=1492877", "title": "John William Ward, Conte di Dudley", "text": ""}
{"id": "1492878", "revid": "110157", "url": "https://it.wikipedia.org/wiki?curid=1492878", "title": "Americano do Brasil", "text": "Americano do Brasil \u00e8 un comune del Brasile nello Stato del Goi\u00e1s, parte della mesoregione del Centro Goiano e della microregione di Anicuns."}
{"id": "1492879", "revid": "767487", "url": "https://it.wikipedia.org/wiki?curid=1492879", "title": "Pietro Bonci Casuccini", "text": "A lui si deve una vasta collezione di reperti etruschi, conservati oggi al Museo Archeologico Regionale \"Antonio Salinas\" di Palermo, in Italia. La collezione nacque dagli scavi che il conte realizz\u00f2 personalmente dal 1842 nei suoi possedimenti, che comprendevano anche l'antica citt\u00e0 di \"Cleusie\", oggi la moderna Chiusi, in provincia di Siena. Parte della raccolta di famiglia \u00e8 anche al Museo Archeologico senese. Un'ultima parte dei reperti ritrovati si trova ancora nella villa di famiglia.\nQualche anno dopo la sua morte, nel 1865 il figlio Francesco vendette parte dei reperti al museo palermitano, dopo aver contattato altri enti museali, come il British Museum di Londra."}
{"id": "1492881", "revid": "287204", "url": "https://it.wikipedia.org/wiki?curid=1492881", "title": "Anicuns", "text": "Anicuns \u00e8 un comune del Brasile nello Stato del Goi\u00e1s, parte della mesoregione del Centro Goiano e della microregione di Anicuns."}
{"id": "1492882", "revid": "729019", "url": "https://it.wikipedia.org/wiki?curid=1492882", "title": "Isola di Sant'Andrea (Venezia)", "text": "L'isola di Sant'Andrea \u00e8 una piccolissima isola della Laguna di Venezia conosciuta per il Forte di Sant'Andrea, importante fortezza costruita nel XVI secolo a difesa della citt\u00e0 di Venezia. Si presenta come un prolungamento, affacciato verso il porto di San Nicol\u00f2 al Lido, dell'isola delle Vignole, localizzata tra Venezia e l'isola di Sant'Erasmo. Dalle Vignole la separa solo uno stretto canale.\nEra luogo di manifestazioni collegate allo sposalizio del mare, celebrato nel giorno della festa della Sensa.\nTra il 1887 e il 1901 fu realizzato e utilizzato un bacino di prova del silurificio della Berliner Maschinenbau realizzato presso l'Orto botanico della chiesa di San Giobbe.\nDurante la prima guerra mondiale era sede di una stazione idrovolanti della Regia Marina dove operavano dal 2 giugno 1915 il CAM di Venezia fino al giugno 1917 ed alla fine del 1916 la 1\u00aa Squadriglia sui Macchi L.1 e la 2\u00aa Squadriglia con gli FBA Type H.\nDall'aprile 1917 ci sono la 251\u00aa Squadriglia e la 252\u00aa Squadriglia, dal giugno 1917 la 259\u00aa Squadriglia che al 15 settembre dispongono di 20 Macchi L.3, 9 FBA, 1 Macchi M.5 e 4 Sopwith Baby.\nDal 30 ottobre 1917 arriva la 253\u00aa Squadriglia, dal 1\u00ba novembre 1917 la 260\u00aa Squadriglia e dai primi di dicembre 1917 la 261\u00aa Squadriglia."}
{"id": "1492888", "revid": "599013", "url": "https://it.wikipedia.org/wiki?curid=1492888", "title": "Jacopo Alighieri", "text": "Biografia.\nFiglio di Dante Alighieri e di Gemma Donati, Jacopo nacque sicuramente prima del 1300 e segu\u00ec il padre in esilio dopo il 1315, al compimento della maggior et\u00e0. Con tutta probabilit\u00e0, lui e il fratello Pietro si recarono prima a Verona, da Cangrande della Scala, e successivamente a Ravenna, dove rimase fino al 1322, ancora protetto dai Da Polenta mecenati del padre, morto l'anno precedente. Infatti in quell'anno Jacopo mand\u00f2 una \"Divisione\" della \"Commedia\" a Guido da Polenta signore della citt\u00e0. Rientr\u00f2 nel 1325 a Firenze dove, il 9 ottobre 1326, ottenne gli ordini minori che gli resero possibile ottenere un canonicato a Verona. In patria si impegn\u00f2 a sistemare la situazione economica familiare, riuscendo nel 1343 a riottenere i beni paterni confiscati. Negli ultimi anni da segnalare una tormentata relazione con Jacopa di Biliotto degli Alfani, dalla quale ebbe una figlia di nome Alighiera e un figlio di nome Alighiero. Mor\u00ec, probabilmente, a Firenze durante la peste nera del 1348."}
{"id": "1492889", "revid": "287204", "url": "https://it.wikipedia.org/wiki?curid=1492889", "title": "Auril\u00e2ndia", "text": "Auril\u00e2ndia \u00e8 un comune del Brasile nello Stato del Goi\u00e1s, parte della mesoregione del Centro Goiano e della microregione di Anicuns."}
{"id": "1492890", "revid": "287204", "url": "https://it.wikipedia.org/wiki?curid=1492890", "title": "Evan Gorga", "text": "L'opera per la quale \u00e8 maggiormente conosciuto \u00e8 la prima rappresentazione assoluta (Teatro Regio di Torino, 1\u00ba febbraio 1896) de \"La boh\u00e8me\" di Giacomo Puccini, in cui vest\u00ec i panni di Rodolfo.\nBiografia.\nLa famiglia.\nEvan Gorga nacque il 6 febbraio 1865 a Brocco, allora in provincia di Terra di Lavoro, oggi Broccostella, in provincia di Frosinone. Il padre Pietro era un piccolo proprietario terriero, mentre la madre, Matilde de Sanctis, era di famiglia nobile. Gli anni dell'infanzia il piccolo Evan li visse tutti nella casa di Brocco Alto, nel centro storico, in via Rua Piana.\nI Gorga erano giunti a Brocco da Gavignano, in provincia di Roma, intorno al 1749, allorquando il trisnonno di Evan, Magno Gorga, contrasse matrimonio con la brocchese Orazia Tomassi ed ebbe da lei un figlio, Pasquale Antonio Gorga.\nGli esordi.\nIl giovane Evan Gorga prese lezioni di canto dal maestro Franceschetti e pare che per una felice coincidenza avrebbe debuttato nell\"Ernani\" di Giuseppe Verdi sostituendo l'amico tenore Francesco Tamagno, in quel momento all'apice del successo: un particolare riferito dallo stesso Gorga nei suoi appunti privati che, tuttavia, non ha trovato conferma oggettiva.\nQuel che \u00e8 certo, invece, \u00e8 che Evan Gorga debutt\u00f2 al Teatro Comunale di Cagliari nella \"Mignon\" di Ambroise Thomas il 1\u00ba gennaio 1895, interpretando il ruolo di Guglielmo Meister.\nLa critica fu buona, come la risposta del pubblico, tanto che Evan Gorga venne scritturato, sempre dallo stesso Teatro, per \"Manon\" di Jules Massenet e \"L'amico Fritz\" di Pietro Mascagni, andate in scena nei mesi di gennaio e febbraio 1895.\nIl 28 settembre dello stesso anno Gorga partecip\u00f2 alla rappresentazione dell'opera verdiana \"I Lombardi alla prima crociata\", che si tenne al Teatro Costanzi di Roma. Dopo ripetuti successi, per Evan Gorga arriv\u00f2 il momento del gran debutto nei teatri italiani di primo piano.\n\"La Boh\u00e8me\".\nDopo una audizione, Giulio Ricordi lo scrittur\u00f2 per vestire i panni di Rodolfo, nella prima rappresentazione de \"La boh\u00e8me\" di Puccini, che si tenne nel Teatro Regio di Torino il 1\u00ba febbraio 1896.\nAl Teatro Politeama di Genova Evan Gorga partecip\u00f2 alla rappresentazione, a partire dal 3 ottobre 1896, de \"I Lombardi alla prima crociata\" e, successivamente, del \"Mefistofele\" di Arrigo Boito.\nNel 1897, invece, partecip\u00f2 alla messa in scena al Teatro La Fenice di Venezia de \"La boh\u00e9me\" di Ruggero Leoncavallo, un'opera tratta dal romanzo di Henry Murger, \"Sc\u00e8nes de la vie de Boh\u00e8me\".\nSeguirono altre recite ne \"La boh\u00e8me\" di Puccini a Genova e una rappresentazione del \"Mefistofele\" al Teatro Piccinni di Bari.\nSostitu\u00ec, all'ultimo minuto, il notissimo tenore napoletano Fernando De Lucia nella rappresentazione de \"La boh\u00e8me\" al Teatro San Carlo di Napoli, ottenendo anche l\u00ec un buon successo.\nSeguirono altre rappresentazioni del \"Faust\" al Teatro Costanzi di Roma e dell'oratorio \"La risurrezione di Lazzaro\" di Lorenzo Perosi al Teatro dell'Aquila di Fermo.\nL'addio alla lirica.\nCon una brillantissima rappresentazione de \"La boh\u00e8me\" al Teatro Drammatico di Verona, nel gennaio del 1899, Evan Gorga si conged\u00f2, misteriosamente, dal palcoscenico per non entrarvi mai pi\u00f9.\nAttivit\u00e0 collezionistica.\nMa il nome di Evan Gorga, oltrech\u00e9 alla lirica, deve essere accostato alla sua instancabile attivit\u00e0 di collezionista, in particolare di strumenti musicali.\nNel 1911, in occasione delle manifestazioni del Cinquantennale dell'Unit\u00e0 d'Italia, Evan Gorga espose la sua nascente collezione di strumenti musicali nelle stanze di Castel Sant\u2019Angelo, ammesso che \u201cnascente\u201d possa definirsi un lotto di mille pezzi.\nCon il tempo la collezione s'ingrand\u00ec ed Evan Gorga dovette affittare dieci appartamenti comunicanti in Via Cola di Rienzo, fondando, in pratica, il Museo Storico Musicale, una sorta di collezione privata visitabile da esperti ed appassionati, cosa che non mancarono di fare.\nMa mettere in piedi una raccolta di tal fatta espose il Collezionista, al pari di ogni privato che si cimenti con una simile impresa, a evidenti problemi finanziari e Gorga non volle mai disperdere la sua raccolta in vendite all'incanto, anche quando venderne solo una parte avrebbe certamente ripianato i suoi squilibri finanziari.\nGi\u00e0 nel 1930 la Collezione Gorga aveva un valore superiore, a valori del 2008, ad oltre quindici milioni di Euro.\nNel 1929 su stessa richiesta di Gorga le sue collezioni furono \"vincolate\u201d e sottoposte a sequestro amministrativo, soprattutto per evitarne lo smembramento.\nIl Teatro Massimo del Popolo ed il Collegio Lirico.\nIn una serie di pubblicazioni della fine degli anni Venti, Evan Gorga esplicita il suo \u201csogno\u201d: un giorno avrebbe voluto vendere le sue collezioni e con il ricavato istituire una Fondazione Gorga e, al suo interno, il Teatro Massimo del Popolo ed il Collegio Lirico.\nIl primo avrebbe dovuto essere un tempio della musica lirica e offrire al pubblico spettacoli a prezzi contenuti.\nIl Collegio Lirico, invece, avrebbe dovuto essere una scuola di eccellenza dove far avvicinare alla lirica giovinetti dotati di voce ma non di mezzi per studiare.\nDi questi sogni resteranno soltanto le dieci borse di studio che lo Stato Italiano istituir\u00e0 in seguito alla approvazione della Convenzione con Gorga nel 1949, convenzione resa esecutiva con la legge 30 giugno 1950.\nLo Stato divent\u00f2 proprietario delle Collezioni Gorga, si accoll\u00f2 i suoi debiti, istitu\u00ec le dieci borse di studio e concesse un piccolo vitalizio all'uomo, che aveva speso una vita, a collezionare.\nPer la sua attivit\u00e0 in campo culturale e musicale e per aver fatto istituire le dieci borse di studio annue per giovani cantanti a lui intestate, Evan Gorga fu insignito della medaglia d'oro per i benemeriti della cultura.\nLa morte.\nMuore a Roma il 5 dicembre 1957 ed \u00e8 seppellito nel cimitero del Verano.\nCuriosit\u00e0.\nNel 1911 tra i visitatori della Mostra di Castel Sant'Angelo vi fu anche il banchiere statunitense John Pierpont Morgan che, interessato all'acquisto in blocco della collezione, offr\u00ec ad Evan Gorga la somma di due milioni di lire, pari a poco pi\u00f9 di 7 milioni di euro, a valori del 2008. Evan Gorga rifiut\u00f2 l'offerta e fu a quel punto che John Pierpont Morgan gli chiese, di fissare lui stesso il prezzo.\nJohn Pierpont Morgan, oltre ad essere un geniale finanziere e uomo d'affari, fu collezionista d'arte, di libri e di pietre preziose, conservati, perlopi\u00f9, al Metropolitan Museum of Art di New York e nel 1904 fu insignito del titolo del Cugino del Re d'Italia per aver donato all'Italia un capolavoro d'arte.\nParte della collezione Gorga per ci\u00f2 che riguarda la storia della medicina e della sanit\u00e0 \u00e8 conservata ed esposta presso il Museo di Storia della Medicina della Sapienza Universit\u00e0 di Roma."}
{"id": "1492892", "revid": "12875826", "url": "https://it.wikipedia.org/wiki?curid=1492892", "title": "Hard rock caf\u00e8", "text": ""}
{"id": "1492893", "revid": "1431409", "url": "https://it.wikipedia.org/wiki?curid=1492893", "title": "Rune Bratseth", "text": "Biografia.\nBratseth \u00e8 un cristiano devoto.\nCaratteristiche tecniche.\nBratseth veniva impiegato come libero. Veloce nonostante la stazza imponente, era un giocatore con buone capacit\u00e0 tecniche e che sapeva rimanere freddo anche quando era sotto pressione.\nCarriera.\nBratseth inizi\u00f2 a giocare a calcio nel Nidelv, a livello dilettantistico, pensando anche di abbandonare l'attivit\u00e0 per proseguire i suoi studi. Fu scoperto da Knut Torbj\u00f8rn Eggen, difensore del Rosenborg, durante un torneo amichevole tra le comunit\u00e0 religiose di Trondheim. Bratseth faceva parte di una squadra chiamata Salem United ed impression\u00f2 Eggen, tanto da convincere il Rosenborg a concedere un provino al calciatore. Il calciatore fu cos\u00ec messo sotto contratto dal club. Debutt\u00f2 nella 1. divisjon il 1\u00ba maggio 1983, quando fu schierato titolare nel pareggio per 3-3 contro il Kongsvinger, diventando poi rapidamente uno dei giocatori chiave della squadra. Successivamente il difensore norvegese venne acquistato dal Werder Brema, squadra in cui milit\u00f2 per 9 stagioni."}
{"id": "1492894", "revid": "392357", "url": "https://it.wikipedia.org/wiki?curid=1492894", "title": "Nino Oxilia", "text": "Biografia.\nAngelo (Nino) Oxilia nasce in Via Garibaldi a Torino il 13 novembre 1889. La sua famiglia era di origine ligure, di Loano. Inizi\u00f2 la sua carriera come giornalista, lavorando per la \" Gazzetta di Torino \" e per il \"Momento\". Fu scrittore e poeta crepuscolare, sceneggiatore e regista di film. Studente dell'Universit\u00e0 di Torino, fu esponente di spicco della vita goliardica e culturale della citt\u00e0, entrando precocemente in contatto con il movimento dei crepuscolari e dei futuristi.\nLo port\u00f2 al successo la commedia \"Addio giovinezza!\" (1911), scritta in collaborazione con Sandro Camasio, dalla quale furono tratte ben quattro pellicole cinematografiche, la prima delle quali girata dallo stesso Oxilia. Una precedente collaborazione di Oxilia e Camasio aveva dato alla luce la commedia \"La zingara\" (1909). Compose quindi la commedia \"La Donna e lo specchio\", poi, con Sandro Camasio e Nino Berrini, la goliardica rivista teatrale \"Cose dell'altro mondo\", di taglio arguto e satirico, anche questa di successo.\nNel 1909 pubblic\u00f2 la raccolta poetica \"Canti brevi\", per i tipi dell'editore Spezia di Torino; altre sue poesie, ritrovate manoscritte nello zaino dell'ormai caduto Oxilia, furono raccolte in un'opera postuma, \"Gli orti\" (1918), con prefazione dell'amico Renato Simoni. Partito per il fronte durante la Prima guerra mondiale, vi mor\u00ec falciato da una granata sul Monte Tomba mentre partecipava alla difesa della linea del Monte Grappa.\n\u00c8 sepolto nel Cimitero monumentale di Torino.\nNel 2014 la Cineteca di Bologna ha pubblicato in DVD la pellicola di Oxilia \"Sangue blu\" del 1914, con la diva Francesca Bertini; il DVD comprende anche un docufilm sulla vita e le opere di Nino Oxilia, a cura di Giovanni Lasi.\nOpere.\nCanzoni.\nQuesta allora celebre canzone, scritta in collaborazione con Giuseppe Blanc, costituisce l'antenato diretto di \"Giovinezza\" e venne in seguito radicalmente riadattata e modificata, in successive versioni, dal regime fascista.\nSecondo uno studio del 2013 l'inno, nella versione originale, era stato una risposta di Oxilia a una poesia di mezzo secolo prima del milanese Emilio Praga, poeta \"maledetto\" appartenente alla\u00a0Scapigliatura; l'Inno, inoltre, affonderebbe le radici pi\u00f9 remote nell'esaltazione della giovinezza della Rivoluzione francese, rifacendosi a un simbolo contenuto nel celebre dipinto di\u00a0Eug\u00e8ne Delacroix, \"La Libert\u00e0 che guida il popolo\", custodito al Louvre di Parigi."}
{"id": "1492895", "revid": "287204", "url": "https://it.wikipedia.org/wiki?curid=1492895", "title": "Avelin\u00f3polis", "text": "Avelin\u00f3polis \u00e8 un comune del Brasile nello Stato del Goi\u00e1s, parte della mesoregione del Centro Goiano e della microregione di Anicuns."}
{"id": "1492896", "revid": "287204", "url": "https://it.wikipedia.org/wiki?curid=1492896", "title": "Bagno dei forzati", "text": "Il Bagno dei forzati, o Bagno delle galere, era un grande edificio che, fino agli anni antecedenti alla seconda guerra mondiale, si innalzava a Livorno, nell'area dell'attuale palazzo del Governo, tra il porto e piazza Grande. Ospit\u00f2 anche l'ospedale di Sant'Antonio e qui si trovavano anche la chiesa della Purificazione e quella di Sant'Antonio, nonch\u00e9 la Tipografia Coltellini, dove vennero stampate la prima edizione del \"Dei delitti e delle pene\" di Cesare Beccaria (nel 1764, in forma anonima) e, nel 1770, la terza edizione dell\"Encyclop\u00e9die ou Dictionnaire raisonn\u00e8 des Sciences, des Arts et des M\u00e9tiers\" di Diderot e D'Alembert.\nStoria.\nIl Bagno dei forzati.\nIl Bagno dei forzati fu costruito a partire dal 1598 sotto il granduca Ferdinando I de' Medici nel cuore della Livorno medioevale, integrando cos\u00ec nella sua struttura parte delle antiche mura che qui i pisani avevano eretto nel XIV secolo e del \"Bastione della Cera\" del secolo precedente. Il progetto fu curato da Alessandro Pieroni.\nIl complesso era una vasta prigione utilizzata soprattutto per imprigionarvi i turchi catturati e fatti schiavi dall'Ordine di Santo Stefano Papa e Martire, ma anche per i detenuti toscani (come i cristiani condannati anche per debiti). I prigionieri lavoravano nel porto e tornavano nelle loro celle solo durante la notte; inoltre avevano la possibilit\u00e0 di aprire botteghe in citt\u00e0 e disponevano di un locale dove potevano esercitare il loro culto. Infatti, ai turchi, che nei primi anni del XVII secolo arrivarono anche a 2000 unit\u00e0, era concesso avere un proprio luogo di preghiera ad uso moschea con un proprio ministro chiamato \"coggia\". Per dormire vi erano delle tavole, ma chi poteva guadagnare qualcosa con i proventi dei propri manufatti poteva comprarsi un saccone di paglia e migliorare il vitto.\nI cattolici invece avevano una cappella per ogni dormitorio e una chiesetta comune, successivamente assegnata all'Arciconfraternita della Purificazione. Vi erano anche dei piccoli spedali per i cristiani e i turchi, le officine ed una prigione.\nSul retro dell'edificio, ampliato notevolmente nel corso del tempo, si trovavano i depositi per il grano (le cosiddette \"buche da grano\") in numero di 58 con l'ingresso laterale da via della Biscotteria e i forni regi dove veniva fatto il pane per la prigione e per l'intera citt\u00e0.\nNel 1766 l'intero complesso fu soppresso e il granduca vi istitu\u00ec un Istituto di Marina. Ospit\u00f2 anche la squadra dei pompieri.\nDal punto di vista architettonico, il vasto edificio si presentava come una fortezza quadrilatera all'interno della nuova citt\u00e0. Era delimitato con mura a scarpa in mattoni, alla cui sommit\u00e0 si snodava il camino di ronda: ad ogni angolo vi era una postazione con una campanella con la quale i soldati di turno davano segni convenuti. Al centro si apriva un vasto cortile con al centro una cisterna dell'acqua e vicino al lato sud un pozzo. Sul lato meridionale si apriva uno scalone a tenaglia che dava accesso ai piani superiori e ai quartieri delle guardie. Vi si aprivano i locali dei forzati con vasti cameroni per dormitori.\nL'ospedale di Sant'Antonio.\nSuccessivamente i forzati furono trasferiti alla Fortezza Vecchia; il Bagno, come detto, divenne sede di una scuola di marina e furono ampliati i locali dell'ospedale di Sant'Antonio, che gi\u00e0 esisteva nella zona da epoche precedenti.\nL'ospedale dapprima era ospitato in una struttura adiacente alla vicina chiesa di Sant'Antonio e fu ampliata nel tempo fino a occupare l'adiacente bagno penale; poi, nel XIX secolo, tramontata l'ipotesi di realizzare una nuova struttura su progetto di Luigi de Cambray Digny, furono ultimati importanti lavori con l'apertura di nuove sale.\nTuttavia, all'inizio del XX secolo, le precarie condizioni igieniche della zona imposero alle autorit\u00e0 di attuare una serie di demolizioni in modo tale da bonificare l'area intorno all'ospedale.\nI lavori furono avviati per volont\u00e0 di Rosolino Orlando, presidente dei \"RR. Spedali Riuniti\"; gli sventramenti attuati nei pressi della struttura sanitaria portarono alla cancellazione di alcuni vicoli dell'antica Livorno, ma lasciarono intatte le adiacenti chiese di Sant'Antonio, della Purificazione e della Santissima Trinit\u00e0 dei Greci-ortodossi.\nLa chiesa della Purificazione.\nL'opera di demolizione coincise con il restauro e ampliamento del vecchio ospedale; in particolare l'edificio venne dotato di una nuova facciata che inglob\u00f2, nella simmetria del fronte continuo, l'accesso alla chiesa dell'Arciconfraternita della Purificazione di Maria vergine e dei Catecumeni.\nTale arciconfraternita aveva operato fin dal 1700, ad opera di padre Angiolo Comparini, per l'insegnamento della dottrina cristiana ai giovani, dapprima presso in una cappella presso il piccolo cimitero della Venezia Nuova, dove in seguito fu innalzato il Palazzo del Refugio, quindi si trasfer\u00ec nell'adiacente via Santa Caterina e, nel 1780, ebbe in uso la suddetta cappella del Bagno dei forzati.\nLa cappella fu allora ingrandita e dotata di un nuovo campanile nel 1856.\nVi si accedeva da un ingresso dalla via della Banca, che immetteva in un vasto locale a pianta leggermente trapezoidale. L'interno, fatto a stucco lucido, si presentava con tre altari: i due laterali dedicati al Crocifisso e all'Addolorata, mentre quello maggiore alla Madonna con un dipinto della scuola del Terreni. Altri lavori furono eseguiti tra la seconda met\u00e0 del medesimo secolo e i primi anni del Novecento.\nLa costruzione del Palazzo del Governo.\nMalgrado i lavori eseguiti ad inizio Novecento per il restauro dell'ospedale, sul finire degli anni venti fu deciso di realizzare un nuovo e pi\u00f9 grande nosocomio non distante dal quartiere della Stazione.\nGli Spedali Riuniti furono inaugurati nel 1931, mentre, pochi anni pi\u00f9 tardi, fu deciso di abbattere il complesso del Bagno dei forzati al fine di realizzarvi il faraonico Palazzo del Governo.\nDell'antica struttura fu risparmiata solo l'annessa chiesa della Purificazione, ma i successivi bombardamenti aerei della seconda guerra mondiale cancellarono anche lo stesso luogo di culto.\nPresso il palazzo del Governo, in una mesta aiuola circondata da auto in sosta, \u00e8 ancora visibile un breve tratto di un muro dell'antico ospedale di Sant'Antonio.\nLa chiesa di Sant'Antonio.\nGli sventramenti del ventennio fascista causarono anche la perdita della chiesa di Sant'Antonio, la quale esisteva almeno dal XII secolo ed era stata ampiamente rimaneggiata nel corso del tempo.\nPosta in diretta comunicazione con l'ospedale, la chiesa sub\u00ec un importante restauro ad opera di Alessandro Pieroni, durante il granducato di Ferdinando I de' Medici; l'ultimo restauro risaliva all'inizio del Novecento, quando, contestualmente al risanamento del quartiere, la chiesa fu completamente stravolta da un massiccio intervento che le confer\u00ec forme neogotiche.\nCon la costruzione del Palazzo del Governo e la necessit\u00e0 di dotare l'area di una vasta piazza per le adunate, ne fu decretata la demolizione assieme alla vicina chiesa greca-ortodossa.\nDal dopoguerra, nel luogo in cui sorgeva la chiesa si trova il Palazzo del Portuale, costruito negli anni cinquanta davanti al Palazzo del Governo."}
{"id": "1492897", "revid": "287204", "url": "https://it.wikipedia.org/wiki?curid=1492897", "title": "Buriti de Goi\u00e1s", "text": "Buriti de Goi\u00e1s \u00e8 un comune del Brasile nello Stato del Goi\u00e1s, parte della mesoregione del Centro Goiano e della microregione di Anicuns."}
{"id": "1492903", "revid": "1654832", "url": "https://it.wikipedia.org/wiki?curid=1492903", "title": "Sandro Camasio", "text": "Biografia.\nSandro Camasio era figlio di un funzionario dell'Ufficio del Registro. Si laure\u00f2 in giurisprudenza a Torino ma la sua passione fu il teatro. Divenne redattore mondano della \"Gazzetta di Torino\". Scrisse alcune opere teatrali finch\u00e9, in collaborazione con Nino Oxilia, raggiunse il successo grazie alla commedia \"Addio, giovinezza!\", andata sulle scene per la prima volta al Teatro Manzoni di Milano il 27 marzo 1911, per la regia dello stesso Camasio. In collaborazione ancora con l'Oxilia e con Nino Berrini scrisse la rivista teatrale satirica \"Cose dell'altro mondo\", anche questa di successo. Si ciment\u00f2 anche come regista con il film \"L'antro funesto\" (1913).\nMor\u00ec in ospedale a seguito di un attacco di meningite."}
{"id": "1492904", "revid": "320578", "url": "https://it.wikipedia.org/wiki?curid=1492904", "title": "Esse complicata", "text": ""}
{"id": "1492905", "revid": "320578", "url": "https://it.wikipedia.org/wiki?curid=1492905", "title": "Esse preconsonantica", "text": ""}
{"id": "1492915", "revid": "433605", "url": "https://it.wikipedia.org/wiki?curid=1492915", "title": "Terremoto della Basilicata del 1857", "text": "Il terremoto della Basilicata del 1857 fu un sisma che si verific\u00f2 il 16 dicembre 1857 nel Regno delle Due Sicilie, in particolare in Basilicata.\nEsistono inoltre fotografie delle rovine dei comuni maggiormente colpiti dal sisma, opera di Alphonse Bernoud, fotografo della corte dei Borbone e successivamente di Casa Savoia.\nStoria.\nIl sisma, con epicentro Montemurro e con una magnitudo di 7.1 (XI grado Mercalli), fu avvertito fino a Terracina e si scaten\u00f2 con due intense scosse a distanza di pochi secondi l'una dall'altra, alle ore 22:15.\nIl terremoto devast\u00f2 la Basilicata, in particolar modo la Val d'Agri, provocando diverse migliaia di vittime: solo a Montemurro, il centro pi\u00f9 colpito dal sisma (rimasero in piedi pochi palazzi, il resto venne per buona parte raso al suolo), i morti furono tra i 3000 e i 4000, su una popolazione totale di circa 7500 persone, n\u00e9 miglior sorte tocc\u00f2 a tutti gli altri comuni colpiti dove, a fronte di un ben pi\u00f9 esiguo numero di vittime, vennero comunque cancellate tutte le testimonianze monumentali del passato. A Saponara di Grumento (oggi Grumento Nova), con 2000 morti, ad esempio, fu completamente raso al suolo l'antico castello. Secondo i dati ufficiali pubblicati in una relazione del Ministero dell'Interno, solo in Basilicata morirono 9257 persone, su un totale di circa 11000 vittime (dati non ufficiali parlano di circa 19000 morti). Sempre nella sola Basilicata, vi furono invece 1359 feriti.\nA suo tempo venne considerato come il terzo terremoto pi\u00f9 grande e pi\u00f9 dannoso storicamente osservato in Europa (il primo in Italia), e dopo le prime notizie ricevute in Inghilterra si decise l'invio di una spedizione scientifica da parte della Royal Society of London allo scopo di studiare gli effetti del terremoto e migliorare lo stato delle conoscenze di sismologia. La spedizione fu guidata dall'ingegnere irlandese Robert Mallet, il quale si dedicava anche all'attivit\u00e0 di sismologo.\nPoco dopo il sisma, l'archeologo tedesco Carl Wilhelm Schnars si rec\u00f2 in Basilicata e nel 1859 pubblic\u00f2 il resoconto del suo viaggio, con il titolo \"Eine Reise durch die neapolitanische Provinz Basilicata und die angrenzenden Gegenden\".\nDi questa grave calamit\u00e0, della triste sorte toccata a Montemurro e agli altri comuni colpiti, si occup\u00f2 anche il romanziere inglese Charles Dickens."}
{"id": "1492926", "revid": "968255", "url": "https://it.wikipedia.org/wiki?curid=1492926", "title": "Ottagoni", "text": "Gli Ottagoni sono quattro isolette della Laguna Veneta, cos\u00ec denominate da quando, nel 1571, la Repubblica di Venezia decise di costruirvi un forte su ciascuna, appunto di forma ottagonale. Queste quattro fortificazioni rientrano nel Sistema difensivo della laguna di Venezia.\nTaluni ipotizzano che il progettista di queste strutture sia stato Jacopo Sansovino, ma pi\u00f9 probabilmente le avrebbe ideate Michele Sanmicheli nell'ambito di un progetto difensivo che comprendeva anche il forte di Sant'Andrea. Gli Ottagoni furono costruiti in un momento in cui Venezia era in particolare apprensione per la crescita della potenza turca. \u00c8 possibile che sui quattro siti sorgessero gi\u00e0 delle postazioni militari.\nI quattro forti risultano ad oggi perlopi\u00f9 in rovina; essi sono quindi lungo il litorale del Lido e di Pellestrina:\nAnche presso Poveglia esiste un fortilizio di forma ottagonale, chiamato appunto Ottagono Poveglia, ma esso \u00e8 di origine pi\u00f9 antica; risale infatti agli anni della Guerra di Chioggia."}
{"id": "1492929", "revid": "17654", "url": "https://it.wikipedia.org/wiki?curid=1492929", "title": "Capriccio su temi spagnoli", "text": ""}
{"id": "1492931", "revid": "36426", "url": "https://it.wikipedia.org/wiki?curid=1492931", "title": "Altare del Duca Rachis", "text": ""}
{"id": "1492934", "revid": "41851", "url": "https://it.wikipedia.org/wiki?curid=1492934", "title": "Possidonio", "text": ""}
{"id": "1492935", "revid": "187829", "url": "https://it.wikipedia.org/wiki?curid=1492935", "title": "Poseidonio", "text": ""}
{"id": "1492938", "revid": "107092175", "url": "https://it.wikipedia.org/wiki?curid=1492938", "title": "Ignaz Moscheles", "text": "Biografia.\nDi origine ebraica, fu un virtuoso di pianoforte. Studi\u00f2 a Vienna con Johann Georg Albrechtsberger e Antonio Salieri. Cominci\u00f2 subito una brillante carriera concertistica a Londra e in giro per l'Europa. Pi\u00f9 tardi a Lipsia succedette a Felix Mendelssohn alla guida del conservatorio della citt\u00e0. Fu il primo, insieme con Franz Liszt, a proporre il recital come evento culturale e non pi\u00f9 come spettacolo puramente virtuosistico. Compose numerosi brani di musica sinfonica e da camera, in cui particolare rilievo viene occupato dalla produzione pianistica. Contribu\u00ec allo sviluppo della tecnica pianistica, pubblicando con F\u00e9tis un metodo per pianoforte, in parte tuttora utilizzato per la preparazione pianistica nei Conservatori."}
{"id": "1492940", "revid": "187829", "url": "https://it.wikipedia.org/wiki?curid=1492940", "title": "Tempio di Poseidone", "text": "Tempio di Poseidone pu\u00f2 riferirsi a pi\u00f9 edifici sacri d'epoca greca:"}
{"id": "1492941", "revid": "39224", "url": "https://it.wikipedia.org/wiki?curid=1492941", "title": "Etidio bromuro", "text": ""}
{"id": "1492948", "revid": "1573940", "url": "https://it.wikipedia.org/wiki?curid=1492948", "title": "Chiesa di Santa Vittoria (Thiesi)", "text": "La chiesa di Santa Vittoria \u00e8 sita a Thiesi, in provincia di Sassari.\nStoria.\nSi fa risalire la costruzione fra il 1400 e il 1590, quando fu eretta dalla famiglia Manca per fregiare la vittoria dei catalano-aragonesi sugli arborensi come si evince dallo stemma della famiglia stessa presente sul capitello posto sulla destra dell'arco di trionfo.\nQuando si eressero le cappelle secondarie si decise di modificare il tetto semplificandolo ad una coppia di spioventi anzich\u00e9 una pletora di spioventi che ne avrebbero appesantito la forma.\nArchitettura.\nL'aspetto esterno \u00e8 in stile gotico-aragonese mentre nell'interno \u00e8 pi\u00f9 rinascimentale anche se si alternano vari stili nei pezzi rimaneggiati e restaurati, ma le parti rinascimentali sono da ricercare nelle cappelle (archi a tutto sesto, cassettoni nell'intradosso, copertura con cupolette ottagonali ecc.). La pianta del presbiterio \u00e8 poligonale, mentre la volta \u00e8 radiale."}
{"id": "1492950", "revid": "196390", "url": "https://it.wikipedia.org/wiki?curid=1492950", "title": "Vladimir Iva\u0161ko", "text": ""}
{"id": "1492952", "revid": "121241209", "url": "https://it.wikipedia.org/wiki?curid=1492952", "title": "Egil Olsen", "text": "Considerato come l'allenatore di maggior successo della storia del calcio norvegese, guid\u00f2 la selezione scandinava in due edizioni dei mondiali: e . Nel 1993, ricevette il premio Kniksen in virt\u00f9 dei risultati ottenuti come commissario tecnico. Sostenitore del 4-5-1 e del catenaccio, \u00e8 famoso per una preparazione \"scientifica\" per gli incontri di calcio.\nCaratteristiche tecniche.\nGiocatore.\nOlsen era un'ala talentuosa. Amante del dribbling, questa giocata gli fece guadagnare il soprannome Drillo.\nAllenatore.\nSolitamente, schiera le proprie squadre con il 4-5-1 e con una marcatura a zona. Promotore di un calcio difensivo, ma efficace, \u00e8 noto per una preparazione certosina per le partite. Olsen, infatti, studia attraverso video e un programma per computer, da lui stesso ideato, i propri avversari.\nUna delle tattiche pi\u00f9 utilizzate da Egil Olsen \u00e8 diventata nota come \"Flopasning\". Prende infatti il nome da Jostein Flo, che negli anni novanta era uno dei suoi esecutori, in Nazionale: uno dei terzini, solitamente Stig Inge Bj\u00f8rnebye, lanciava un lungo pallone in diagonale, alla ricerca della testa di Flo. Il centravanti cercava cos\u00ec una sponda per un centrocampista, pronto ad inserirsi.\nCarriera.\nGiocatore.\nClub.\nOlsen cominci\u00f2 la carriera con la maglia dello \u00d8stsiden, formazione all'epoca militante nella 2. divisjon. Nel 1964, si trasfer\u00ec al V\u00e5lerengen, per cui non gioc\u00f2 neppure un incontro di campionato. Ebbe per\u00f2 modo di giocare nella Coppa delle Fiere 1964-1965, disputando la sfida contro l'Everton, dove ebbero la meglio gli inglesi. Nel 1965, fece ritorno allo \u00d8stsiden: l'anno successivo, torn\u00f2 nuovamente al V\u00e5lerengen. Nel 1968, si accord\u00f2 con il Sarpsborg, dove milit\u00f2 per quattro stagioni. Terminata anche questa esperienza, gioc\u00f2 per il Frigg. Infine, nel 1975, fu un calciatore dello Hasle-L\u00f8ren.\nNazionale.\nOlsen gioc\u00f2 16 partite per la . In realt\u00e0, la FIFA gliene riconosce 15, non considerando valida ai fini statistici quella contro la selezione amatoriale dell'Inghilterra. Debutt\u00f2 in Nazionale in data 11 ottobre 1964, subentrando a Olav Nilsen nella sconfitta per 2-0 contro la .\nAllenatore.\nGli inizi.\nOlsen cominci\u00f2 la carriera da allenatore nel 1972, restando contemporaneamente un calciatore del Frigg. Al primo anno in questa posizione, centr\u00f2 la promozione nella 1. divisjon (il Frigg era retrocesso al termine del campionato precedente). L'anno successivo, non riusc\u00ec a condurre la squadra alla salvezza: rimase per\u00f2 al Frigg fino al 1974. Nel 1975, fu allenatore-giocatore allo Hasle-L\u00f8ren. Terminata questa stagione, lasci\u00f2 l'attivit\u00e0 agonistica e si concentr\u00f2 solamente sulla panchina. Dal 1976 al 1978 fu cos\u00ec tecnico dello \u00d8stsiden, mentre dal 1978 al 1979 guid\u00f2 ancora il Frigg.\nGli anni '80.\nNel 1979, Olsen fu nominato commissario tecnico della . Ricopr\u00ec questo incarico fino al 1985, allenando contemporaneamente il Frigg (dal 1981 al 1983) ed il Fossum (dal 1983 al 1984). Nel 1985, gli fu offerta la panchina del Lyn Oslo. Il club militava, all'epoca, nella 3. divisjon: sotto la guida di Olsen, nel 1986, centr\u00f2 la promozione in 2. divisjon. Rimase al Lyn Oslo fino al termine del campionato 1988: il suo \"score\" finale fu di 99 partite (49 vittorie, 21 pareggi e 29 sconfitte), con 190 reti segnate e 140 subite. Per l'anno successivo, guid\u00f2 lo Aalesund ad una tranquilla posizione di met\u00e0 classifica, nel campionato 1989.\nLa prima esperienza con la Norvegia.\nDopo una breve esperienza con la nel 1990, fu nominato commissario tecnico della Nazionale maggiore norvegese. Ingvar Stadheim rassegn\u00f2 infatti le proprie dimissioni dall'incarico nel mese di settembre, con Olsen che ne prese il posto ad interim. Il primo incontro in questa veste fu datato 31 ottobre 1990, in occasione di un'amichevole vinta contro il per 6-1. Olsen scelse di puntare su diversi calciatori provenienti dalla selezione Under-21, per costituire la propria squadra. Le vittorie contro e gli fecero guadagnare la conferma. La Norvegia di Olsen fall\u00ec per\u00f2 la qualificazione al , destando comunque una buona impressione.\nMondiali 1994.\nPer le qualificazioni al mondiale 1994, Olsen scelse di puntare su due calciatori che erano stati accantonati nella precedente gestione: Kjetil Rekdal e Jostein Flo. La scelta si rivel\u00f2 azzeccata, con la Norvegia che vinse subito la prima sfida ufficiale contro per 10-0. A questo risultato, segu\u00ec un'inaspettata vittoria casalinga contro l' (1-0) e poi un pareggio contro l' a Wembley (1-1). La Norvegia s'impose sull'Inghilterra nella sfida di ritorno (2-0) e si assicur\u00f2 la qualificazione con il successo sulla , in trasferta (0-3). Per gli scandinavi, fu un risultato storico: la Nazionale mancava infatti dalla fase finale di un mondiale dal 1938.\nAl , Olsen miglior\u00f2 ancora la propria reputazione. La Norvegia vinse infatti la prima partita del girone eliminatorio contro il , per 1-0: si tratt\u00f2 del primo successo della storia della Nazionale in questo tipo di manifestazione. Segu\u00ec poi una sconfitta contro l' e un pareggio a reti inviolate contro l'. Tutte le squadre chiusero allora a 4 punti, ma la Norvegia fu eliminata in virt\u00f9 delle reti realizzate.\nMondiali 1998.\nDopo aver mancato l'accesso al , la Nazionale scandinava si concentr\u00f2 sulle qualificazioni al mondiale 1998. Olsen guid\u00f2 la Norvegia alla seconda qualificazione consecutiva ad un mondiale grazie al suo calcio difensivo, chiudendo il proprio girone al primo posto, imbattuto, con 21 reti segnate e soltanto 2 subite.\nDopo due pareggi contro e , la Norvegia arriv\u00f2 all'ultima partita del girone eliminatorio, contro il , con 2 punti: i \"carioca\" trovarono la rete del vantaggio con Bebeto, ma la squadra di Olsen raggiunse prima il pareggio con Tore Andr\u00e9 Flo e poi s'impose con il gol della vittoria di Kjetil Rekdal, su un calcio di rigore concesso generosamente dall'arbitro Esse Baharmast. Gli scandinavi si qualificarono cos\u00ec agli ottavi di finale della manifestazione, incrociando l'Italia. I nordici si presentarono alla sfida con una striscia positiva di 17 incontri: l'ultima sconfitta della Norvegia, infatti, era datata gennaio 1997. dall'arbitro Esse Baharmast. Gli scandinavi si qualificarono cos\u00ec agli ottavi di finale della manifestazione, incrociando l'Italia. I nordici si presentarono alla sfida con una striscia positiva di 17 incontri: l'ultima sconfitta della Norvegia, infatti, era datata gennaio 1997. L'Italia vinse per\u00f2 1-0, grazie ad una rete di Christian Vieri, ed elimin\u00f2 la Norvegia. Chiuse la prima esperienza da commissario tecnico dopo 88 incontri (46 vittorie, 26 pareggi e 16 sconfitte), 186 reti realizzate e 63 subite.\nV\u00e5lerenga, Wimbledon e Fredrikstad.\nPochi mesi dopo aver lasciato la guida della Norvegia, Olsen divent\u00f2 allenatore del V\u00e5lerenga. A giugno 1999, fu nominato manager del Wimbledon. Il V\u00e5lerenga lo avrebbe liberato a partire dal 9 luglio successivo. Olsen divent\u00f2 cos\u00ec il primo allenatore norvegese della storia della Premier League. L'ex commissario tecnico and\u00f2 a guadagnare circa 300.000 sterline e l'accordo fu favorito dal fatto che i norvegesi Kjell Inge R\u00f8kke e Bj\u00f8rn Rune Gjelsten fossero i proprietari del club. La stagione del club inglese fu per\u00f2 negativa: a fine anno, infatti, il Wimbledon retrocesse, al termine di una militanza nella massima divisione inglese che durava dal 1986. Olsen fu cos\u00ec licenziato, dopo neanche un anno alla guida della squadra. Terminata l'esperienza inglese, Olsen rimase lontano dalle panchine per qualche anno, lavorando anche come commentatore televisivo. Dal 2003 al 2004, fu commissario tecnico della . L'anno successivo, fu nominato nuovo allenatore del Fredrikstad, ma abbandon\u00f2 l'incarico per alcuni problemi di salute.\nLa seconda esperienza con la Norvegia.\nA settembre 2007, Olsen fu nominato commissario tecnico dell', firmando un contratto dalla durata triennale. Dopo cinque mesi, per\u00f2, fu licenziato. A gennaio 2009, in seguito alle dimissioni di \u00c5ge Hareide, torn\u00f2 a guidare la Norvegia, seppure ad interim. La scelta di Olsen cre\u00f2 reazioni contrastanti: i tifosi ne furono esaltati, ma Kjetil Rekdal e Uwe R\u00f6sler manifestarono la loro preoccupazione, a causa della lunga lontananza di Drillo dalle panchine di prestigio. Come successo quasi vent'anni prima, per\u00f2, Olsen divent\u00f2 definitivamente commissario tecnico. La squadra era impegnata nelle qualificazioni al mondiale 2010 e concluse il gruppo 9 al secondo posto, alle spalle dell'Olanda: la Norvegia non partecip\u00f2 per\u00f2 agli spareggi, perch\u00e9 peggiore tra le seconde classificate. Il 25 agosto 2011, prolung\u00f2 il contratto fino al termine del . La Nazionale manc\u00f2 l'accesso anche al . Il 27 settembre 2013, Egil Olsen fu esonerato dalla federazione norvegese.\nDopo la Nazionale.\nIl 18 giugno 2014, entr\u00f2 nello staff tecnico del Lyn, formazione militante nella 2. divisjon. Form\u00f2 un trio con Jonas Rygg e Viggo Str\u00f8mme. L'accordo tra le parti prevedeva che Olsen avrebbe assistito ad almeno un allenamento a settimana e sarebbe stato in panchina per tutte le partite non interferenti con il suo lavoro di commentatore sportivo per TV2."}
{"id": "1492953", "revid": "767487", "url": "https://it.wikipedia.org/wiki?curid=1492953", "title": "Wolf Werner", "text": "Carriera.\nCalciatore.\nNativo della Polonia, come calciatore gioc\u00f2 nella formazione amatoriale del CfR Hardt-M\u00f6nchengladbach dal 1956 al 1962 e nel TuRa Bremen, nella Amateurliga, dal 1965 al 1967.\nAllenatore.\nDal 1979 al 1987 fu assistente dell'allenatore del , finch\u00e9 nel 1987 non assunse l'incarico di allenatore, che mantenne sino al 1989. Con il Borussia M\u00f6nchengladbach divenne due volte campione nazionale delle giovanili e raggiunse il 6\u00ba e il 7\u00ba posto in Bundesliga con la prima squadra. Pass\u00f2 alla storia del club come il primo allenatore del Borussia a terminare la sua esperienza in panchina prima della fine del contratto.\nIn seguito allen\u00f2 il Bayern Monaco II (1990-1992) e il .\nDal 1\u00ba luglio 1996 guid\u00f2 le giovanili del con buoni risultati. Il 1\u00ba aprile 2007 firm\u00f2 per il Fortuna D\u00fcsseldorf. Il 12 novembre pass\u00f2 ad allenare il Fortuna diventandone prima l'allenatore ad interim, dopo l'esonero del precedente tecnico della squadra, che aveva totalizzato 2 vittorie nelle ultime 8 partite."}
{"id": "1492954", "revid": "767487", "url": "https://it.wikipedia.org/wiki?curid=1492954", "title": "Novaja Ladoga", "text": "Novaja Ladoga (), \u00e8 una citt\u00e0 della Russia, che si trova nell'Oblast' di Leningrado, a est di San Pietroburgo, situata sulle riva sinistra del fiume Volchov, al suo immettersi nel Lago Ladoga. La localit\u00e0, fondata nel 1702, su ordine di Pietro il Grande durante la Grande guerra del Nord, ricevette nel 1704 lo status di citt\u00e0.\nDurante la Seconda guerra mondiale, fu un punto strategico durante l'Assedio di Leningrado, in particolare come punto di transito della Strada della Vita."}
{"id": "1492959", "revid": "287204", "url": "https://it.wikipedia.org/wiki?curid=1492959", "title": "Vita privata", "text": "Con vita privata si intendono gli aspetti biografici dell'individuo in contrapposizione a quelli caratterizzanti la vita pubblica, identificabili con il termine inglese \"privacy\" che qualifica anche il diritto alla riservatezza delle stesse informazioni personali."}
{"id": "1492963", "revid": "1543377", "url": "https://it.wikipedia.org/wiki?curid=1492963", "title": "Hege Riise", "text": "Carriera.\ncalciatrice.\nClub.\nHege Riise inizi\u00f2 a dedicarsi allo sport sin da bambina e all'et\u00e0 di 15 anni si concentr\u00f2 definitivamente sul calcio. Inizi\u00f2 la sua carriera con la locale squadra del Setskog-H\u00f8land, con cui vinse la coppa nazionale nel 1992. Nel 1995 si trasfer\u00ec in Giappone tra le file del Nikko, assieme alla compatriota Linda Medalen. Con la compagine giapponese vinse la Nadeshiko League Division 1 per due anni consecutivi, 1996 e 1997. Nel 1998 torn\u00f2 a giocare in Toppserien per il Setskog-H\u00f8land, per poi trasferirsi all'Asker nel 2000. Con l'Asker vinse nuovamente la coppa nazionale. Nello stesso anno fu chiamata dal Carolina Courage nel corso del \"Women's United Soccer Association 2000 Foreign Draft\". Rimase tre anni con il Carolina Courage, vincendo la WUSA Founders Cup nel 2002 e risultando la miglior calciatrice della squadra per due anni. Nel 2005 torn\u00f2 in Norvegia per vestire la maglia del Team Str\u00f8mmen, con cui concluse la carriera.\nNel 2003 la federazione calcistica norvegese l'ha nominata miglior calciatrice norvegese di sempre.\nNazionale.\nHege Riise esord\u00ec in nazionale all'et\u00e0 di 20 anni nel 1990. Con la maglia della nazionale ha disputato 188 partite e ha realizzato 58 reti. Ha vinto il campionato europeo 1993, competizione per la quale \u00e8 stata nominata dalla UEFA \"Golden player\". Due anni dopo vinse anche il campionato mondiale 1995, venendo nominata dalla FIFA \"Golden Ball\" del torneo.\nHa fatto parte della selezione norvegese sia ai Giochi della XXVI Olimpiade, contribuendo alla conquista della medaglia di bronzo, sia ai Giochi della XXVII Olimpiade, contribuendo alla conquista della medaglia d'oro."}
{"id": "1492967", "revid": "1233442", "url": "https://it.wikipedia.org/wiki?curid=1492967", "title": "Offerta pubblica di sottoscrizione", "text": "L'offerta pubblica di sottoscrizione (OPS) \u00e8 un particolare tipo di offerta pubblica iniziale caratterizzata dal fatto che le azioni emesse vengono create \"ex novo\" e fatte sottoscrivere a nuovi azionisti. \nLa conseguenza di una offerta pubblica di sottoscrizione \u00e8 un aumento di capitale per l'azienda. L'offerta pubblica di sottoscrizione si distingue dall'offerta pubblica di vendita perch\u00e9 quest'ultima prevede che le azioni quotate vengano cedute (vendute) dal soggetto economico agli investitori esterni."}
{"id": "1492970", "revid": "2080079", "url": "https://it.wikipedia.org/wiki?curid=1492970", "title": "10 centesimi di euro", "text": "10 centesimi di euro (0,10 \u20ac) \u00e8 uno degli 8 tagli delle monete in euro. Come le monete da 20 e 50 centesimi \u00e8 di colore oro, realizzata nella lega nota come oro nordico.\nAspetto.\nLa moneta da 10 centesimi ha un diametro di , \u00e8 spessa e pesa .\nTutte le monete presentano una faccia comune detta rovescio e una specifica per ogni nazione chiamata dritto. Sul rovescio, opera di Luc Luycx (un artista e grafico belga vincitore del concorso europeo per il design delle nuove monete), \u00e8 presente a destra il valore della moneta mentre sulla sinistra vi \u00e8 un disegno raffigurante la mappa dell'Europa attraversata da 6 linee che uniscono 12 stelle. Il disegno richiama l'unit\u00e0 dell'Europa mentre le 12 stelle richiamano la bandiera europea. Il bordo \u00e8 smerlato."}
{"id": "1492972", "revid": "28592", "url": "https://it.wikipedia.org/wiki?curid=1492972", "title": "Fiume Volchov", "text": ""}
{"id": "1492974", "revid": "810736", "url": "https://it.wikipedia.org/wiki?curid=1492974", "title": "Cencio la Parolaccia", "text": "Cencio la Parolaccia \u00e8 un ristorante italiano, sito nella zona di Trastevere a Roma al civico 3 di Vicolo dei Cinque.\nServe prevalentemente cucina romana ed \u00e8 famoso per gli insulti, improperi e parolacce (da cui il nome del locale) rivolti ai clienti dal personale di servizio e dall'animatore. I camerieri, ad ogni piatto, fanno apprezzamenti e battute rivolte ai clienti; l'animazione musicale con chitarra e fisarmonica consiste in stornelli vernacolari romani, adattati e appesantiti in base al pubblico presente ai tavoli.\nStoria.\nIl locale, inizialmente denominato \"Osteria da Cencio\", fu aperto nel 1941 dai coniugi Vincenzo \"Cencio\" e Renata de Santis, i quali decisero, in seguito a un episodio che coinvolse l'attore Massimo Serato, di unire al tradizionale lavoro di ristorazione un intrattenimento basato sulle canzoni folkloristiche romanesche spesso condite da termini piccanti e volgari.\nL'operazione incontr\u00f2 il favore del pubblico e cos\u00ec nel 1951 il locale prese ufficialmente la denominazione \"La Parolaccia\" e divenne luogo di cene particolari per attori e personaggi dello spettacolo.\nNell'arte e nei media.\nCinema.\nGrazie alla sua particolarit\u00e0, \"La parolaccia\" ha ispirato ristoranti citati in vari film comici come \"Made in Italy\", \"Simpatici &amp; antipatici\" e \"Fracchia la belva umana\" (dove \u00e8 ribattezzato \"Da Sergio e Bruno - Gli Incivili\") o come \"La banda del trucido\" con Tomas Milian (qui il ristorante si chiama \"La pernacchia\").\nIl locale viene propriamente citato e utilizzato in alcune scene del film \"Trastevere\" (1971), in cui risulta gestito dalla salace Nanda, interpretata da Ottavia Piccolo."}
{"id": "1492980", "revid": "1543377", "url": "https://it.wikipedia.org/wiki?curid=1492980", "title": "The Love Twins", "text": "Biografia.\nLyndsey e Lacey Love cercavano un modo per pagare la retta del college, quando un amico gli sugger\u00ec di tentare la via della pornografia via internet. Le due ragazze diventarono presto famose come spogliarelliste, grazie alla rarit\u00e0 di scene che coinvolgono gemelle.\nNel giro di un anno le due sorelle siglarono un contratto in esclusiva con la Vivid Entertainment. Il loro primo film per questa casa di produzioni \u00e8 stato \"Two Hot\". Dal 2005 al 2006 hanno interpretato 11 film per la Vivid Entertainment. Dopo il secondo anno la compagnia decise di non rinnovare il loro contratto. Si sono fatte molte ipotesi sulle motivazioni di questo comportamento della Vivid: per alcuni si \u00e8 trattato di evitare accuse di incesto, anche se le due sorelle, che pure nelle loro scene copulano con lo stesso uomo, non hanno mai rapporti tra loro.\nLe due sorelle non sono pi\u00f9 vincolate da un contratto di esclusiva e si sono successivamente trasferite a Los Angeles per una o due settimane al mese per posare e girare film, continuando comunque a studiare in Ohio."}
{"id": "1492991", "revid": "59645", "url": "https://it.wikipedia.org/wiki?curid=1492991", "title": "Anno 2670 ultimo atto", "text": ""}
{"id": "1492994", "revid": "104485", "url": "https://it.wikipedia.org/wiki?curid=1492994", "title": "20 centesimi di euro", "text": "20 centesimi di euro (0,20 \u20ac) \u00e8 uno degli 8 tagli delle monete in euro. Come le monete da 10 e 50 centesimi \u00e8 di colore oro, realizzata nella lega nota come oro nordico.\nAspetto.\nLa moneta da 20 centesimi ha un diametro di 22,25 mm, \u00e8 spessa e pesa . Il bordo \u00e8 liscio con sette rientranze (fiore spagnolo).\nTutte le monete presentano una faccia comune detta rovescio e una specifica per ogni nazione chiamata dritto. Sul rovescio, opera di Luc Luycx (un artista e grafico belga vincitore del concorso europeo per il design delle nuove monete), \u00e8 presente a destra il valore della moneta mentre sulla sinistra vi \u00e8 un disegno raffigurante la mappa dell'Europa attraversata da 6 linee che uniscono 12 stelle. Il disegno richiama l'unit\u00e0 dell'Europa mentre le 12 stelle richiamano la bandiera europea. Il bordo \u00e8 liscio con sette rientranze (fiore spagnolo)"}
{"id": "1492996", "revid": "439724", "url": "https://it.wikipedia.org/wiki?curid=1492996", "title": "Azzurro/Una carezza in un pugno", "text": "Azzurro/Una carezza in un pugno \u00e8 un singolo di Adriano Celentano pubblicato in Italia nel 1968. Entrambe le canzoni sono state inserite nell'album Azzurro/Una carezza in un pugno pubblicato nello stesso anno.\nTracce.\nArrangiamento, orchestra e direzione d'orchestra di Nando de Luca, per entrambi i brani.\nSuccesso e classifiche.\nSuccesso clamoroso dovuto al fatto che in breve tempo entrambe le canzoni del 45 giri diventano conosciute e popolarissime. Anche se \"Una carezza in un pugno\", lanciata per prima in televisione, non otterr\u00e0 un immediato riscontro, sar\u00e0 \"Azzurro\" ad entrare nel cuore del pubblico e a trainare il singolo in vetta all'Hit Parade. \nEntrambi i brani sono comunque diventati degli evergreen, ovunque eseguiti, richiesti e ballati.\nNella \"Top Ten\" italiana dal 15 giugno 1968, uscir\u00e0 dopo il 9 novembre e 22 settimane di permanenza, di cui 4 consecutive al primo posto e 9 consecutive sul podio delle prime tre (17 agosto - 25 ottobre).\nAlla fine del 1968 sar\u00e0 il singolo pi\u00f9 venduto dell'anno.\nI brani.\n\"Una carezza in un pugno\".\nOriginariamente pensata come lato A del singolo, rappresenta uno dei rari casi in cui il successo dell'altro brano presente fa relegare, secondo alcuni critici musicali a torto, questa canzone sul lato meno rilevante. Ma anche il caso in cui un pezzo sul lato B del disco risulter\u00e0, alla fine, almeno altrettanto famoso quanto quello scelto come lato principale.\nProbabilmente la miglior canzone mai scritta da Gino Santercole, nipote di Celentano, e Nando de Luca (che cura anche l'arrangiamento) con una melodia che si adatta perfettamente all'estensione vocale di Adriano. L'arrangiamento, un ritmo indolente da cavalcata western vecchio stile, sottolineato dall'introduzione con archi e fiati, fa da sottofondo alla voce dell'artista. Nel coro femminile che accompagna \u00e8 presente anche Claudia Mori, moglie di Celentano.\nCanzone d'amore che racconta la benevola gelosia di un uomo burbero, ma simpatico. Un prototipo che Adriano interpreter\u00e0 pi\u00f9 tardi nel film \"Il burbero\" del 1986. Segna la fine del personaggio Celentano legato alle bizze del rock'n'roll, per lasciare spazio all'attore, uomo forte ma buono, dai solidi valori morali (sopra tutti: famiglia e matrimonio), predicatore a fin di bene."}
{"id": "1492997", "revid": "1950485", "url": "https://it.wikipedia.org/wiki?curid=1492997", "title": "Phoenix Gold", "text": "Phoenix Gold, il cui nome esteso \u00e8 Phoenix Gold International, Inc, \u00e8 un'azienda statunitense con sede a Portland e nata nel 1991 in Oregon, specializzata nella realizzazione di apparecchiature audio e video hi-end per casa e per auto, sistemi home-theater, ed accessori audio. La compagnia vende i propri prodotti sotto i marchi Phoenix Gold, Carver Professional, ed Audiosource.\nBreve storia.\nFondata in origine nel 1985 in Oregon, la Phoenix Gold si occupava della commercializzazione di un solo prodotto: accessori e cavi audio di alta qualit\u00e0. Attualmente la compagnia possiede tre linee separate di prodotti ovvero:\nDal 1990 commercializza anche:\ne dal 1994:\nDal 1995 la Phoenix Gold espande la propria linea di prodotti acquisendo la Carver Corporation (legalmente registrata come Carver Professional) ovvero un'azienda specializzata nel progetto, costruzione, diffusione e vendita di amplificatori ed accessori audio professionali.\nNel dicembre del 2000 viene ad aggiungersi la Audiosource che, specializzata in sistemi di diffusione domestica compatti e non, e all'esperienza in ambito home-theater, aggiunge ulteriore canali distributivi alla Phoenix Gold.\nDal gennaio del 2004 la Phoenix Gold ha annunciato l'acquisizione della Carver Corporation e del nome stesso Carver, promettendo ulteriori sviluppi futuri nell'audio professionale e non solo.\nI prodotti.\nSommario dei prodotti.\nLa Phoenix Gold produce:\nI modelli e le potenze.\nLa serie MS.\nLa fama della Phoenix Gold \u00e8 storicamente dovuta ai modelli della famosa serie MS, il cui significato identifica il termine \"Mobile Series\".\nLa serie MS \u00e8 stata prodotta dal 1991 e il 1995.\nLa serie MS \u00e8 presente attualmente nel mercato dell'usato con quotazioni notevoli, che stanno ad indicare una affidabilit\u00e0 ed una qualit\u00e0 ancor oggi invidiata da molti apparecchi moderni e costosi.\nLe tecnologie applicate alla serie MS si riconoscono dal colore esterno dello chassis, grigio sulla prima serie, bianco nelle serie seguenti. La serie grigia, pur essendo pi\u00f9 vecchia, \u00e8 invece la pi\u00f9 ricercata, grazie ad una scelta particolarmente curata dei componenti passivi ed una selezione mirata dei componenti attivi.\nIl modello MS 1000 \u00e8 formato da due MS 2250 collegati sotto un unico dissipatore e chassis.\nLa serie MPS.\nLa MPS, letteralmente Mobile Professional Series rappresenta la naturale evoluzione della MS in termini di impedenza di carico pi\u00f9 che di potenza. La MPS infatti, mantenendo configurazioni circuitali simili alla precedente MS, consente di spingersi bel sotto i 4 ohm di impedenza minima, arrivando a 2, 1, e addirittura mezzo ohm.\nQuesta serie \u00e8 stata soprannominata anche \"imbrogliona\" (\"cheater\") in quanto di potenza relativamente ridotta, e quindi utilizzabile su categorie basse nelle gare IASCA o USAC, ma capaci di fornire su carichi molto ostici potenze enormemente maggiori di qualunque concorrente di pari potenza dichiarata.\nLa potenza \u00e8 espressa in Watt RMS.\nLa prima colonna esprime due valori, il primo con alimentazione a 12 volt, il secondo con 14.4 volt.\nLa serie MQ.\nSerie ridotta studiata partendo dai migliori componenti all'epoca disponibili.\nDati tecnici comuni.\nLe dimensioni sono in cm.\nLa Serie RSD.\nSi compone di amplificatori monofonici, 2 canali stereo, e 4 canali. Il nome deriva da \"Radial\" Sd.\nLa potenza \u00e8 espressa in Watt per canale e la misura \u00e8 fatta alla frequenza di 1\u00a0kHz e 1% di distorsione nominale.\nLa serie Xenon.\nQuesta serie, che conta ben presto 6 nuovi modelli ed alcune varianti, si caratterizza per l'utilizzo massiccio di componenti smd, che conferiscono allo stampato un'aria di modernit\u00e0 ma anche di fragilit\u00e0. A conti fatti, invece, la serie Xenon riscuoter\u00e0 un discreto successo, soprattutto tra gli appassionati entry-level.\nMS, Master e Slave.\nMS ha una corrispondenza anche con le iniziali dei termini inglesi \"master\" e \"slave\", ovvero una modalit\u00e0 di funzionamento consentita proprio da questa serie di apparecchi (vedi MS, Master e Slave).\nI primi amplificatori delle serie MS possiedono due jack femmina di ingresso da 3.5\u00a0mm, recanti la serigrafia Master e Slave, che consentono la creazione di un collegamento, in gergo \"link\", tra un amplificatore principale, detto \"master\", e tutti i secondari, detti \"slave\".\nPer capirne l'utilit\u00e0, bisogna conoscere la modalit\u00e0 di funzionamento di un alimentatore switching, dove un segnale impulsivo comanda i Mosfet che commutano l'alimentazione a 12 volt, che pu\u00f2 venir immessa su un trasformatore ad alta frequenza.\nLa macchina master genera detto clock e lo propaga a tutte le altre slave tramite un jack di collegamento e un semplice cavo. Le macchine slave possono bypassare il clock interno e predisporsi alla sincronizzazione con clock esterno.\nNel cablaggio di pi\u00f9 amplificatori nella stessa auto, un clock unico per tutti gli amplificatori consente la cancellazione di ogni rumore e disturbo nella banda audio e in quella radiofonica AM.\nNonostante fosse stata concettualmente introdotta per evitare problemi durante la fase di installazione, la tecnologia Master-slave risult\u00f2 piuttosto pericolosa. Infatti un semplice collegamento errato poteva portare alla rottura dell'alimentatore di una o pi\u00f9 macchine. Ecco il motivo per cui determinati apparecchi della serie MS ne sono sprovvisti.\nPer il collegamento di Master e Slave \u00e8 necessario configurare in modo opportuno degli appositi switch.\nIl Mistero degli switch.\nIn una pagina FAQ ormai scomparsa da internet, ospitata nel vecchio sito dell'azienda, veniva spiegato il significato degli switch posizionati sul circuito stampato dei primi amplificatori della serie MS.\nLo switch rosso/giallo.\nQuesto interruttore a due posizioni, al centro del circuito stampato, riportava il disegno di un punto rosso da un lato, e di un punto giallo dall'altro. In posizione \"rosso\" l'alimentatore veniva abilitato ad erogare una corrente notevolmente maggiore del normale, senza che intervenisse immediatamente la protezione in corrente. Questa configurazione venne molto usata per spingere l'amplificatore a sopportare impedenze di uscita attorno ai 2 ohm. Questa possibilit\u00e0 si figurava come l'alternativa all'installazione di una ventola di raffreddamento, consentendo all'alimentatore di lavorare con pi\u00f9 regolarit\u00e0 e con dissipazione inferiore.\nAll'uscita di fabbrica l'interruttore si trova in posizione \"giallo\".\nLo switch blu.\nQuesto interruttore comanda il funzionamento in master o slave dell'apparecchio. Su uno dei lati dell'interruttore \u00e8 presente un punto blu, dove \u00e8 posizionato all'uscita di fabbrica. Tale situazione iniziale preconfigura l'amplificatore a lavorare come slave.\nDisponendo una configurazione a pi\u00f9 amplificatori questo switch va impostato a seconda della funzione che ricoprir\u00e0 l'apparecchio."}
{"id": "1492998", "revid": "12876803", "url": "https://it.wikipedia.org/wiki?curid=1492998", "title": "Openmpi", "text": ""}
{"id": "1493001", "revid": "110157", "url": "https://it.wikipedia.org/wiki?curid=1493001", "title": "Chiesa di Santa Vittoria (Carsoli)", "text": "La chiesa di Santa Vittoria si trova in Piazza Corradino a Carsoli in provincia dell'Aquila.\nStoria.\nFu fondata da Carlo II d'Angi\u00f2 all'inizio del XIV secolo.\nAnticamente era a croce greca ma ora \u00e8 stata trasformata a croce latina.\nAnche la torre campanaria fu ingrandita e sopraelevata.\nIl pulpito \u00e8 stato realizzato da Gervasi di Collo.\nNel 1902 \u00e8 stata dichiarata monumento nazionale.\nStruttura ed aspetto.\nLa facciata \u00e8 in stile rinascimentale.\nL'interno consta di otto cappelle pi\u00f9 un altare maggiore.\nLa chiesa consta di 3 confraternite laiche:"}
{"id": "1493006", "revid": "547992", "url": "https://it.wikipedia.org/wiki?curid=1493006", "title": "Michele Merkin", "text": "Biografia.\nNel suo paese \u00e8 nota anche come ospite di programmi TV. In Italia ha interpretato una parte nel film \"Selvaggi\" del 1995."}
{"id": "1493010", "revid": "1652635", "url": "https://it.wikipedia.org/wiki?curid=1493010", "title": "50 centesimi di euro", "text": "50 centesimi di euro (0,50 \u20ac) \u00e8 uno degli 8 tagli delle monete in euro. Come le monete da 10 e 20 centesimi \u00e8 di colore oro, realizzata nella lega nota come Oro nordico.\nAspetto.\nLa moneta da 50 centesimi ha un diametro di (presenta dunque una faccia di circa ), \u00e8 spessa , ha un'area superficiale di circa e pesa .\nTutte le monete presentano una faccia comune detta rovescio e una specifica per ogni nazione chiamata dritto. Sul rovescio, opera di Luc Luycx (un artista e grafico belga vincitore del concorso europeo per il design delle nuove monete), \u00e8 presente a destra il valore della moneta mentre sulla sinistra vi \u00e8 un disegno raffigurante la mappa dell'Europa attraversata da 6 linee che uniscono 12 stelle. Il disegno richiama l'unit\u00e0 dell'Europa mentre le 12 stelle richiamano la bandiera europea. Il bordo \u00e8 smerlato."}
{"id": "1493015", "revid": "1013865", "url": "https://it.wikipedia.org/wiki?curid=1493015", "title": "Contea di Porto Novo", "text": "La contea di Porto Novo \u00e8 una contea di Capo Verde con 18.028 abitanti al censimento del 2010.\nGeografia.\n\u00c8 situata sull'isola di Santo Ant\u00e3o, nel gruppo delle isole di Barlavento. \nLa contea di Porto Novo \u00e8 la regione pi\u00f9 occidentale dell'Africa. Prende il nome dal suo capoluogo, Porto Novo."}
{"id": "1493018", "revid": "14691", "url": "https://it.wikipedia.org/wiki?curid=1493018", "title": "Porto Novo", "text": ""}
{"id": "1493020", "revid": "599013", "url": "https://it.wikipedia.org/wiki?curid=1493020", "title": "Porto Novo (disambigua)", "text": "Porto Novo o Porto-Novo \u00e8 un toponimo di origine portoghese, che significa \"porto nuovo\". Localit\u00e0 con questo nome includono:"}
{"id": "1493027", "revid": "14691", "url": "https://it.wikipedia.org/wiki?curid=1493027", "title": "Isola di Santiago", "text": ""}
{"id": "1493028", "revid": "14691", "url": "https://it.wikipedia.org/wiki?curid=1493028", "title": "Santiago (isola)", "text": ""}
{"id": "1493032", "revid": "1573940", "url": "https://it.wikipedia.org/wiki?curid=1493032", "title": "Chiesa di Santa Vittoria (Milis)", "text": "La chiesa di Santa Vittoria \u00e8 sita a Milis in provincia di Oristano.\nNel suo interno sono state ritrovate alcune tombe del VI-VII secolo e un altare ligneo del XVII secolo.\nUna delle campane del campanile faceva parte del campanile di Palazzo Boyl.\nLa famiglia Boyl don\u00f2 alla chiesa una lettiga di legno sulla quale venne esposta la statua di Ges\u00f9 durante la rievocazione del \"Su icravamentu\".\nLa chiesa \u00e8 sede della confraternita dello Spirito Santo."}
{"id": "1493033", "revid": "287204", "url": "https://it.wikipedia.org/wiki?curid=1493033", "title": "Acque Medie", "text": ""}
{"id": "1493034", "revid": "287204", "url": "https://it.wikipedia.org/wiki?curid=1493034", "title": "Acque Alte", "text": ""}
{"id": "1493036", "revid": "74801", "url": "https://it.wikipedia.org/wiki?curid=1493036", "title": "Alfonso Garc\u00eda Robles", "text": "Studi\u00f2 legge alla UNAM, prima di entrare a far parte del corpo diplomatico messicano (1939). Fece parte della delegazione del suo paese alla Conferenza di San Francisco, che adott\u00f2 lo Statuto delle Nazioni Unite. Fu ambasciatore in Brasile dal 1961 al 1964, segretario di stato al Ministero degli affari esteri dal 1964 al 1970, e rappresentante permanente alle Nazioni Unite per il Messico dal 1971 al 1975. Fu ministro degli Esteri dal 1975 al 1976. In seguito, fu ancora rappresentante permanente per il suo paese presso il Comitato per il disarmo.\nFu un convinto sostenitore del Trattato di Tlatelolco, che cre\u00f2 un'area denuclearizzata in America latina e nei Caraibi, e fu grazie all'opera svolta a favore della sua firma (giunta nel 1967 per quel che riguarda la maggior parte dei paesi dell'area interessata. Alcuni stati preferirono ratificarlo solo in seguito)."}
{"id": "1493037", "revid": "729019", "url": "https://it.wikipedia.org/wiki?curid=1493037", "title": "Avro 691 Lancastrian", "text": "LAvro 691 Lancastrian era la versione civile del famoso bombardiere britannico Lancaster usato dalla Royal Air Force nel secondo conflitto mondiale. Si trattava dello stesso aereo, propulso da 4 potenti Rolls-Royce Merlin, a cui erano stati tolti tutti gli armamenti, fatti alcuni miglioramenti aerodinamici, aggiunti circa 10 sedili passeggeri e dei finestrini sui lati. Era un velivolo estremamente scomodo e rumoroso ma aveva il vantaggio di avere una grande autonomia per l'epoca. Ne furono costruiti 91 e fu usato da quattro compagnie aeree.\nAnche Alitalia ne ebbe diversi nella sua flotta dal 1947, erano usati fra l'altro per coprire la prestigiosa linea con Buenos Aires che dopo vari scali veniva raggiunta dopo circa 36 ore di volo.\nSviluppo.\nNel 1943 la Avro, attraverso la sua sussidiaria canadese Victory Aircraft, effettu\u00f2, per conto della aerolinea Trans-Canada Airlines, la trasformazione di un Lancaster X in un velivolo da trasporto. Questo esperimento ebbe talmente successo che furono portati a questo standard altri sei bombardieri. Su questi velivoli veniva utilizzata la versione prodotta negli Stati Uniti dalla Packard del motore Merlin 38. Il nuovo velivolo, al posto della torretta anteriore e caudale, aveva due carenature che ne miglioravano l'aerodinamica. Al fine di aumentare l'autonomia era stato installato all'interno del vano bombe il serbatoio ausiliario da 400 galloni (1\u00a0514 litri) realizzato per il Lancaster. Questi velivoli furono utilizzati sulla rotta della Trans-Canada Montr\u00e9al-Prestwick.\nImpiego.\nNel 1945 furono consegnati alla BOAC trenta Lancastrian costruiti in Gran Bretagna. Il 23 aprile venne svolto un volo dimostrativo dell'esemplare G-AGLF che vol\u00f2 per le 13\u00a0000 mi (20\u00a0921 km) che separavano la Gran Bretagna da Auckland in Nuova Zelanda. Il volo dur\u00f2 tre giorni e 14 ore e la velocit\u00e0 media fu di 354 km/h (220 mph).\nDurante l'utilizzo del Lancastrian si evidenzi\u00f2 lo scarso spazio utile a disposizione anche se il velivolo era dotato di una buona velocit\u00e0 di virata e da una ampia autonomia. Queste sue caratteristiche fecero s\u00ec che venisse impiegato principalmente nel trasporto VIP e della posta. La BOAC lo impieg\u00f2 nei voli verso l'Australia a partire dal 31 maggio del 1945. Venne utilizzato anche dalla RAF, il cui velivolo \"Aires\", effettu\u00f2 il giro del mondo, dalla Qantas, dall'Alitalia e dalla \"Flota Aerea Mercante\" Argentina. Quindici esemplari presero parte anche al ponte aereo di Berlino effettuando 5\u00a0000 sortite trasportando principalmente benzina. Alcuni esemplari furono anche utilizzati come banchi prova volanti per i motori a getto e turboelica.\nLancastrian \"Stardust\".\nIl 12 agosto del 1947 il Lancastrian G-AGWH \"Stardust\" della British South America Airways precipit\u00f2 sulle Ande argentine. L'ultima comunicazione era piuttosto criptica e l'incidente divenne famoso come \"Stendec Incident\". I relitti del velivolo furono ritrovati 50 anni dopo e la causa probabile del disastro fu un errore di navigazione, causato dalle allora poco conosciute correnti di alta quota. Si ipotizz\u00f2 che la posizione ritenuta dall'equipaggio fosse sbagliata e che la discesa fosse cominciata quando il velivolo non aveva ancora superato completamente la catena montuosa."}
{"id": "1493038", "revid": "51323", "url": "https://it.wikipedia.org/wiki?curid=1493038", "title": "Alfonso G. Robles", "text": ""}
{"id": "1493039", "revid": "287204", "url": "https://it.wikipedia.org/wiki?curid=1493039", "title": "Alfonso Garcia Robles", "text": ""}
{"id": "1493044", "revid": "30610", "url": "https://it.wikipedia.org/wiki?curid=1493044", "title": "Camerino", "text": "\u00c8 noto soprattutto per la presenza dell'Universit\u00e0 fondata in et\u00e0 medievale.\nGeografia fisica.\nTerritorio.\nDistante 47\u00a0km da Macerata, la citt\u00e0 di Camerino \u00e8 situata tra le valli del Chienti e del Potenza, in una suggestiva posizione su di un colle al centro della zona montana della provincia di Macerata, chiusa a sud dal massiccio dei Monti Sibillini e a nord dal Monte San Vicino. Il territorio \u00e8 caratterizzato per la maggior parte da un paesaggio collinare, con una gradevole alternanza di campi coltivati, piccoli boschi e querce secolari.\nClima.\nCamerino, data l'altitudine (661 m s.l.m.) e la posizione, risente di un clima continentale umido, tipicamente sub-appenninico. Le precipitazioni annue ammontano a 1042\u00a0mm, con massimi tra l'autunno e la primavera. La sua esposizione a est-nord-est, solo parzialmente limitata dalle montagne che la separano dalla costa, fa s\u00ec che d'inverno venga interessata da nevicate frequenti e spesso molto abbondanti. Le estati sono calde, ma mitigate nei valori minimi e raramente afose. Molti i temporali pomeridiano-serali.\nLa temperatura media di gennaio si aggira sui +2\u00a0\u00b0C e quella di luglio sui +22\u00a0\u00b0C.\nUrbanistica.\nLa vecchia citt\u00e0, il centro storico accresciuto nei borghi, vive di toni sommessi e caldi; la pietra si alterna al cotto all'intonaco rosato, ocra, arancio. La compattezza, il colore, la grana dell'arenaria variano: da Serrapetrona proveniva pietra rosa; da Morro pietra rossastra; da Massaprofoglio, Valcimarra, Campolarzo pietra biancastra; da San Luca, Mergano, Valeano, Paganico pietra calcarea argillosa. L'uso frequente dei laterizi risolve in gioco di equilibrio arenaria-mattone tutta l'edilizia camerte. Gli agenti atmosferici scavano in continuazione. Pertanto l'intonaco si impone come salvaguardia e decorazione; spessissimo gli edifici presentano portali, zoccolo, capitelli, cornici di porte del morto, mascheroni o solo brani intatti di muro.\nCos\u00ec la citt\u00e0 conserva toni medi che fondono in ogni stagione con equilibri diversi all'ambiente che la circonda.\nArchitettura e natura prendono vita e fisionomia. Camerino trae dalla stretta interdipendenza tra la compattezza muraria tipico del suo nucleo urbano e l'aspra collina il senso di compiutezza tipico delle creature nate per un luogo, cresciute nell'attivit\u00e0 e nella cultura plurisecolare di abitanti attenti e misurati, radicati nella propria citt\u00e0 vogliosi di difendere a s\u00e9 i propri valori. Il volto di Camerino ha il sapore delle cose amorosamente vissute. A nord congiunge la citt\u00e0 allo spalto e al declivio collinare una fascia di pini; nella circonvallazione di levante \u00e8 stato disarmonizzato il rapporto natura-architettura, prima vissuto nelle piante dell'orto botanico, con un lungo filone di alte abitazioni moderne.\nA chi viene da Muccia, alta sulla rupe, la citt\u00e0 si stringe a castello; a chi la segue a ovest e nord la linea curva si spezza, si allunga, sempre pi\u00f9 placidamente avvinghiando i movimenti lenti della collina. Compatte le mura castellane nascono dal profondo; le abitazioni aprono poche file di finestre, rettangoli eguali d'ombra sul rosa del mattone, contro il verde dei pini e l'azzurro del cielo. Fino al monumento a Vitalini e a San Venanzetto ove le mura del castello si attenuano e nascono i borghi.\nA chi viene da San Luca, l'antica cinta, dalla Rocca Borgesca a San Venanzetto, appena deturpata da poche costruzioni interne eterogenee, si allunga nella luce smorzata fino a San Venanzio. I borghi si fanno veramente citt\u00e0 a chi viene da Torre di Beregna, adagiati a conca, dall'alto vertice del duomo a Coldibove, dalle Mosse fino all'orto botanico.\nLa cinta muraria abbracci\u00f2 i borghi nel 1384: la via esterna per le Mosse, ripresa dall'ex ferrovia del tram, corre sui resti delle recinzioni; la porta \"Sancti Framus\", ora chiamata arco di Vannucci, ne testimonia la potenza. Ma a chi viene da lontano appaiono solo le costruzioni rosa alte nel vertice e le case basse quasi cineree della conca.\nStoria.\nLa preistoria.\nNei monti circostanti Camerino hanno lasciato tracce popolazioni dei tempi pi\u00f9 remoti della preistoria.\nPresso la zona di Torre Beregna e nelle grotte di Monte Primo sono stati rinvenuti utensili di pietra pi\u00f9 o meno elaborati, frammenti di terracotta, cocci di grossolane stoviglie fatte a mano.\nI Camerti e i Romani.\nI Camerti erano una trib\u00f9 umbra che valic\u00f2 l'Appennino e nell'incontro con questa terra e con gli abitanti gi\u00e0 esistenti, presero l'identit\u00e0 di un piccolo popolo (Umbri Camerti).\nSecondo una leggenda, i Camerti avevano abbandonato la loro citt\u00e0 natia, \"Kamars\", perch\u00e9 vinti in guerra dal popolo dei Pelasgi.\nProprio per questo, onde ricordare la loro antica patria, diedero il nome di \"Cameria\", o \"Camerta\", alla nuova citt\u00e0 da loro fondata, nome da cui poi sarebbe derivato il termine Camerino.\nI Camerti ed i Romani strinsero un trattato di alleanza con eguali condizioni, l\"'Aequum Foedus\" (309 a.C.). Lo stesso privilegio della cittadinanza romana, confermata da Gaio Mario nel 101 a.C. e da Settimio Severo nel 210, garantisce ancora la grande importanza della citt\u00e0 camerte nel III secolo.\nAlla fine del IV secolo i Camerti erano ritenuti forti guerrieri e cercati come alleati. Sappiamo con certezza che durante la seconda guerra punica i Camerti fornirono a Roma 600 combattenti.\nDurante l'Impero finalmente Camerino ebbe pace e benessere.\nDocumenti numerosi del fitto rapporto con Roma si ritrovano nella letteratura repubblicana ed imperiale.\nInoltre, sono venuti alla luce durante i lavori di restauro del teatro comunale i resti di quello che era un mercato d'epoca romana.\nIl cristianesimo.\nAnche a Camerino il Cristianesimo si diffuse gradualmente. Sembra che i primi Apostoli penetrassero a Camerino dall'Umbria attraverso la Via Flaminia.\nCamerino e i Barbari.\nNon sembra che Camerino abbia avuto a risentire direttamente i gravi effetti delle invasioni barbariche.\nLa tradizione, per\u00f2, ci parla di un assedio dei Goti contro Camerino.\nSecondo una leggenda, fu il santo patrono Venanzio ad impedire che Camerino fosse presa, apparendo sopra le mura e combattendo a fianco dei camerinesi.\nSconfitti i Goti nel 552, la citt\u00e0 appartenne ai Bizantini fino al 592.\nI Longobardi e Sant'Ansovino.\nAnche i Longobardi vennero dall'Umbria e Camerino fu dal 601 sede di marchesato e di ducato talora incorporato, talora disgiunto da quello di Spoleto.\nDi origine longobarda doveva essere Sant'Ansovino, il pi\u00f9 notevole vescovo dell'epoca, nato a Camerino alla fine del 700.\nGli storici affermano che il nome Ansovino \u00e8 longobardo e deriva da ANS=Dio e WIN=Amico, perci\u00f2 Ansovino significa \"amico di Dio\".\nFu eletto vescovo di Camerino e mor\u00ec nell'868, colto da malore mentre visitava la diocesi.\nIn tutto il suo ministero pastorale egli si dimostr\u00f2 vero padre dei poveri e degli afflitti ed \u00e8 considerato un patrono della citt\u00e0. Nei secoli VIII e IX la diocesi camerte era una delle pi\u00f9 grandi del centro Italia, gli furono assegnati i territori delle diocesi scomparse (per poco tempo) di Septempeda, Matilica, Tolentinum, parte di Cingulum, parte di Sentinum, il territorio dell'attuale Fabriano, molto territorio di Macerata, Potentia Picena e Urbs Salvia.\nI monaci.\nGrande importanza religiosa ed economica determin\u00f2 la penetrazione monastica.\nForse lo stato di arretratezza culturale dei Longobardi ritard\u00f2 il sorgere nella zona delle grandi abbadie rispetto alla vicina Umbria.\nDopo una lunga stagione di eremitaggi, a cominciare dal IX secolo sorsero consistenti complessi monastici in diocesi come ad esempio San Lorenzo di Doliolo vicino all'antica Settempeda (attuale San Severino Marche) o Santa Maria di Rambona nei pressi di Pollenza.\nDi fatto la quasi totalit\u00e0 degli edifici sacri attestano ancora l'alto livello tecnico ed artistico cui si era pervenuti.\nIl feudalesimo.\n\u00c8 probabile che verso il 1050 il marchese Bonifacio occupasse la citt\u00e0 di Camerino per poi passarla alla figlia contessa Matilde la quale la don\u00f2 alla Chiesa (1077).\nIl comune.\nGi\u00e0 nel 1000, Camerino fu un comune fiorente ed indipendente, si ebbero, infatti, monete raffiguranti San Venanzio e Sant'Ansovino.\nInizialmente ghibellino, divenne in seguito roccaforte guelfa e sede della legislazione pontificia (1240) per cui nel 1259 sub\u00ec la distruzione da parte delle truppe imperiali di Manfredi, condotte da Percivalle Doria.\nGran parte della popolazione fu uccisa, eccezion fatta per alcune persone che si salvarono fuggendo da un buco nelle mura che conduceva fuori Camerino (oggi \u00e8 Via Morrotto).\nManfredi si port\u00f2 via la cassettina d'argento contenente le reliquie di San Venanzio che fu poi recuperata.\nSaranno poi i Da Varano a far rifiorire la citt\u00e0.\nLa signoria: i Varano e i Borgia.\nAttorno al 1262 i fuoriusciti rientrarono. A capo si posero alcuni signori tra cui Gentile I da Varano.\nA difesa del territorio di Camerino, fu costruita da Giovanni Da Varano, nel 1382, una barriera lunga dodici chilometri di torri, fossi e sbarramenti con grossi tronchi tagliati per cui la linea prese il nome di \"Intagliata\".\nLa famiglia dei Da Varano con alterne vicende resse le sorti della citt\u00e0 per circa tre secoli.\nDa ricordare la Rocca Varano, particolarmente adatta per esercitare un dominio molto proficuo per le tasse e le estorsioni che i signori potevano imporre ai mercanti viaggiatori (il dazio doganale).\nGiulio Cesare da Varano fece edificare, attorno all'anno 1460, il Palazzo Ducale, che a quei tempi era reputato uno dei pi\u00f9 sontuosi d'Italia.\nFond\u00f2, inoltre, il Monastero di Santa Chiara, dove dimor\u00f2 sua figlia Camilla Battista da Varano, ossia la santa Battista.\nNel 1502 piomb\u00f2 su Camerino Cesare Borgia, detto Duca Valentino, che fece piazza pulita dei Varano sui quali riusc\u00ec, letteralmente, a mettere le mani e poi uccise Giulio Cesare con tre dei suoi figli.\nI Borgia, nel 1503 costruirono la Rocca dei Borgia (i torrioni cilindrici ed il possente mastio furono esempi di architettura militare rinascimentale) per controllare la citt\u00e0 sul versante sud ovest e i Varano la completarono, la misero in comunicazione con il Palazzo Ducale e l'armarono con quarantadue bocche da fuoco. In seguito divenuta lazzaretto, poi parzialmente smantellata per usarne le pietre, infine di recente ristrutturata.\nNel 1503, un superstite dei Da Varano, Giovanni Maria (terzogenito di Giulio Cesare, scampato all'eccidio) ritorn\u00f2 in citt\u00e0 e govern\u00f2 il ducato fino al 1527.\n\"Civitas Maior\" - Camerino nel massimo splendore.\nDurante la Signoria Camerino raggiunse una ragguardevole prosperit\u00e0 economica ed un notevole incremento demografico, congiunti ad una trasformazione urbanistica che in parte modificarono l'impianto medievale.\nLa citt\u00e0 era circondata da mura che sorgevano a picco sopra le rocce.\nMolto particolareggiate e rigorose erano le norme fissate dagli Statuti per la difesa, per l'igiene ed i servizi pubblici; le vie tutte mattonate, dovevano essere pulite ogni sabato dai cittadini nel tratto adiacente alla propria abitazione.\nLa citt\u00e0 era divisa in tre \"Terzieri\" come tuttora si vedono nello stemma, stilizzati nelle tre casette: Sossanta, Di Mezzo, Muralto.\nIl primo si estendeva dal Duomo al Borgo San Venanzio, il secondo abbracciava il centro, il terzo comprendeva la parte sud e l'estremit\u00e0 ovest.\nOgni terziero e ogni villaggio dovevano provvedere alla manutenzione delle strade.\nLe vie interne non dovevano essere ingombre di banchi per la vendita, che era permessa solo entro i limiti della casa e dello spazio adiacente.\nI luoghi di vendita per la maggior parte delle merci erano le piazze di San Venanzio e Sant'Angelo. Il mercato del bestiame si svolgeva nel \"mercatale\" al di fuori della cerchia muraria.\nParticolarmente curata era l'erogazione dell'acqua: le fonti dovevano essere pulite, le condutture coperte, era severamente proibito deviare le acque.\nDensit\u00e0 di popolazione e benessere economico fecero qualificare Camerino insieme a Fermo, Ascoli Piceno, e Ancona, tra le \"Civitates Maiores\" delle Marche.\nI Francescani.\nDurante la signoria nella citt\u00e0 e nella diocesi si svilupp\u00f2 notevolmente la spiritualit\u00e0 religiosa, espressa soprattutto nel movimento francescano: si moltiplicarono chiese, conventi nel territorio camerinese.\nTale sviluppo favor\u00ec la nascita dei Cappuccini.\nDopo la Signoria.\nDal 1545 la citt\u00e0 pass\u00f2 sotto il diretto dominio pontificio e divenne capoluogo di delegazione apostolica, iniziando cos\u00ec una lunga fase di stabilit\u00e0 politico-sociale, ma anche di silenzioso declino.\nI vescovi, negli ultimi decenni del Cinquecento eressero il loro Palazzo, di fronte a quello ducale.\nFino all'invasione francese la storia fu priva di avvenimenti di notevole riguardo.\nPer ordine del Pontefice la citt\u00e0 fu spesso impegnata in dispendiosi ricevimenti per festeggiare personalit\u00e0 di passaggio.\nLa storia del 1600 si articol\u00f2 con la molteplicit\u00e0 di Statuti particolari.\nLo Stato fu suddiviso in pi\u00f9 di 100 comunit\u00e0, rette da 3 vicariati.\nNel 1700 la piccola capitale di una gloriosa signoria fu ridotta ad un grosso borgo agricolo con economia limitata e qualche industria nel territorio che restava ampio.\nUna delle risorse maggiori era rappresentata dai buoni allevamenti di bestiame. Pertanto elevato era il numero delle fiere le quali, con le franchigie concesse, davano impulso ai commerci.\nL'occupazione napoleonica.\nDurante l'occupazione Francese Camerino, quale Municipio, fu aggregata al dipartimento del Tronto.\nNel 1799, alla reazione degli insorgenti, la citt\u00e0 fu al centro di varie lotte con alterne vicende, finch\u00e9 il 28 luglio 1799 fu sconvolta da un grave terremoto che distrusse il Duomo, San Venanzio, varie case e provoc\u00f2 una sessantina di morti.\nUn secondo periodo francese si distinse per la razzia del danaro, la soppressione degli istituti religiosi, per la confisca dei beni, la rapina delle opere d'arte tra cui quattro tavole che Carlo Crivelli aveva dipinto per la citt\u00e0: Crocifissione, Pala di San Pietro di Muralto, Polittico del Duomo di Camerino, Polittico di San Domenico di Camerino.\nL'invasione Austriaca che segu\u00ec il governo napoleonico desol\u00f2 ancor pi\u00f9 il camerinese.\nIl Ritorno dello Stato pontificio fu accolto, pertanto, con sincero entusiasmo; esso diede a Camerino un periodo di tranquillit\u00e0 ed ordine, ma non riusc\u00ec a risollevare la citt\u00e0 dalla sua decadenza.\nSegu\u00ec la carestia (1816-1817).\nIl Risorgimento.\nIl malcontento prepar\u00f2 il terreno alle associazioni segrete e a quei movimenti liberali che distinguer\u00e0 Camerino durante le guerre d'indipendenza.\nSperanze, fervore, manifestazioni cittadine, partecipazione alle lotte nazionali distinsero la cittadinanza in tutto il Risorgimento.\nNel 1849 Camerino ebbe un governo provvisorio.\nIl vecchio mondo venne meno con l'annessione della citt\u00e0 al Regno d'Italia espressa con un plebiscito del 4 e 5 novembre 1860.\nLa gioia fu turbata dalla perdita della qualit\u00e0 di Capoluogo di Provincia.\nI camerinesi mostrarono di essere in pieno coscienti del loro massimo istituto culturale e si impegnarono a fondo e con intelligenza per la salvezza ed il potenziamento dell'antico ateneo.\nFu cos\u00ec che Camerino, pur nella sua decadenza economica, mantenne sempre un alto profilo culturale\nIl secolo fu contraddistinto dalla presenza di un gran numero di personalit\u00e0, pittori, politici, giornalisti e musicisti di un buon livello.\nSi svilupp\u00f2 la stampa periodica. Consistente attivit\u00e0 ebbe il consorzio agrario. Assai notevoli le iniziative teatrali, musicali e di vario spettacolo.\nNel 1844 fu fondata a Camerino la Cassa di Risparmio, la prima nella Provincia.\nIl primo acquedotto comunale risale al 1855 anno in cui si fece giungere a Camerino l'acqua proveniente dalla zona di Papacchio.\n\u00c8 di questo secolo anche la ricostruzione del teatro \"La Fenice\" 1856 su disegno di Vincenzo Ghinelli, nel 1881 il complesso verr\u00e0 dedicato a Filippo Marchetti.\nIl Novecento.\nNella prima guerra mondiale trovarono la morte 260 cittadini.\nFatto di notevole rilievo fu la fondazione, l'11 aprile 1919, di uno dei primi fasci nazionali. Il \"fascio di combattimento\" di Camerino, per opera del tenente Pietro Gorgolini, che trov\u00f2, soprattutto nell'ambiente letterario e in particolar modo studentesco, i suoi aderenti.\nIl ventennio fascista non diede alcun sviluppo alla citt\u00e0, anzi, per le notevoli difficolt\u00e0 economiche la libera Universit\u00e0 perse, nel 1927, la facolt\u00e0 di medicina.\nDurante la seconda guerra mondiale Camerino diede un contributo alla lotta di liberazione con il sacrificio di 84 persone.\nI momenti pi\u00f9 drammatici si ebbero nella primavera del 1944 e culminarono con gli eccidi nelle localit\u00e0 di Morro, Palentuccio, Letegge, Pozzuolo, Capolapiaggia, ove 81 furono le vittime.\nCamerino \u00e8 tra le Citt\u00e0 decorate al Valor Militare per la Guerra di Liberazione in quanto \u00e8 stata insignita della Medaglia d'Argento al Valor Militare per i sacrifici della sua popolazione e per la sua attivit\u00e0 nella lotta partigiana.\nDel Novecento \u00e8 da ricordare l'apertura del museo e pinacoteca civica (1903) dapprima con sede nella chiesa dell'Annunziata, successivamente nella chiesa di San Francesco e del museo diocesano (1968) nel piano dell'episcopio. Attualmente la pinacoteca ed il museo civico sono siti nell'ex convento di San Domenico.\nL'Universit\u00e0, statizzata nel 1959 prese vigore culturale e costruttivo.\nIl restauro al Palazzo Ducale ha dato splendore rinascimentale al quadriportico e alla vicina sala dipinta.\nDa ricordare anche la tranvia elettrica che colleg\u00f2 il centro (Piazza Cavour) con il fabbricato della stazione FS di Castelraimondo inaugurata nel 1906 e soppressa nel 1956, con la stazione coperta ubicata all'interno dell'ex chiesa di San Domenico.\nIl terremoto del 1997.\nAlcune violente scosse sismiche (a partire dal 4 settembre 1997, raggiungendo il massimo apice il 26 settembre dello stesso anno) con epicentro localizzato nell'Appennino umbro-marchigiano hanno interrotto la vita tranquilla di vaste zone delle Marche e dell'Umbria, creando numerosi danni anche alla citt\u00e0 di Camerino. Molte abitazioni e chiese, tra cui il Duomo e Santa Maria in Via, sono state danneggiate, tuttavia molte di esse sono gi\u00e0 tornate alla normalit\u00e0 dopo i vari piani di ricostruzione.\nDi recente alcuni lavori postsismici hanno fatto tornare alla luce alcuni importanti reperti archeologici nel cuore della citt\u00e0, pi\u00f9 precisamente nella piazza antistante il tribunale e nei giardini dell'ex Istituto Magistrale e Scuola Materna \"L'Aquilone\", luogo conosciuto ai camerinesi col nome di \"Pino Argentato\".\nPer quanto riguarda il primo caso, si tratta di resti architettonici di strutture d'epoca repubblicana ancora in fase di studio da parte della Soprintendenza per i Beni Archeologici delle Marche.\nInvece, riguardo ai secondi ritrovamenti, essi sono molto pi\u00f9 cospicui dei primi e ricoprono un arco di tempo pi\u00f9 vasto.\nSono stati infatti rinvenuti numerosi frammenti di vasellame ed oggetti di terracotta di epoca ellenistica, romana, medievale e rinascimentale.\nOltre a questi utensili, sono venute alla luce alcune strutture architettoniche di epoca romana e medievale, fra le quali anche una fornace circolare in mattoni contenente ancora intatto l'insieme di oggetti dell'ultima infornata.\nIn tempi stretti \u00e8 stata quindi allestita una mostra con alcuni dei numerosi reperti in modo tale da presentare ai cittadini i risultati preliminari degli scavi e del restauro.\nIl terremoto del 2016.\nA soli 19 anni di distanza dal terremoto del 1997, con gli ultimi lavori di ricostruzione da poco completati, l'Appennino umbro-marchigiano \u00e8 stato di nuovo colpito da una serie di ancor pi\u00f9 violenti eventi sismici, noti come \"terremoto del Centro Italia\". La notte del 24 agosto una forte e lunga scossa con epicentro ad Accumoli \u00e8 passata alla storia per aver quasi completamente distrutto la citt\u00e0 di Amatrice: anche la citt\u00e0 di Camerino ha riportato dei danni, con la chiusura per inagibilit\u00e0 di tutte le principali chiese ed anche alcuni edifici privati, principalmente nel centro storico, sono risultati danneggiati.\nMa dopo due mesi in cui lo sciame sismico sembrava essersi quasi completamente attenuato, la sera del 26 ottobre una nuova violentissima scossa, con epicentro nei pressi di Ussita, ha causato crolli diffusi e seri danneggiamenti a quasi tutti gli edifici del centro storico, nonch\u00e9 al popoloso quartiere periferico delle Vallicelle, il pi\u00f9 vicino all'area epicentrale. La scossa era stata preceduta da un'altra, pi\u00f9 leggera, che aveva fatto s\u00ec che molte persone avessero abbandonato le proprie abitazioni, cos\u00ec salvandosi. Il crollo pi\u00f9 notevole \u00e8 stato quello del campanile di Santa Maria in Via, che \u00e8 rovinato su un edificio privato situato alle spalle della Chiesa, distruggendolo.\nPochi giorni dopo, la mattina del 30 ottobre un'ulteriore violenta scossa con epicentro presso Norcia ha causato ulteriori crolli e devastazioni.\nSimboli.\nLo stemma della Citt\u00e0 di Camerino \u00e8 stato concesso con decreto del presidente della Repubblica del 28 luglio 2005.\nLe tre casette stilizzate ricordano la suddivisione in terzieri della citt\u00e0.\nOnorificenze.\nLa citt\u00e0 di Camerino \u00e8 tra le citt\u00e0 decorate al valor militare per la guerra di liberazione, insignita della medaglia d'argento al valor militare per i sacrifici delle sue popolazioni e per la sua attivit\u00e0 nella lotta partigiana durante la seconda guerra mondiale:\nMonumenti e luoghi d'interesse.\nLe Porte.\nPermettevano l'ingresso e l'uscita dei cittadini perch\u00e9 la citt\u00e0 era cinta di mura molto antiche, allargate nel 1380 da un grande costruttore, Giovanni Varano. Poich\u00e9 nel corso del tempo le mura e le strade si sono trasformate non \u00e8 facile individuare il numero di porte esistenti all'epoca.\nCultura.\nOltre alla celebre universit\u00e0, la citt\u00e0 possiede altri centri di cultura come teatri e musei.\nCorsa alla Spada e Palio.\nLa Corsa alla Spada e Palio \u00e8 un'antica competizione legata alla festa di San Venanzio Martire patrono di Camerino. Dopo un lungo intervallo durato secoli \u00e8 stata ripresa come autentica gara e insieme rievocazione storica per dare rilievo a una ricorrenza da tempo vissuta solo nel raccoglimento delle celebrazioni liturgiche.\nLa gara \u00e8 strettamente legata all'antica divisione della citt\u00e0 in tre Terzieri.\nTerziero di Muralto.\nIl nome Muralto, \"muro alto\" deriva dalla rupe fortificata sulla quale Cesare Borgia, nel Cinquecento durante il suo breve dominio sul ducato, fece erigere a offesa della citt\u00e0 una rocca poi conquistata dai signori di Camerino.\nIl territorio di questo terziero comprende la parte sud-ovest della citt\u00e0 con le contrade di Morrotto e Cisterna che si spingono fin nel cuore del centro storico. A queste ultime si \u00e8 aggiunto successivamente il quartiere delle Conce - Vallicelle.\nCinque spighe di grano su campo azzurro sono il suo stemma; lo stendardo \u00e8 caratterizzato dai colori bianco e azzurro a fasce verticali, bordate di giallo, con lo stemma al centro. Vincitrice dell'edizione 2008 della corsa alla spada.\nTerziero di Mezzo.\nCome chiaramente lascia intender il nome, il territorio di questo terziero occupa la parte centrale dell'antico tessuto urbano. Ospita alcuni dei pi\u00f9 significativi monumenti della citt\u00e0: dal Palazzo Ducale, alla Cattedrale, al Palazzo Arcivescovile.\nIl suo stemma, precedentemente composto da un fuoco ardente in campo verde-nero, a seguito di pi\u00f9 approfondite ricerche d'archivio \u00e8 stato sostituito con quello di un ceppo legato in mezzo, in equilibrio su fondo chiaro con banda verde recante la scritta \"Medium\".\nLo stendardo \u00e8 un vessillo con i colori verde e nero disposti in fasce verticali, bordate di giallo, con stemma al centro.\nTerziero di Sossanta.\nIl territorio di questo terziero si estende alla parte nord-est della citt\u00e0 compresa fra la Cattedrale fino al Borgo San Venanzio, dove si trova la Basilica del Santo Patrono. In epoca moderna si sono aggiunti alcuni dei nuovi quartieri sorti al di fuori della cinta muraria ed ubicati nella stessa direzione.\nIl nome Sossanta, derivato dal termine \"sub sancta\", al di sotto della Cattedrale, \u00e8 indicativo di questa posizione.\nStemma distintivo del terziero \u00e8 una colomba bianca sopra tre monticelli color ocra su fondo rosso.\nLo stendardo \u00e8 un vessillo con i colori bianco-rossi disposti in fasce verticali, con stemma al centro.\nRievocazione storica.\nLa sera della vigilia della festa del patrono (17 maggio), muovono dalla sede dei rispettivi Terzieri separati cortei che, in sfarzosi costumi d'epoca, al lume di torce, con vessilli, chiarine e tamburi, passano per le vie del centro medievale, interamente pavesate da drappi e stemmi, per confluire nella Basilica di San Venanzio ove ha luogo la cerimonia dell'offerta dei ceri.\nSeguono nella piazza antistante la Basilica: la lettura del proclama che bandisce la gara della Corsa alla Spada e Palio, l'accensione del grande fal\u00f2 propiziatorio (in dialetto locale detto \"lu focaracciu\"), tra squilli di trombe e rullo di tamburi.\nNel pomeriggio della domenica successiva alla festa del Patrono si snoda per le vie principali della citt\u00e0 il fastoso corteo del Palio, composto da 300 figuranti tra dame, cavalieri, armigeri, musici e sbandieratori.\nFinalmente giunge l'atteso momento della Corsa alla Spada cui, dopo un allenamento durato mesi, partecipano trenta giovani in costume, dieci per ciascun terziero, i quali si contendono la vittoria: il percorso \u00e8 di circa 1150 metri, di cui buona parte in ripida salita seguiti da una discesa.\nIl corridore che arriva per primo al traguardo e sfila la spada dal ceppo in cui \u00e8 infissa, \u00e8 il vincitore assoluto ed ha in premio la spada; al Terziero, vincitore per tempo di arrivo dei suoi corridori, spetta il Palio che custodir\u00e0 fino al successivo anno.\nLa manifestazione si conclude nella suggestiva cornice della Rocca del Borgia (da qualche anno questo momento avviene in Piazza Cavour), con la consegna del Palio da parte del \"Magnifico Messere\", alla presenza del Duca e della sua corte, in un tripudio di colori e di suoni, tra lo sventolio dei vessilli e le figurazioni artistiche degli sbandieratori.\nSono oltre otto giorni, nel mese di maggio, di grande animazione per la citt\u00e0 di Camerino poich\u00e9 la rievocazione storica \u00e8 preceduta e seguita dalle manifestazioni e dalle iniziative dei Terzieri tra le quali l'apertura delle tipiche osterie (gastronomia su antiche ricette), le mostre di prodotti artigianali, gli spettacoli folcloristici e l'esibizione di bande musicali.\nEconomia.\nL'economia di Camerino \u00e8 strettamente legata all'universit\u00e0 che d\u00e0 direttamente lavoro, in sede, ad oltre 1000 persone tra docenti e personale tecnico-amministrativo. Importante \u00e8 anche l'indotto grazie alla presenza di numerosi studenti, anche se a partire dal terremoto del 1997 si \u00e8 accentuato il fenomeno del pendolarismo.\nCamerino \u00e8 sede di un ospedale, della Comunit\u00e0 montana di Camerino, di una caserma della Guardia di Finanza, di una caserma della Polizia Stradale, di una Compagnia dei Carabinieri e di diversi istituti d'istruzione superiore, di una Casa circondariale (chiusa a seguito del sisma del 2016) e di un tribunale (soppresso nel settembre del 2013) che contribuiscono a fornire occupazione.\nIl settore terziario costituisce, escludendo l'universit\u00e0, il principale settore economico della cittadina, con numerosi negozi nel centro storico; mancano tuttavia strutture commerciali di grandi dimensioni.\nL'agricoltura \u00e8 sufficientemente sviluppata: coltivazione (girasole e frumento principalmente) e allevamento (bovini).\nIl turismo \u00e8 un settore in sviluppo, anche a seguito del successo di alcune recenti mostre artistiche incentrate sulle figure di maestri attivi nel periodo rinascimentale.\nIl settore industriale, fatta eccezione poche piccole realt\u00e0, \u00e8 assente.\nTra le attivit\u00e0 economiche pi\u00f9 tradizionali, diffuse e attive vi sono quelle artigianali, come la rinomata arte della tessitura finalizzata alla realizzazione di stoffe di lana e di cotone che sono impreziosite da figure artistiche tradizionali.\nGeografia antropica.\nFrazioni.\nAgnano, Arcofiato, Arnano, Campolarzo, Canepina, Capolapiaggia, Casale, Caselle, Cignano, Colle Altino, Costa San Severo, Letegge, Leteggiole, Mecciano, Mergnano Sant'Angelo, Mergnano San Pietro, Mergnano San Savino, Mistrano, Morro, Paganico, Palentuccio, Paterno, Perito, Pian d'Aiello, Pianpalente, Piegusciano, Polverina, Pontelatrave, Ponti, Pozzuolo, Rocca d'Aiello, Sabbieta Alta, San Luca, San Marcello, Santa Lucia, Sant'Erasmo, Sellano, Sentino, Selvazzano, Sfercia, Statte, Strada, Torrone, Tuseggia, Valdiea, Valle San Martino, Valle Vegenana, Varano\nInfrastrutture e trasporti.\nCamerino \u00e8 interessata dal percorso della Strada statale 256 Muccese.\nDal 1906 al 1956 era attiva la ferrovia Camerino-Castelraimondo, lunga 11,5 chilometri ed esercita con elettromotrici tranviarie, che univa la citt\u00e0 con la stazione ferroviaria di Castelraimondo. Si trattava di una linea dalle caratteristiche peculiari, che si insinuava fra le case del borgo e i cui impianti, la stazione di Camerino San Domenico con annesso deposito-officina, e la rimessa presso il capolinea di Piazza Cavour, erano ricavati all'interno di edifici religiosi.\nSport.\nLa presenza del C.U.S. universitario funge da traino per numerose discipline sportive favorendo anche la polarizzazione di atleti da localit\u00e0 limitrofe.\nCalcio.\nLa principale squadra di calcio della citt\u00e0 \u00e8 l\"'A.S.D. Camerino 1926 Calcio\" che milita nel girone A marchigiano di Promozione, l'altra squadra milita in seconda categoria e s\u00ec chiama \"Nova Camers\".\nPer quanto riguarda il calcio a 5 camerte il paese ha una squadra in Serie D, il \"CUS Camerino C5\".\nCiclismo amatoriale.\nLa gran fondo \"Terre dei Varano\" \u00e8 organizzata dalla A.S.D. AVIS Frecce azzurre di Camerino e si sviluppa lungo la valle del fiume Chienti e lungo i monti Sibillini.\nImpianti sportivi.\nCentro Universitario Sportivo-C.U.S. Camerino.\nAl Centro Universitario Sportivo (C.U.S.) di Camerino, associazione sportiva dilettantistica munita di personalit\u00e0 giuridica, \u00e8 affidata la gestione degli impianti sportivi e l'organizzazione delle attivit\u00e0 sportive degli studenti universitari."}
{"id": "1493045", "revid": "1543377", "url": "https://it.wikipedia.org/wiki?curid=1493045", "title": "Guerra industriale", "text": "La Guerra industriale si dipan\u00f2 in un periodo della storia militare \u2014 a grandi linee intercorrente tra l'inizio della Rivoluzione industriale e gli albori dell'Era dell'informazione \u2014 che vide il sorgere degli stati nazionali, entit\u00e0 in grado di creare ed equipaggiare grandi forze armate, per terra e per mare, grazie al processo di industrializzazione.\nFu caratterizzata dalla crescita del fenomeno della coscrizione obbligatoria di massa, dai mezzi di comunicazione celeri (\"in primis\", la ferrovia, poi i trasporti navali e quelli aerei), dal telegrafo e dalle comunicazioni \"wireless\", e dal concetto di guerra totale. Sul piano della tecnologia, vide l'affermazione di: fanterie munite di fucile a retrocarica, in grado di sviluppare impressionanti volumi di fuoco; artiglieria moderna; navi da guerra con scafo in metallo; sottomarini; aeroplani; razzi e missili; guerra corazzata; guerra nucleare.\nLa \"guerra totale\".\nUna delle caratteristiche salienti della guerra industriale \u00e8 il concetto di \"guerra totale\". L'espressione fu coniata nella Prima guerra mondiale\u00a0da Erich Ludendorff\u00a0(ed ancora nel suo omonimo libro del 1934), che evocava la completa mobilitazione e subordinazione di tutte le risorse, senza escludere la politica\u00a0ed i sistemi sociali, per la causa dello sforzo bellico tedesco. Essa ha anche significato la conduzione della guerra con assoluta spietatezza, e la sua trista eredit\u00e0 ideale \u00e8 rappresentata oggi dalla reintroduzione di civili e relative infrastrutture come bersagli nell'azione volta ad annientare la capacit\u00e0 di combattere di una nazione.\nA tale proposito Albert Speer afferm\u00f2 nella sua deposizione finale al processo di Norimberga che lo vide imputato in quanto artefice della guerra industriale tedesca nella seconda guerra mondiale: \u00abCome ex ministro responsabile di armamenti altamente sviluppati, il mio estremo dovere \u00e8 quello di avvertire che una nuova guerra mondiale si concluder\u00e0 con la distruzione della cultura e della civilt\u00e0 umana\u00bb. \nVi sono parecchie ragioni che hanno determinato l'insorgere della guerra totale nel XIX secolo. La principale \u00e8 l'industrializzazione.\nAl crescere di capitale e risorse naturali di alcuni paesi, divenne chiaro che alcune forme di guerra esigevano pi\u00f9 risorse di altre. Di conseguenza, divenne evidente il maggior costo della guerra.\nUna nazione industrializzata poteva distinguere e poi scegliere l'intensit\u00e0 di conflitto\u00a0in cui desiderava impegnarsi. Inoltre, la guerra stava diventando pi\u00f9 meccanizzata, e richiedeva pi\u00f9 complesse infrastrutture.\nI soldati non potevano pi\u00f9 \"far fruttare la terra\", ma avevano bisogno di un'ampia rete di sostegno, consistente di persone dietro le linee che si adoperavano per assicurare il loro costante rifornimento di cibo e materiale da combattimento. Ci\u00f2 postulava la mobilitazione del fronte interno. Si fece ricorso per la prima volta a concetti moderni come la propaganda\u00a0per mantenere alto il \"morale\", applicando al contempo il razionamento per focalizzare verso lo sforzo bellico la disponibilit\u00e0 delle risorse economiche.\nIl pi\u00f9 precoce esempio di guerra totale \u00e8 ravvisabile nella Guerra di secessione americana. I generali unionisti Ulysses Simpson Grant\u00a0e William Tecumseh Sherman\u00a0erano convinti che \u2014 per acquisire al \"Nord\" la vittoria \u2014\u00a0fosse indispensabile spezzare definitivamente l'attitudine bellica della Confederazione sotto ogni profilo: strategico, economico e psicologico. Ne conseguiva che per stroncare la ribellione sudista occorresse usare la tattica della terra bruciata. L'avanzata di Sherman attraverso Georgia, Carolina del Nord e del Sud fu accompagnata da generalizzata devastazione di risorse ed infrastrutture civili. Tuttavia, al contrario dei conflitti successivi, il danno arrecato da Sherman si limit\u00f2 quasi interamente alla distruzione di propriet\u00e0. Nella sola Georgia, Sherman si attribu\u00ec la paternit\u00e0 di danneggiamenti per un valore di cento milioni di dollari.\nCoscrizione.\nLa coscrizione permise alla Francia rivoluzionaria\u00a0di formare la \"Grande Armata,\" chiamata da Napoleone Bonaparte \"la nazione in armi\", che affront\u00f2 vittoriosamente sul campo gli eserciti professionali europei.\nIl servizio di leva \u2014 specie quando i coscritti sono mandati a combattere in fronti remoti, pertanto senza pericolo attuale per la sicurezza della nazione \u2014 storicamente ha sempre fomentato accese dispute politiche nelle democrazie. Ad esempio, nel corso della prima guerra mondiale, in Canada, Newfoundland, Australia e Nuova Zelanda si scaten\u00f2 un'aspra diatriba politica che aveva ad oggetto il servizio di leva obbligatorio. Analogo violento dibattito infiamm\u00f2 nuovamente il Canada nel 1944, ai tempi del secondo conflitto mondiale. Del pari, nei tardi anni sessanta si registrarono in vari paesi proteste di massa contro la leva obbligatoria conseguente alla Guerra del Vietnam.\nNella maggior parte dei paesi pi\u00f9 sviluppati, la crescente enfasi posta sulla rilevanza strategica dell'alta tecnologia e di meglio addestrate forze armate professionali, la netta improbabilit\u00e0 di un attacco militare convenzionale rivolto contro le nazioni progredite, assieme allo sgradevole ricordo della controversa esperienza della guerra in Vietnam, tendono a far escludere razionalmente l'opzione della coscrizione di massa nel futuro, per quanto allo stato prevedibile.\nNondimeno, si osserva che la Russia, e nazioni minori come la Svizzera, conservano forze armate prevalentemente sostanziate da contingenti di leva. In Italia, la leva obbligatoria \u00e8 cessata\u00a0soltanto dal 1\u00ba gennaio 2005.\nTrasporti.\nVia terra.\nPrima che fosse inventato il trasporto motorizzato, le truppe si spostavano su carri, cavalli e \u2014 naturalmente \u2014\u00a0sui piedi dei soldati stessi. Con l'avvento delle locomotive, un gran numero di uomini, rifornimenti ed attrezzature poteva viaggiare con velocit\u00e0 ed efficienza senza precedenti.\nPer opporsi a tale azione tattico-logistica, l'esercito antagonista poteva distruggere i binari ferroviari allo scopo di ostacolare la mobilit\u00e0 dei nemici. Ad esempio, le forze del gi\u00e0 ricordato Sherman, nel corso della Guerra civile USA, svellevano le rotaie, le surriscaldavano per renderle malleabili, e le arrotolavano infine attorno ad alberi.\nLa vera rivoluzione nel settore si verific\u00f2 con l'adozione del motore a combustione interna e dell'automobile. Anche per la generale diffusione concomitante della mitragliatrice, il cavallo \u2014 dopo millenni di validissimo impiego \u2014\u00a0fu alla lunga soppiantato nel suo proverbiale ruolo bellico. In ambedue i conflitti mondiali, furono adoperati autocarri\u00a0per trasportare truppe e materiali, mentre le automobili (possibilmente adattate al fuoristrada) divenivano normali strumenti di ricognizione\u00a0a ridosso delle linee nemiche.\nLa \"meccanizzazione\" della fanteria \u00e8 un fenomeno che nasce nella seconda guerra mondiale. Il carro armato, un prodotto della \"Grande Guerra\" un po' negletto perch\u00e9 rivelatosi un'arma di secondario rilievo, rimase per cos\u00ec dire assorbito dalla \"cometa\" della fanteria meccanizzata, traendone nuova linfa vitale. Si evolse, infatti, dagli archetipici, scarni e lenti veicoli, alle veloci, potenti macchine da guerra di \u00a0che dominarono il campo di battaglia permettendo ai tedeschi\u00a0di conquistare la maggior parte dell'Europa. L'evoluzione del carro da combattimento a sua volta gener\u00f2 una pletora di mezzi di trasporto corazzati: il veicolo trasporto truppe, l'autoblindo, il treno corazzato.\nFinita la guerra, autoblindo e treno corazzato subirono un declino, parzialmente compensato da un recupero \"civile\" a beneficio dei cosiddetti VIP. Al contrario, il veicolo da combattimento della fanteria\u00a0assurse a vette di eccellenza con il sovietico BMP-1. Pur demandando alle specifiche voci una pi\u00f9 approfondita disamina del tema, giover\u00e0 qui almeno precisare che il \"veicolo da combattimento della fanteria\" dev'essere ritenuto un'evoluzione del \"veicolo trasporto truppe,\" che ha sviluppato potenzialit\u00e0 di combattimento pi\u00f9 spiccate (per l'adozione di armamento pi\u00f9 pesante, come nel caso dell'autocannone), pur senza sacrificare la capacit\u00e0 di trasportare i fanti dentro e fuori la battaglia.\nVia mare.\n\u00c8 internazionalmente invalsa l'espressione inglese\u00a0\"sealift\", nella logistica militare, per designare l'utilizzo di navi cargo per il dispiegamento di risorse militari, come armamenti, personale e rifornimenti di altro materiale operativo. Questo concetto si integra con altre modalit\u00e0 di trasporto, come i ponti aerei, allo scopo di esaltare l'attitudine di uno stato\u00a0nella \"proiezione di forza\". Le potenzialit\u00e0 \"sealift\" di uno stato possono comprendere navi gestite da civili, che normalmente operano a contratto, ma possono essere affittate o requisite in caso di necessit\u00e0 militari per dare man forte alle flotte navali\u00a0di propriet\u00e0 del governo. Nella Prima guerra mondiale, gli USA acquistarono, presero a prestito o requisirono vascelli di vario tipo, dalle imbarcazioni da diporto fino ai transatlantici per trasportare in Europa\u00a0l\"'American Expeditionary Forces\". Molte di queste navi furono radiate, vendute o rese ai proprietari al termine del conflitto.\nVia aerea.\nUn ponte aereo pu\u00f2 essere strategico\u00a0oppure tattico. In quello strategico rientra il trasporto di armi, rifornimenti e personale su lunghe distanze (da una base in un paese ad un'altra base in un paese diverso, per esempio) mediante grandi aerei cargo. Al contrario, il ponte aereo tattico implica il trasporto degli elementi sopra citati all'interno di un \"teatro di operazioni\". Di regola queste attivit\u00e0 richiedono aerei cargo con un raggio di azione pi\u00f9 limitato e minor velocit\u00e0, ma superiore maneggevolezza.\nComunicazioni.\nLe comunicazioni militari rappresentano un campo di attivit\u00e0 militari, di tattiche ed apparati, inerenti alle telecomunicazioni. Principalmente, le comunicazioni militari sono comunicazioni campali, comprendenti gli scambi di messaggi con il comando sovraordinato, o con il governo del paese di appartenenza della unit\u00e0 militare comunicante.\nGuerra terrestre.\nLa guerra terrestre, come dice la locuzione stessa, \u00e8 la guerra condotta su terra, ed \u00e8 il tipo di guerra pi\u00f9 comune, poich\u00e9 ricomprende vari sottotipi di guerra, tra cui la guerra urbana, la guerra artica e la guerra alpina.\nArmi a canna rigata ed artiglieria.\nLa rigatura \u00e8 il procedimento di aggiungere solchi a spirale all'interno della canna di un'arma da fuoco. I solchi sono intesi a far s\u00ec che la pallottola si avviti su s\u00e9 stessa attraversando la canna (e nella traiettoria successiva), conferendo al proiettile medesimo gittata\u00a0e precisione maggiori. Una volta che detto procedimento divenne pi\u00f9 semplice e pratico, nacque un nuovo tipo di arma, il fucile a canna rigata.\nL'artiglieria comprende \"pezzi\" di grosso calibro (cannoni ed obici, ma anche lanciamissili) concepiti per scagliare proietti\u00a0a grande distanza.\nGuerra di manovra.\nLa guerra di manovra \u00e8 la nozione usata dai teorici militari per designare il tipo di guerra che propugna la strategia fondata sulla neutralizzazione dei processi decisionali del nemico persegu\u00ecta con il panico e lo sconvolgimento arrecati dal movimento di grandi complessi tattici.\nGuerra navale.\nPrime corazzate \"(ironclads)\" e corazzate pi\u00f9 moderne \"(dreadnoughts)\".\nIl periodo successivo alle guerre napoleoniche fu accompagnato da grande sperimentazione tecnologica; la nave a vapore debutt\u00f2 verso il 1810, la metallurgia pi\u00f9 moderna e tecniche produttive progredite crearono armi pi\u00f9 potenti e letali, e lo sviluppo dei proiettili esplosivi, capaci di demolire una nave di legno con un sol colpo, a sua volta impose l'introduzione di navi con corazzatura metallica, il che port\u00f2 alle \"ironclads,\" il primo tipo di nave corazzata. La famosa battaglia di Hampton Roads nella Guerra di secessione americana vide il duello tra \"ironclads\" in cui era prefigurata una svolta epocale. Malgrado l'intrinseca inconcludenza di quello scontro, tutte le potenze del mondo corsero a convertire le proprie flotte al ferro, poich\u00e9 le \"ironclads\" avevano palesato la loro netta superiorit\u00e0 sulle navi in legno, quanto a capacit\u00e0 di sopportare il fuoco nemico.\nAlla fine del XIX secolo, la guerra navale fu rivoluzionata dal libro di Alfred Thayer Mahan \"The Influence of Sea Power upon History.\" La tesi principale del saggio era la centralit\u00e0 del dominio marittimo, quale poteva constatarsi studiando le guerre anglo-francesi sette-ottocentesche: ne scaturiva la conclusione che il controllo del commercio sul mare era indispensabile per la vittoria. Nel pensiero di Mahan, il dominio navale andava perseguito tramite grandi flotte in cui si concentrassero potenti navi da battaglia \"(capital ships),\" invece che disperdere le forze con le navi corsare \"(commerce raiders),\" peraltro (ovviamente) pi\u00f9 agili. Gli scritti di questo autore, attentamente meditati da tutte le grandi potenze dell'epoca, ne influenzarono (per quanto attiene al settore navale) la corsa al riarmo manifestatasi negli anni che preludevano alla Prima guerra mondiale.\nA fine Ottocento, entr\u00f2 in scena il tipo di nave da battaglia che ci \u00e8 pi\u00f9 familiare: una nave con corazza in acciaio, che fa esclusivamente affidamento sul motore per la propulsione, dotata di un gran numero di pezzi di artiglieria incorporati in torrette disposte sull'asse mediano del ponte principale. La configurazione definitiva di questa categoria d'imbarcazioni \u00e8 incarnata dalla \"HMS Dreadnought\" del 1906, che \u2014 messe da parte le armi pi\u00f9 leggere \u2014 con i propri generosi cannoni era in grado di colare a picco ogni unit\u00e0 esistente al suo tempo. La Guerra russo-giapponese e in particolare la battaglia di Tsushima (1905) fu la prima prova dei nuovi concetti tattici; ebbe per conseguenza una schiacciante vittoria nipponica, e la distruzione di decine di navi russe. La Prima guerra mondiale contrappose l'antica \"Royal Navy\" alla pi\u00f9 acerba \"Kriegsmarine\" dell'Impero tedesco, in un confronto culminato con la battaglia dello Jutland (1916). Terminata la guerra, molte nazioni aderirono al Trattato navale di Washington, e pertanto smantellarono una quota significativa del proprio naviglio bellico maggiore.\nLe crescenti tensioni degli anni trenta ridiedero impulso ai cantieri navali militari, e fu varata la nave pi\u00f9 grande che mai avesse solcato i mari: la nave da battaglia giapponese \"Yamato\" (1941), dislocava 72 000 tonnellate e montava cannoni da 46\u00a0cm.\nAd ogni modo, la \"guerra dei grandi cannoni\" raggiunse in tal momento l'apice della propria parabola quale fenomeno storico. La portaerei avrebbe presto reclamato il posto da protagonista che le spettava nell'eterno spettacolo del combattimento, e, verso gli anni sessanta, le navi da battaglia, gi\u00e0 regine dell'ultimo conflitto mondiale, tramontarono definitivamente in ogni flotta del mondo.\nPortaerei.\n Tra le due guerre mondiali, apparvero le prime portaerei, inizialmente come espediente per aggirare le limitazioni al tonnellaggio imposte dal Trattato navale di Washington (molte delle prime portaerei erano infatti corazzate convertite al nuovo ruolo). Anche se diverse altre navi erano state progettate per poter consentire \u2014 almeno occasionalmente \u2014 il decollo assistito di aeromobili, la prima vera portaerei \"a tutto ponte\" fu la \"HMS Argus\", varata nel dicembre 1917. All'inizio della Seconda guerra mondiale, erano tre, tipicamente, i tipi di aereo ospitati dalle portaerei: aerosiluranti, usati anche per il \"bombardamento orizzontale\" e la ricognizione; bombardieri in picchiata, parimenti utilizzati anche come ricognitori; caccia, cui era demandata la difesa della flotta e la scorta dei bombardieri. Per la carenza di spazio sulle portaerei, questi velivoli erano quasi sempre piccoli mezzi monomotore. La prima vera dimostrazione di effettivit\u00e0 da parte dell'aviazione di marina\u00a0fu la vittoria ottenuta dalla \"Royal Navy\" nella battaglia di Taranto (1940), preludio, in qualche modo, del ben pi\u00f9 imponente e celebre attacco giapponese a Pearl Harbor, condotto l'anno seguente.\nDue giorni dopo Pearl Harbor, l'affondamento della Prince of Wales e della Repulse deline\u00f2 l'epilogo dell'era delle navi da battaglia. Finita la Seconda guerra mondiale, le portaerei mantennero fino a tutto il XX secolo\u00a0saldamente la loro supremazia sui mari; dagli anni cinquanta, per implementare l'operativit\u00e0 navale dei jet, si evolsero anzi quali superportaerei\u00a0\"(supercarriers),\" mastodonti che potevano dislocare fino a 100 000 tonnellate.\nSottomarini.\nAltrettanto importante fu lo sviluppo di sottomarini per muoversi in profondit\u00e0, dapprima per brevi tratti, fino al raggiungimento della capacit\u00e0 \u2014 offerta dal reattore nucleare \u2014 di mantenere l'immersione per settimane, o addirittura mesi. Il primo attacco riuscito in tempo di guerra fu portato nel 1864\u00a0dal sottomarino confederato \"CSS H. L. Hunley\" che affond\u00f2 la fregata \"USS Housatonic\" In ambedue le guerre mondiali, i sottomarini dispiegarono la loro energia distruttiva principalmente affondando mercantili, ed anche navi da guerra, per mezzo di siluri. Tutte le nazioni attuarono un'indiscriminata sottomarina, in cui sottomarini affondavano mercantili senza preavviso, ma l'unica campagna di successo del periodo fu la guerra sottomarina USA in danno dei giapponesi nel corso della Guerra del Pacifico. Negli anni '50, la guerra fredda\u00a0diede l'occasione per lo sviluppo dei sottomarini armati di missili balistici, ciascuno dei quali dotato di svariate testate nucleari, potenzialmente pronti a devastare dal mare il blocco avversario nella malaugurata ipotesi che quest'ultimo avesse scatenato l'attacco.\nGuerra aerea.\nIl primo impiego bellico di aeroplani avvenne nella Guerra italo-turca (1911), quando velivoli italiani compirono diverse missioni di ricognizione e di bombardamento. Nella prima guerra mondiale entrambi gli schieramenti erano ricorsi a palloni per scopi di ricognizione e direzione del tiro d'artiglieria. Per impedire la ricognizione nemica, alcuni piloti presero ad attaccare gli altri aeromobili ed i palloni, prima con armi portatili che tenevano nell'abitacolo, e poi con mitragliatrici montate sui velivoli. Entrambi gli schieramenti eseguirono con gli aerei bombardamenti, attacchi a bassa quota \"(strafing)\" e lancio di volantini propagandistici. I tedeschi compirono le prime incursioni di bombardamento terroristico, usando gli \"Zeppelin\" per sganciare bombe sulla Gran Bretagna. Alla fine della guerra, erano gi\u00e0 delineate le specializzazioni dei velivoli militari: bombardieri, caccia e ricognitori. Gli aerei del tempo erano per lo pi\u00f9 biplani dal telaio in legno, rivestiti di tela, con sistema di trasmissione dei comandi a cavo e motori raffreddati ad aria. Tra il 1918 ed il 1939 la tecnologia aeronautica fece un vero balzo in avanti. Alla vigilia della Seconda guerra mondiale, era gi\u00e0 in corso la sostituzione dei biplani con i monoplani dal telaio metallico (spesso autoportante) e con il motore raffreddato a liquido. Le velocit\u00e0 di punta erano state triplicate; le quote di tangenza raddoppiate (il che, peraltro, rese ordinario l'impiego delle maschere ad ossigeno); i raggi d'azione ed i \"carichi utili\" dei bombardieri erano cresciuti considerevolmente.\nAlcuni teorici, e notoriamente Hugh Trenchard e Giulio Douhet, ritenevano che l'aereo sarebbe stato l'arma dominante dell'avvenire, e che la guerra del futuro sarebbe stata vinta interamente attraverso la distruzione dal cielo delle capacit\u00e0 militari ed industriali avversarie.\nQuesto concetto \u00e8 detto bombardamento strategico. Douhet sosteneva pure nel suo \"Il dominio dell'aria\" (1921) che i futuri capi militari potevano evitare di cadere in sanguinosi stalli simili alla Prima guerra mondiale grazie ad attacchi dell'aviazione che \u2014 saltando le forze armate del nemico \u2014 colpissero direttamente la vulnerabile popolazione civile, inducendola a ribellarsi per porre termine ai bombardamenti.\nAltri, come Billy Mitchell, vedevano il potenziale dell'arma aerea per neutralizzare la grande minaccia rappresentata dalle flotte navali di superficie. Mitchell stesso diede una dimostrazione della vulnerabilit\u00e0 delle grandi navi da guerra agli attacchi aerei: nel 1921 comand\u00f2 uno squadrone che affond\u00f2 (nel quadro di una demolizione programmata negli accordi di pace) con bombe aeree la ex nave da guerra tedesca \"SMS Ostfriesland\".\nNella Seconda guerra mondiale, vi era un certo dibattito a proposito di bombardamento strategico contrapposto al bombardamento tattico. Le missioni di bombardamento strategico miravano a fabbriche, ferrovie, raffinerie e citt\u00e0, e richiedevano bombardieri pesanti quadrimotori in grado di trasportare grandi carichi di bombe volando in profondit\u00e0 sopra al territorio nemico. Il bombardamento tattico punta a concentrazioni di truppe, strutture di comando e controllo, campi d'aviazione e depositi di munizioni, e richiedevano bombardieri da picchiata e cacciabombardieri, piccoli aerei che potevano sorvolare a bassa quota il campo di battaglia. Al principio dell'ultimo conflitto mondiale, la \"Luftwaffe\" scommise sul bombardamento tattico, usando grossi contingenti di Junkers Ju 87 \"Stuka\" come \"artiglieria volante\" per attacchi su obiettivi terrestri. La lenta artiglieria aveva bisogno di troppo tempo per costituire una postazione di tiro, laddove gli aerei meglio riuscivano a tenere il passo delle celeri avanzate dei \"Panzer\" tedeschi. Il supporto aerotattico favor\u00ec grandemente il trionfo teutonico nella Campagna di Francia. Si rivel\u00f2 altrettanto importante nella guerra anfibia, con gli aerei da trasporto che potevano rifornire i soldati sbarcati sulle spiagge.\nIl bombardamento strategico, dal canto suo, era un fenomeno senza precedenti. Nel 1940, i tedeschi cercarono di costringere alla resa la Gran Bretagna mediante attacchi ai suoi aeroporti e fabbriche, e poi sulle citt\u00e0 in quello che venne chiamato \"The Blitz\" nell'ambito della battaglia d'Inghilterra, il primo grande scontro il cui esito fosse deciso principalmente dal cielo. Le campagne condotte dagli alleati in Europa e nel Pacifico potevano impegnare migliaia di aerei che sganciavano tonnellate di bombe su una sola citt\u00e0.\nL'aviazione militare negli anni del dopoguerra fu dominata dalle esigenze della Guerra fredda. In tale epoca, si verific\u00f2 una rapida conversione alla propulsione a reazione, dal che deriv\u00f2 un enorme progresso in fatto di velocit\u00e0 e quote operative. Fino all'avvento del missile balistico intercontinentale, le grandi potenze facevano affidamento sui bombardieri da alta quota per far valere il deterrente nucleare affermatosi proprio in tale periodo; ogni paese svilupp\u00f2 la tecnologia dei bombardieri e dei caccia d'alta quota in grado di intercettarli. Il concetto di superiorit\u00e0 aerea inizi\u00f2 a giocare un ruolo determinante nel progetto degli aerei, sia per gli Stati Uniti d'America, sia per l'Unione Sovietica.\nGuerra nucleare.\nLa bomba nucleare fu usata per la prima volta nella Seconda guerra mondiale, con il bombardamento atomico di Hiroshima e Nagasaki. Per dieci anni dopo la fine della guerra, USA e URSS (ed in minor misura Regno Unito\u00a0e Francia) svilupparono e mantennero una forza strategica di bombardieri che avrebbero potuto attaccare ogni potenziale aggressore da basi all'interno del loro paese. Prima dello sviluppo di un'efficace forza di missili strategici in Unione Sovietica, buona parte delle dottrine militari professate in Occidente gravitavano sull'uso di un gran numero di armi nucleari pi\u00f9 piccole impiegate in funzione tattica. \u00c8 controverso se tale uso potesse essere considerato \"limitato\" tuttavia, poich\u00e9 si riteneva che gli USA avrebbero usato le loro armi strategiche (principalmente bombardieri, all'epoca) se l'URSS avesse dispiegato qualunque tipo di arma nucleare contro bersagli civili.\nUn'altra rivoluzione si verific\u00f2 con l'introduzione del gi\u00e0 ricordato missile balistico intercontinentale (ICBM, nell'acronimo inglese), collaudato favorevolmente dai russi alla fine degli anni cinquanta. Colpire un bersaglio con una testata recata da un missile era molto meno costoso che eseguire la stessa operazione con un bombardiere. Inoltre, a quell'epoca era impossibile intercettare un ICBM, che manteneva quota e velocit\u00e0 irraggiungibili per i velivoli coevi. Un'ulteriore svolta si ebbe negli anni sessanta, con lo sviluppo del missile lanciabile dal sottomarino (SLBM, sempre in acronimo inglese). Fu salutato dai teorici militari come un'arma in grado di garantire che un attacco a sorpresa non avrebbe pi\u00f9 potuto annullare del tutto la possibilit\u00e0 di una rappresaglia, il che \u2014 obiettivamente \u2014\u00a0aveva per tutti il vantaggio di rendere meno probabile una guerra atomica."}
{"id": "1493085", "revid": "110157", "url": "https://it.wikipedia.org/wiki?curid=1493085", "title": "Olenegorsk (Oblast' di Murmansk)", "text": "Olenegorsk \u00e8 una cittadina della Russia europea settentrionale (oblast' di Murmansk), situata nella penisola di Kola, 112 km a sud del capoluogo Murmansk.\nCittadina mineraria fondata nel 1916 con il nome di \"Olen'ja\" (russo \u041e\u043b\u0435\u043d\u044c\u044f), Olenegorsk basa la sua economia sull'estrazione e la lavorazione di minerali di ferro; lo \"status\" di citt\u00e0, unitamente all'assegnazione dell'attuale nome, risale al 1957.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1493087", "revid": "1784938", "url": "https://it.wikipedia.org/wiki?curid=1493087", "title": "Carlo Abate", "text": "Biografia.\nSi diplom\u00f2 all'Accademia di Brera, della quale divenne nel 1888 socio onorario. Di idee anarchiche, produsse, nello stile del verismo, soggetti di carattere umanitario: nel 1889 scolp\u00ec \"Femmina\" ed espose nel 1894 alla Seconda Esposizione Triennale di Belle Arti il gruppo in gesso \"Panem nostrum quotidianum da nobis hodie\", che si aggiudic\u00f2 il premio della fondazione artistica Antonio Tantardini. Altre opere, custodite nella Galleria d'arte moderna di Milano, sono il \"Ritratto del pittore Baronchelli\" e l\"'Autoritratto\" del 1935.\nEmigr\u00f2 alla fine dell'Ottocento a Barre, negli Stati Uniti, dove insegn\u00f2 alla numerosa colonia italiana dello Stato del Vermont. Nel locale museo \u00e8 presente il suo rilievo \"George Washington\" e, nel Municipio, il \"Ritratto di Thomas Edison\"."}
{"id": "1493088", "revid": "124399549", "url": "https://it.wikipedia.org/wiki?curid=1493088", "title": "Boa Vista (Capo Verde)", "text": "Boa Vista (che in portoghese significa \"Buona Vista\") \u00e8 un'isola di Capo Verde, appartenente al gruppo delle isole Barlavento. Il suo territorio appartiene completamente alla contea omonima.\nGeografia.\nL'isola misura 31\u00a0km dall'estremit\u00e0 nord (presso Ponta Ant\u00f4nia) a quella sud, e 29\u00a0km da ovest a est, per un'area complessiva di 620\u00a0km\u00b2; \u00e8 la terza isola dell'arcipelago in ordine di grandezza. \u00c8 la pi\u00f9 orientale del gruppo delle isole Barlavento, ed \u00e8 situata 455\u00a0km a ovest della costa africana.\nIl territorio ha subito una progressiva desertificazione, sono infatti presenti due aree desertiche: il Deserto de Viana (sabbioso) ed il Deserto de Santo Tirso.\nIl punto pi\u00f9 elevato dell'isola \u00e8 il Monte Est\u00e2ncia (387\u00a0m); fra gli altri rilievi si possono citare Santo Ant\u00f4nio e Monte Negro. Sull'isola scorre il torrente Ribeira de Rabil, soggetto a grandi piene durante il periodo piovoso.\nPopolazione.\nBoa Vista era una delle isole meno popolate di Capo Verde, ma l'apertura nel 2007 dell'aeroporto internazionale ha dato un forte sviluppo al turismo. Conseguenza di questo \u00e8 anche la crescita demografica dell'isola (attualmente stimati 14.000 abitanti, di cui circa 9.000 nel capoluogo Sal Rei, dove si trova il porto mercantile). Lo sviluppo turistico e la richiesta di manodopera attira emigranti dalle altre isole dell'arcipelago, cos\u00ec come dalle vicine coste africane (Senegal, Guinea Bissau, Angola, etc).\nIl problema delle abitazioni economicamente sostenibili, per le migliaia di immigrati arrivati con la crescente richiesta di manodopera nel campo turistico, \u00e8 evidente. La baraccopoli ad est di Sal Rei, dove abitano circa 4.000 persone, \u00e8 la dimostrazione di come l'amministrazione locale e centrale non sia stata in grado di gestire questo problema. In un paese dove il reddito medio mensile si aggira intorno ai 25.000/30.000 scudi capoverdiani (circa 250,00 \u20ac/mese) non \u00e8 sostenibile una politica edilizia e di commercio paragonabile agli standard europei.\nBoa Vista si trova cos\u00ec a dover affrontare diverse problematiche riassumibili in: smaltimento rifiuti (attualmente presente solo una discarica a cielo aperto), approvvigionamenti vari (possibili solo via mare), sanit\u00e0, infrastrutture in genere.\nL'aeroporto localizzato presso Rabil \u00e8 diventato internazionale dal 2007 (33 voli settimanali in tutto); accoglie solo traffico di passeggeri e non merci.\nSono presenti 6 altri insediamenti (Bofareira - Estancia de Baixo - Joao Galego - Fundo das Figueiras, Cabe\u00e7a de Tarafes, Povoa\u00e7ao Velha) molti dei quali con poche decine di abitanti. La popolazione parla una variante locale del creolo capoverdiano.\nEconomia.\nL'economia era un tempo basata sull'agricoltura, ma l'impoverimento del suolo ha portato al declino di questa attivit\u00e0 a favore della produzione di sale (ormai scomparsa anche questa) e di datteri.\nUn ruolo crescente nell'economia di Boa Vista \u00e8 svolto dal turismo in forte espansione; l'isola \u00e8 rinomata per la sua popolazione di tartarughe marine (caretta caretta), che vengono a nidificare tra luglio e settembre ed anche per una piccola popolazione di megattere (300 individui geneticamente isolati) che si riproducono nelle sue acque nel periodo tra febbraio-maggio; le spiagge ancora incontaminate, le dune - da non perdere la visita del deserto de Viana e la musica tradizionale.\nStrutture ed infrastrutture.\nA Boa Vista si trovano scuole di diversi livelli, l'ospedale, il porto (in costruzione), l'aeroporto, alcune chiese e 6 strutture alberghiere e diversi piccoli B&amp;B. Si trovano attualmente 3 strade asfaltate: la prima collega l'aeroporto con Sal Rei e Rabil, la seconda il paesino Bofareira al capoluogo Sal Rei, e la terza collega l'aeroporto internazionale alla costa sud, dove si trova la spiaggia di Laca\u00e7ao ed il pi\u00f9 grande albergo dell'isola (Riu-Touareg /1000 stanze).\nIl resto delle comunicazioni stradali sono costituite da strade lastricate con pietra e piste roccioso-sabbiso-sterrate.\nInsediamenti.\nOltre a Sal-Rei, capoluogo della contea, i principali insediamenti di Boa Vista sono: Bofareira, Cabe\u00e7a de Tarafes, Curral Velho (paese semidistrutto e disabitato), Est\u00e2ncia de Baixo, Fundo das Figueiras, Jo\u00e3o Galego, Povoa\u00e7\u00e3o Velha, Rabil (prima capitale dell'isola).\nPolitica.\nLa Camara Municipal \u00e8 l'ente di governo principale dell'isola. Il presidente attuale \u00e8 Claudio Mendon\u00e7a, lista PAICV.\nAmministrazione.\nGemellaggi.\n\u00c8 gemellata con:"}
{"id": "1493090", "revid": "124979504", "url": "https://it.wikipedia.org/wiki?curid=1493090", "title": "Maurizio I, Elettore di Sassonia", "text": "La sua intelligente politica di alleanze accrebbe la linea albertina dei Wettin, guadagnandosi la dignit\u00e0 elettorale.\nBiografia.\n1521-1541: infanzia e giovinezza.\nMaurizio era il quarto figlio ma il primo ad essere sopravvissuto del duca cattolico Enrico IV di Sassonia e della protestante Caterina di Meclemburgo.\nNel dicembre del 1532, Maurizio \u2013 all'et\u00e0 di 11 anni \u2013 and\u00f2 a vivere al castello del proprio padrino, Alberto di Brandeburgo, cardinale arcivescovo di Magdeburgo e Magonza. Per due anni visse alla corte cardinalizia finch\u00e9 lo zio, il duca Giorgio di Sassonia, richiese il suo ritorno in madrepatria affinch\u00e9 potesse ricevere un'istruzione cattolica per poter succedere un giorno al padre. Alla morte del padre nel 1536, Maurizio si convert\u00ec al protestantesimo pretendendo che l'intero ducato lo seguisse; Enrico e Caterina si erano personalmente preoccupati dell'educazione del figlio e, a 18 anni, era stato inviato dal cugino Giovanni Federico I, che risiedeva a Torgau e che non provava particolare simpatia per Maurizio; Con un altro cugino, invece, il langravio Filippo I d'Assia, che conobbe a Dresda, mantenne ottimi contatti e coltiv\u00f2 una fedele amicizia.\nQuando Maurizio raggiunse la maggiore et\u00e0, nel 1539, i suoi genitori iniziarono a cercargli moglie. La favorita era la figlia maggiore di Filippo, Agnese. Il matrimonio, comunque, fall\u00ec a causa del doppio matrimonio illegale dei langravi. All'insaputa dei genitori Maurizio e Agnese si sposarono. Il matrimonio, particolarmente disapprovato dalla madre, venne celebrato a Marburgo il 9 gennaio 1541.\n1541-1548: Il feudo di Wurzener e la Guerra di Smalcalda.\nIl 18 agosto 1541 il Duca Enrico mor\u00ec e Maurizio, come figlio primogenito, gli succedette come Duca di Sassonia e capo della linea albertina. Sostitu\u00ec molti dei suoi consiglieri perch\u00e9 erano contrari al suo matrimonio. Georgio di Carlowitz, uno dei nuovi confidenti del Duca, consigli\u00f2 a Maurizio (di modo da prevenire una guerra con l'imperatore Carlo V e con suo fratello Ferdinando, allo stesso tempo Re dei Romani e suo confinante come Re di Boemia) di non promuovere ulteriormente il protestantesimo.\nEgli perci\u00f2 decise di prendere parte agli scontri tra le armate imperiali e quelle turche di Solimano il Magnifico, Sultano dell'Impero Ottomano, (1542), contro Guglielmo di J\u00fclich-Kleve-Berg (1543) e contro il Re Francesco I di Francia (1544). D'altro canto il Duca confisc\u00f2 le propriet\u00e0 della Chiesa cattolica impossessandosi di un'enorme fortuna. Parte dei proventi degli espropri furono donati dalle Scuole del Principe (\"F\u00fcrstenschulen\") a Pforta, Mei\u00dfen e Grimma. Le basi legali del provvedimento furono stabilite con il \"Nuovo Ordine Nazionale\" (\"Neue Landesordnung\") dal 1543.\nSuccessivamente, Maurizio, si rifiut\u00f2 di far parte della Lega di Smalcalda guidata dai protestanti, anche se il Langravio Filippo d'Assia, suo amico e suocero, era uno dei capi della lega. La causa principale del suo rifiuto fu la sua opposizione alla linea ernestina, guidata da Giovanni Federico I a cui il Sacro Romano Impero aveva promesso l'elettorato sassone, ora nelle mani di Giovanni Federico. Nella settimana santa del 1542, avvenne tra i due il processo per il feudo di Wurzener (\"Wurzener Fehde\"), dato che erano vicini ad una guerra di famiglia, perch\u00e9 Giovanni Federico I aveva occupato e amministrava liberamente la regione di Wurzener. Le controversie si erano anche originate dalla politica fiscale in questa zona. L'intervento del langravio Filippo d'Assia e di Martin Lutero prevenne la guerra.\nA causa della strenua opposizione mossa da Giovanni Federico I ad accogliere la Chiesa evangelica imposta dall'Imperatore Carlo V, il 20 luglio 1546, in accordo con la politica imperiale venne emanato un bando imperiale (\"Reichsacht\") contro di lui, fatto che legittim\u00f2 Maurizio a prendere possesso del feudo di Wurzener. Attraverso queste dimostrazioni di forza, l'imperatore voleva evitare una futura propagazione del protestantesimo in Europa.\nDopo iniziali successi, il Duca si alle\u00f2 con l'imperatore per sconfiggere la Lega di Smalcalda con le sue armate invase la Boemia. Nel momento cruciale, la Battaglia di M\u00fchlberg, presso l'Elba, l'Imperatore e suo fratello Ferdinando, con l'aiuto di Maurizio poterono sconfiggere la Lega di Smalcalda catturando il langravio Filippo e Giovanni Federico I. In accordo con le cronache dell'epoca, tutto ci\u00f2 avvenne in un solo giorno, il 24 aprile 1547. Nella speranza di sfuggire alla decapitazione, Giovanni Federico consegn\u00f2 Wittemberg nelle mani di Maurizio; con questo, egli ricevette la dignit\u00e0 elettorale e nuove terre. Il Duca Maurizio di Sassonia lasci\u00f2 il campo di battaglia il 4 giugno 1547 e prese possesso dell'Elettorato. La nomina ufficiale ebbe effetto, ma solo pi\u00f9 tardi ed a caro prezzo: egli aveva accolto la chiesa evangelista ed aveva posto il proprio suocero, Filippo d'Assia, in una situazione che non gli offriva prospettive. Maurizio gli assicur\u00f2 che avrebbe potuto evitare di essere visto come un traditore, solo se si fosse arreso all'Imperatore. In ogni caso, Filippo venne fatto prigioniero ed esiliato, pur dopo essersi gettato alle ginocchia di Carlo V.\n1548-1553: La Dieta di Augusta e la Pace di Passavia.\nMaurizio, dopo questi avvenimenti, insult\u00f2 i propri compatrioti con l'appellativo di \"Giuda\", elemento che fu disapprovato anche dall'imperatore (dal momento che ora Carlo V tentava di reintrodurre il cattolicesimo nei territori protestanti dell'impero), e protest\u00f2 anche per la continua prigionia del suocero, il Langravio Filippo, malgrado la sua libert\u00e0 fosse stata garantita da Carlo V. Maurizio espose questi fatti alla Dieta di Augusta il 25 febbraio 1548, dove avvenne la formalizzazione dei possedimenti di Maurizio nell'Elettorato di Sassonia.\nRicevuto l'ordine di catturare i ribelli luterani nella citt\u00e0 di Magdeburgo (1550), Maurizio colse l'occasione per rivolgersi contro Carlo V con altri principi protestanti.\nNel Trattato di Chambord siglato con il re francese Enrico II nel gennaio 1552, Maurizio promise al re denaro e armi per una campagna contro Carlo V. Come ricompensa, Enrico avrebbe dovuto cedere quattro citt\u00e0 imperiali conquistate (Metz, Toul, Verdun e Cambrai) con le loro diocesi, anche se Maurizio non aveva i diritti per ottenerle.\nNel marzo 1552 i ribelli giunsero nel sud della Germania, sfociando in Austria, forzando l'imperatore ad arrendersi ed a rilasciare Filippo d'Assia. Mentre Enrico di Francia attravers\u00f2 il Reno ed occup\u00f2 le terre imperiali promesse a Maurizio, l'imperatore, preso alla sprovvista, si spost\u00f2 a Villaco. In vista di questi successi, Maurizio lasci\u00f2 l'alleanza con Enrico II e negozio un trattato con il fratello di Carlo, il re Ferdinando I, a cui Carlo V ader\u00ec volontariamente. Con la Pace di Passavia, firmata nell'agosto del 1552, la posizione dei luterani venne momentaneamente garantita. Come contratto della pace vi era anche il rilascio effettivo di Giovanni Federico I di Sassonia e del langravio Filippo d'Assia. La guerra termin\u00f2 nel 1556 con Ferdinando I; le citt\u00e0 imperiali rimasero un possesso francese.\nQuando Maurizio torn\u00f2 in Sassonia, protestanti e cattolici erano trattati con egual rispetto. Inoltre questo era stato promosso da diverse lettere dell'imperatore al fine di conservare la pace; poco dopo, ricominci\u00f2 la guerra contro gli ottomani in Ungheria. Il margravio Alberto Alcibiade di Brandeburgo-Kulmbach (che rifiut\u00f2 l'armistizio di Passavia) conquist\u00f2 velocemente le diocesi di W\u00fcrzburg e di Bamberga -che rimasero sotto il suo controllo per undici anni sebbene fossero formalmente propriet\u00e0 di Giovanni Federico I-, e la citt\u00e0 imperiale di Norimberga. Questo fu l'inizio della Seconda guerra dei margravi, che si concluse con la Pace di Augusta del 1555.\nGli ultimi anni.\nAlberto Alcibiade era formalmente un alleato di Maurizio, che aveva combattuto al suo fianco nella Guerra Scamalcadica. Ma ora Maurizio incentr\u00f2 le proprie alleanze su Ferdinando I che lo spinse a combattere proprio contro Alberto Alicibiade. Il 9 luglio 1553 la Battaglia di Sievershausen si svolse a Lehrte. Maurizio vinse la battaglia; in ogni caso, venne colpito da una pallottola all'addome e mor\u00ec due giorni dopo sul campo di battaglia, a 32 anni. Venne sepolto nella cattedrale di Freiberg. Nel 1853, 300 anni dopo la battaglia, il luogo della sua morte venne commemorato da un monumento costituito da 7,5 tonnellate di pesante granito proveniente dalla sua patria, la Sassonia.\nDal momento che Maurizio mor\u00ec senza eredi maschi sopravvissutigli, il fratello Augusto gli succedette come Elettore. Egli si stabil\u00ec a Dresda, poco dopo la morte di Maurizio, e il monumento funebre di Maurizio (\"Moritzmonument\"), divenne il primo monumento storico nazionale della Sassonia."}
{"id": "1493092", "revid": "729019", "url": "https://it.wikipedia.org/wiki?curid=1493092", "title": "Brava (Capo Verde)", "text": "Brava \u00e8 un'isola vulcanica di Capo Verde, appartenente al gruppo delle Sotavento. Da un punto di vista amministrativo, l'isola costituisce una contea (Contea di Brava), con capoluogo Nova Sintra.\nStoria.\nL'isola fu colonizzata alla met\u00e0 del XV secolo. Nel 1675 la sua popolazione aument\u00f2 rapidamente in seguito all'eruzione del Monte Fogo, sulla vicina isola di Fogo, che port\u00f2 numerosi profughi a stabilirsi a Brava.\nGli insediamenti umani sono stati gravemente danneggiati dalla tempesta tropicale Beryl nel 1982.\nL'attivit\u00e0 vulcanica che ha dato origine all'isola \u00e8 ancora presente, ma non ci sono registrazioni di eruzioni in epoca storica.\nNelle acque oceaniche, circa 20\u00a0km al largo della costa a sudovest dell'isola, si trova il vulcano sottomarino Cadamosto Seamount, la cui sommit\u00e0 arriva a 1.500\u00a0m al di sotto della superficie del mare.\nEconomia.\nLa principale attivit\u00e0 economica dell'isola era tradizionalmente la caccia alla balena; oggi \u00e8 l'agricoltura. Brava \u00e8 una delle due isole abitate di Capo Verde a non avere un aeroporto (l'altra \u00e8 Santo Ant\u00e3o).\nInsediamenti.\nOltre a Nova Sintra, i principali insediamenti di Brava sono:"}
{"id": "1493101", "revid": "767487", "url": "https://it.wikipedia.org/wiki?curid=1493101", "title": "Adriana Calcanhotto", "text": "\u00c8 una delle principali rappresentanti della MPB (M\u00fasica Popular Brasileira).\nLe sue composizioni raggruppano diversi stili che vanno dalla samba al rock, passando per la bossa nova, il funk, il pop e le ballate.\nBiografia.\n e di una ballerina brasiliana, Morgada Assump\u00e7\u00e3o Cunha. A sei anni riceve in regalo dal nonno il suo primo strumento musicale: una chitarra, che subito inizia a suonare studiando nel frattempo anche canto. Subisce diverse influenze musicali (MPB) e letterarie (modernismo brasiliano). \u00c8 affascinata dal movimento culturale \"antropofago\" di cui fanno parte tra gli altri gli scrittori Oswald de Andrade e Tarsila do Amaral.\nInizia la carriera artistica suonando in locali come il \"Fazendo Artes\" e il \"Porto de Elis\". Ha anche scritto per il teatro prima di iniziare l'attivit\u00e0 di concertista e di partecipare a festival in tutto il paese. Il primo disco \"Engui\u00e7o\" ottiene un ottimo successo, da esso viene tratto il singolo \"Naquela Esta\u00e7\u00e3o\", \u00e8 l'epoca in cui viene paragonata a Elis Regina.\nIl suo secondo lavoro \u00e8 \"Senhas\" del 1992, nell'album spiccano \"Esquadros\" e \"Mentiras\".\nNel 1994 esce \"A f\u00e1brica do poema\", un album sperimentale che include poesie di \"Augusto de Campos\", \"Gertrude Stein\" e collaborazioni con \"Waly Salom\u00e3o,\" \"Arnaldo Antunes\", \"Ant\u00f4nio C\u00edcero\" e \"Jorge Salom\u00e3o\". Il disco, l'ultimo in vinile, presenta capolavori come \"Metade\" e \"Inverno\".\nLa fatica successiva fu \"Maritimo\", album che propone incursioni nella musica dance (\"Pista de dan\u00e7a\", \"Parangol\u00e9 Pamplona\"), samples (\"Vamos comer Caetano\") e la riproposizione di un classico \"Quem vem pra beira do mar\" di \"Dorival Caymmi\". Il pezzo di maggior successo del disco \u00e8 il \"Vambora\".\nNella stessa epoca (1996) mette in musica una poesia del poeta portoghese M\u00e1rio de S\u00e1 Carneiro: \"O outro\", successivamente inserito nella raccolta \"P\u00fablico\" (2000).\nNel 2004, usando lo pseudonimo di Adriana Partimpim (che \u00e8 il soprannome con cui il padre la chiamava da bambina), pubblica il disco omonimo, una raccolta di canzoni dedicate all'infanzia.\nNel 2006 partecipa all'album Onda tropicale di Fiorella Mannoia duettando nel brano \"A Felicidade\", cui segue nel 2008 \"Mar\u00e9\", comprendente pezzi celebri di Musica Popolare Brasiliana (MPB), tra cui i pi\u00f9 interessanti sono \"Mulher Sem Raz\u00e3o\" e \"Tr\u00eas\", di diversi autori.\nNel 2011 pubblica \"O Micr\u00f3bio Do samba\", un disco interamente dedicato al samba contenente sia brani scritti da lei sia cover di altri autori. L'anno successivo viene pubblicato un live (cd/dvd) dal titolo \"Multishov ao Vivo: Microbio Vivo\".\nNel 2015 ha pubblicato un cd e un dvd dal titolo \"Loucura\", registrati dal vivo il 4 dicembre 2014 a Porto Alegre, nel corso di una serata speciale dedicata al cantante e compositore Lupic\u00ednio Rodrigues.\nVita privata.\nApertamente lesbica, nel 2021 ha dichiarato di essere in una relazione con l'attrice Maite Proen\u00e7a."}
{"id": "1493108", "revid": "99064", "url": "https://it.wikipedia.org/wiki?curid=1493108", "title": "A time for dancing", "text": ""}
{"id": "1493109", "revid": "46291", "url": "https://it.wikipedia.org/wiki?curid=1493109", "title": "Orchidee di Cavagrande del Cassibile", "text": "Le orchidee di Cavagrande del Cassibile, una riserva naturale nella provincia di Siracusa, appartengono a 34 specie diverse di orchidee selvatiche, alcune delle quali endemiche della Sicilia. La maggior parte delle specie fiorisce tra marzo e maggio, anche se in qualche caso la fioritura \u00e8 anticipata a febbraio (\"Ophrys collina\") ovvero pu\u00f2 protrarsi sino a giugno (\"Orchis fragrans\"). L'epoca di fioritura citata nelle schede seguenti si riferisce al territorio della riserva. Per informazioni pi\u00f9 generali vedere le voci relative alle singole specie."}
{"id": "1493113", "revid": "729019", "url": "https://it.wikipedia.org/wiki?curid=1493113", "title": "Crevan", "text": "Crevan (nota anche come ex Ridotto di Crevan) \u00e8 un isolotto della Laguna Veneta settentrionale.\nSi trova all'estremit\u00e0 sudorientale della palude di Burano (che la separa dall'omonima isola) e alla confluenza del canale di Crevan nel canale di Burano. Si estende su \u00a0m\u00b2, dei quali 421 sono edificati.\nCrevan non compare nelle mappe pi\u00f9 antiche della laguna e di essa si hanno notizie solo dall'inizio dell'Ottocento quando, durante la dominazione napoleonica, fu costruito un ridotto. Il fortino venne recuperato dalla successiva dominazione austriaca che lo ampli\u00f2 con l'erezione di una blockhaus.\nDopo un periodo di abbandono, l'isola \u00e8 divenuta di privati che hanno convertito le vecchie strutture militari a fini residenziali (di grande pregio il parco, ricco di alberi da frutto e ornamentali). Dopo essere stata dei veronesi Polo per circa trent'anni, \u00e8 passata all'imprenditore Giorgio Panto che proprio nelle vicinanze \u00e8 morto precipitando con il suo elicottero.\nNel porticciolo annesso al complesso \u00e8 ormeggiato un trabaccolo varato nel 1898, considerato la pi\u00f9 antica imbarcazione del genere ancora esistente."}
{"id": "1493115", "revid": "648716", "url": "https://it.wikipedia.org/wiki?curid=1493115", "title": "Programma Lunar Orbiter", "text": "Il programma Lunar Orbiter fu costituito da una serie di 5 sonde non pilotate lanciate dagli USA nel biennio 1966 - 1967 con il compito di eseguire delle foto dell'intera superficie lunare. Tutte e cinque le missioni riuscirono e in totale fu mappata il 99% della Luna. Le foto raccolte dalle prime tre sonde servivano per scegliere i siti di atterraggio delle successive missioni spaziali Surveyor e Apollo. Le ultime due sonde completarono la mappatura del nostro satellite per scopi scientifici.\nI satelliti lunari possedevano un ingegnoso sistema di acquisizione immagini che consisteva in due obiettivi, un sistema di trascinamento pellicola, un sistema di sviluppo e uno scanner per la conversione e la trasmissione dati.\n&lt;br&gt;Le due lenti, una grandangolare e una macro, avevano il fuoco coincidente sullo stesso piano, in modo da impressionare la stessa pellicola, la quale, durante l'esposizione, veniva mossa per compensare la velocit\u00e0 di navigazione della sonda.\nDurante le missioni del Programma Lunar Orbiter, furono eseguite le prime foto della Terra nella storia.\nLe navicelle.\nIl vettore principale aveva una forma pressoch\u00e9 tronco-conica, alto 1,65 metri e largo 1,5 metri. La sonda aveva tre ponti: il ponte della strumentazione era alla base della navicella e ospitava le batterie, un transponder, la strumentazione della navigazione, le telecamere, il sensore di navigazione puntato su Canopo, il decodificatore dei comandi inviati dal centro di controllo e un multiplexer. Da questo ponte si estendevano all'infuori quattro pannelli solari e le antenne ad alto e basso guadagno. Sul secondo ponte, quello mediano, trovavano posto il motore per il controllo della velocit\u00e0, il propellente, dei serbatoi pressurizzati dell'ossidante, il sensore solare e il rilevatore di micro meteoriti. Il terzo ponte era in realt\u00e0 uno scudo per proteggere i sottostanti ponti dal calore emanato dal motore di controllo velocit\u00e0.\nI quattro pannelli solari fornivano una potenza di 375 watt, i quali alimentavano la sonda e ricaricavano le batterie al nichel-cadmio di 12 A/h, necessarie quando il Sole era occultato dalla Luna. Le comunicazioni con la Terra erano affidate a due trasmettitori: uno di 10 watt che utilizzava l'antenna parabolica ad alto guadagno di 1 metro di diametro per l'invio delle foto e il secondo di 0,5 watt con un'antenna a basso guadagno per comunicazioni. Entrambe le antenne lavoravano alla frequenza di .\nRisultati del Programma.\nLe cinque sonde riuscirono a mappare il 99% della superficie lunare con una risoluzione massima di 1 metro per pixel. Le foto complessive furono 2.180 in alta risoluzione e 882 in media risoluzione. I rilevatori di micro meteoriti registrarono in totale 22 impatti dimostrando che il flusso di materia vicino alla Luna era il doppio rispetto allo spazio, ma molto pi\u00f9 piccolo di quello terrestre. I sensori di radiazioni rilevarono che le protezioni in fase di sviluppo per le future missioni Apollo erano pi\u00f9 che sufficienti a proteggere gli equipaggi. Tutte le sonde erano state progettate per impattare sulla Luna prima che si finisse il propellente necessario a governarle, questo perch\u00e9 non causassero problemi alle successive missioni spaziali statunitensi. Il programma cost\u00f2 in totale 200 milioni di dollari.\nDisponibilit\u00e0 dei dati.\nLe fotografie orbitali Lunar Orbiter sono state trasmesse alla Terra come dati analogici in seguito alla scansione a bordo della pellicola originale in una serie di strisce. I dati sono stati scritti su nastro magnetico e anche su pellicola. I dati sulle pellicole sono stati utilizzati per creare mosaici fatti a mano di fotogrammi del Lunar Orbiter. Ogni esposizione del Lunar Orbiter ha prodotto due fotografie: fotogrammi a media risoluzione con un obiettivo da 80 mm di lunghezza focale e fotogrammi ad alta risoluzione con un obiettivo da 610 mm di lunghezza focale. A causa delle loro grandi dimensioni i fotogrammi ad alta risoluzione sono stati divisi in tre sezioni o sottostrutture. Sono state create stampe di grande formato 16 x 20 pollici dai mosaici e diverse copie sono state distribuite negli Stati Uniti alle librerie di immagini e dati della NASA note come Regional Planetary Information Facilities. Le panoramiche risultanti erano generalmente di altissima risoluzione spaziale e riguardavano una parte sostanziale della superficie lunare, ma soffrivano di strisce \"alla veneziana\", dati mancanti o duplicati e frequenti effetti di saturazione che ne ostacolavano l'uso. Per molti anni queste immagini sono state alla base di gran parte della ricerca scientifica lunare. I mosaici fotografici dell'orbita lunare sono particolarmente utili per lo studio della morfologia delle caratteristiche topografiche lunari.\nSono stati pubblicati diversi atlanti e libri con fotografie dell'orbita lunare. Il pi\u00f9 definitivo \u00e8 stato forse quello di Bowker e Hughes del 1971; conteneva 675 lastre fotografiche con una copertura approssimativamente globale della Luna. In parte a causa dell'elevato interesse per i dati e in parte perch\u00e9 l'atlante \u00e8 fuori stampa, il lavoro di scansione delle stampe di grande formato dei dati dell'orbita lunare \u00e8 stato eseguito dal Lunar and Planetary Institute. Queste sono state rese disponibili online come Digital Lunar Orbiter Photographic Atlas of the Moon.\nRecupero dati e digitalizzazione.\nNel 2000 l'Astrogeology Research Program dell'US Geological Survey in Flagstaff \u00e8 stato finanziato dalla NASA (come parte del Lunar Orbiter Digitization Project) per scansionare con risoluzione di 25 micrometri le pellicole positive Lunar Orbiter prodotte a partire dai dati originali. Lo scopo era quello di produrre un mosaico globale della Luna utilizzando i migliori fotogrammi disponibili del programma Lunar Orbiter (in gran parte la stessa copertura di quella di Bowker e Hughes). I fotogrammi sono stati realizzati con strisce di pellicola scansionata; sono stati costruiti digitalmente, controllati geometricamente e proiettati su mappa senza le strisce che erano visibili nei fotogrammi originali. Data la particolare attenzione alla costruzione di un mosaico complessivo, questo progetto ha analizzato solo il 15% circa dei fotogrammi Lunar Orbiter disponibili. I dati delle missioni Lunar Orbiter 3, Lunar Orbiter 4 e Lunar Orbiter 5 sono stati inseriti nel mosaico complessivo.\nInoltre il progetto di digitalizzazione USGS ha realizzato fotogrammi da immagini del Lunar Orbiter ad altissima risoluzione per diversi \"siti di interesse scientifico\". Questi siti erano stati identificati negli anni '60, quando sono stati selezionati i siti di atterraggio dell'Apollo. Sono state rilasciate fotogrammi per siti come il sito di atterraggio dell'Apollo 12, le Marius Hills e il rima Sulpicius Gallus.\nNel 2007, il Lunar Orbiter Image Recovery Project (LOIRP) ha iniziato un lavoro di conversione delle fotografie del Lunar Orbiter direttamente dalle videoregistrazioni analogiche originali Ampex FR-900 dei dati del veicolo spaziale al formato immagine digitale, un passaggio che ha permesso di migliorare notevolmente la risoluzione rispetto alle immagini originali degli anni '60. La prima di queste immagini restaurate \u00e8 stata pubblicata alla fine del 2008. Quasi tutte le immagini del Lunar Orbiter sono state recuperate con successo nel febbraio 2014 e sono state sottoposte ad un'elaborazione digitale prima di essere inviate al Planetary Data System della NASA."}
{"id": "1493118", "revid": "212348", "url": "https://it.wikipedia.org/wiki?curid=1493118", "title": "Teoria degli opposti estremismi", "text": "La cosiddetta teoria degli opposti estremismi in Italia indica una teoria politica finalizzata a raggruppare le forze centriste al fine di isolare e marginalizzare i consensi nei confronti delle forze di destra e di sinistra. Questa strategia risale alla fine degli anni '40.\nLo slogan con cui essa veniva espressa fece molta presa nel linguaggio politologico dell'epoca e contribu\u00ec a mantenere, secondo il giudizio di alcuni osservatori, la coesione dell'elettorato moderato attorno ai partiti dell'area centrista.\nNegli anni '70 si utilizz\u00f2 la locuzione \u00abopposti estremismi\u00bb per indicare nelle violenze commesse dai gruppi di estrema destra ed estrema sinistra, che a volte sconfinavano nel terrorismo, un metodo per rafforzare le forze centriste, da parte di settori deviati dello Stato, cos\u00ec da alimentare la cosiddetta strategia della tensione.\nOrigini della teoria.\nTuttavia il pi\u00f9 noto caso di uso ufficiale dell'espressione fu dell'allora prefetto di Milano, Libero Mazza che scrisse il 22 dicembre 1970 un rapporto al Ministro dell'Interno Franco Restivo, in seguito agli scontri in piazza di dieci giorni prima tra Movimento Studentesco e forze dell'ordine. Nel rapporto al suo superiore il prefetto Mazza faceva un resoconto della situazione, a suo avviso allarmante per l'ordine pubblico, che si stava creando a Milano. Nella sua relazione il prefetto faceva presente che dalle due parti estreme dello schieramento politico, gli opposti estremismi, stava emergendo un clima di violenza pericolosa per l'ordine pubblico, attribuendo maggiore forza numerica alle organizzazioni della sinistra extraparlamentare, facendo anche accenno al gruppo che stava costituendo le Brigate Rosse.\nIl \u00abrapporto Mazza\u00bb fu pubblicato dai giornali il 16 aprile 1971. L'aver evidenziato che i rischi per l'ordine pubblico provenivano non solo dalle organizzazioni neofasciste di estrema destra, ma anche da quelle di estrema sinistra, attir\u00f2 pesanti critiche e contestazioni da parte della stampa e dei politici di sinistra.\nEugenio Scalfari, futuro fondatore del quotidiano \"la Repubblica\" e allora deputato socialista, sostenne che il prefetto Mazza era \u00abuno sciocco, che non capisce quanto accade, o un fazioso che non vuole capire\u00bb e present\u00f2 un'interrogazione parlamentare. Un altro esponente socialista, Riccardo Lombardi defin\u00ec invece la teoria degli opposti estremisti come \u00abespressione di rozzezza culturale\u00bb.\n\"Paese Sera\" (quotidiano vicino al PCI) auspic\u00f2 inoltre una rimozione di Mazza dal ruolo di prefetto a Milano.\nLibero Mazza \u00e8 stato riabilitato solo anni dopo, quando l'allarme terrorismo si concretizz\u00f2 e la locuzione \u00abopposti estremismi\u00bb fu accettata e utilizzata da buona parte dell'opinione pubblica.\nPolitica.\nAll'inizio degli anni settanta l'insieme dei partiti di area governativa comprendeva, in ordine di peso elettorale, la Democrazia Cristiana, il Partito Socialista Italiano, il Partito Socialista Democratico Italiano, il Partito Liberale Italiano, il Partito Repubblicano Italiano: tale blocco costituiva il pentapartito.\nQuesti partiti governarono l'Italia dal 1947 al 1992, con l'uscita o l'entrata nell'alleanza di uno o pi\u00f9, rimanendo la Democrazia Cristiana sempre il blocco principale.\nEstremismo politico.\nL'espressione letterale fu ripresa alla fine degli anni sessanta con un significato alquanto diverso, connesso all'estremismo di destra e di sinistra.\nCon questa locuzione si indic\u00f2 alla fine degli anni sessanta una particolare situazione politica italiana in cui gruppi extraparlamentari, genericamente di destra e di sinistra, si scontravano tra loro o avversavano le istituzioni dello Stato creando fatalmente i presupposti per l'insorgenza del terrorismo di matrice politica.\nLa lettura data dai partiti di governo, analogamente a quanto gi\u00e0 fatto in senso politico, era evidentemente indirizzata all'elettorato, con il fine di non far mancare il sostegno alle forze moderate e centriste e ponendo come giustificazione il mantenimento dell'ordine pubblico e della stabilit\u00e0 politica.\nLa lettura contrapposta era detta \u00abstrategia della tensione\u00bb e sosteneva che, invece, i movimenti di destra agivano con lo scopo di portare a una svolta autoritaria: inoltre, la loro azione di destabilizzazione, effettuata tramite ampie stragi con alto numero di vittime e risonanza mediatica, avrebbe reso possibile l'emanazione di leggi repressive per fermare gli scioperi e le lotte operaie che caratterizzarono quegli anni."}
{"id": "1493119", "revid": "1543377", "url": "https://it.wikipedia.org/wiki?curid=1493119", "title": "NBA 2K8", "text": "NBA 2K8 \u00e8 un videogioco di basket NBA prodotto dalla 2K Sports, branca della nota Take Two Interactive. Dal 2003 la 2K Sports produce la serie \"NBA 2K\", che subito \u00e8 diventata concorrente della serie \"NBA Live\" della EA Sports. Il testimonial per questa edizione, dopo 3 anni di sponsor da Shaquille O'Neal, \u00e8 Chris Paul dei New Orleans Hornets\nCaratteristiche principali.\nLa versione 2K8 non aggiunge molte modifiche alla precedente versione, tranne alcune nuove animazioni, nuovi men\u00f9, alcuni bug tolti, rinnovamento della modalit\u00e0 playoff e ovviamente i roster aggiornati. Da notare che i roster sono aggiornati dopo il Draft NBA, mentre \"NBA Live\" li ha aggiornati a prima.\nModalit\u00e0 di gioco.\nLe modalit\u00e0 di gioco sono le seguenti:\nSquadre.\nLe squadre sono tutte quelle della NBA, pi\u00f9 alcune altre squadre, ovvero i Rookies e i Sophomores (i migliori giocatori rispettivamente al loro 1\u00ba e al 2\u00ba anno NBA), una squadra con i migliori giocatori degli anni cinquanta e anni sessanta, sei squadre con i migliori giocatori degli anni settanta, ottanta e novanta (ognuna divisa in Eastern Conference e Western Conference) e alcune squadre \"All-Star\".\nA differenza di NBA Live 08, non \u00e8 presente alcuna nazionale FIBA.\nComandi.\nI comandi sono rimasti praticamente invariati rispetto alla scorsa edizione. Si differenziano in base se si ha il possesso di palla (comandi in attacco) o se la squadra avversaria ha il possesso di palla (comandi in difesa).\nIl gioco supporta il sistema analogico, necessario per giocare.\nComandi in attacco.\nIl tasto del tiro funziona sia per i tiri normali che per le schiacciate. Se si trova sulla linea dei tre punti, il tiro sar\u00e0 normale. Se si trova all'interno dell'area e non \u00e8 in corsa, anche in questo caso sar\u00e0 normale. Se il giocatore \u00e8 dentro l'area ed \u00e8 in corsa dipende dal giocatore: alcuni schiacciano, altri l'appoggiano al tabellone.\nDifferenze e critiche rispetto a NBA Live 08.\nCome gi\u00e0 anticipato prima, \"NBA Live 08\" \u00e8 il maggior concorrente di questo gioco.\nNon \u00e8 molto facile fare un paragone, anche perch\u00e9 i due giochi, anche se sono entrambi giochi di pallacanestro, hanno due impostazioni diverse: il titolo della 2K Sports \u00e8 pi\u00f9 \"simulativo\" (ovvero simile alla realt\u00e0), mentre la serie \"NBA Live\" \u00e8 da sempre conosciuta con uno stile pi\u00f9 \"arcade\". In generale, per\u00f2, le maggiori riviste specializzate e alcuni siti internet danno punteggi pi\u00f9 alti per la serie 2K e questa differenza sta aumentando sempre pi\u00f9 negli anni.\nIl punto di vantaggio di \"NBA 2K8\" \u00e8 avere una maggiore realisticit\u00e0 e una migliore fluidit\u00e0 nei movimenti dei giocatori, mentre \"NBA Live 08\" continua a primeggiare nella modalit\u00e0 Dinasty (concorrente della modalit\u00e0 Associazione), nettamente superiore rispetto a quella del titolo della 2K Sports.\nNext-gen.\nCome gi\u00e0 successo l'anno scorso, anche la versione 2K8 \u00e8 passata alla nuova generazione di videogiochi (settima generazione), ovvero a PlayStation 3 e Xbox 360.\nEsiste anche una versione per PlayStation 2, ma \u00e8 meno curata delle altre. Le maggiori differenze delle versioni next-gen sono l'implementazione della Slam Dunk Contest (gara di schiacciate) e la sfida per i tiri da tre punti. Inoltre nelle versioni per Playstation 3 e Xbox 360 esistono animazioni e movimenti personalizzati per ogni giocatore che nella versione PlayStation 2 sono parzialmente o totalmente assenti."}
{"id": "1493120", "revid": "117142742", "url": "https://it.wikipedia.org/wiki?curid=1493120", "title": "Faccio quello che voglio (Vacca)", "text": "Faccio quello che voglio \u00e8 il secondo album in studio del rapper italiano Vacca, pubblicato nel 2007 dalla Capitol Records.\nTutti i brani di questo album sono interamente prodotti da Mastermaind dei Numeri2AndTheBand."}
{"id": "1493123", "revid": "287204", "url": "https://it.wikipedia.org/wiki?curid=1493123", "title": "Maurizio di Sassonia (1696-1750)", "text": "Biografia.\nErmanno Maurizio di Sassonia (pi\u00f9 conosciuto col solo nome di Maurizio di Sassonia) nacque a Goslar, nella Bassa Sassonia, figlio illegittimo di Augusto II, re di Polonia ed Elettore di Sassonia, e della Contessa Aurora von K\u00f6nigsmarck. Venne battezzato come \"Hermann Moritz\" e subito chiamato con i titoli di \"Conte di Sassonia\" o \"Conte de la Raute\".\nMaurizio ottenne dal padre durante il suo vicariato imperiale il grado di colonnello in un reggimento di corazzieri. Nel 1706 egli studi\u00f2 musica e filosofia ad Halle e gi\u00e0 allora era considerato un bambino prodigio. Nel 1709 egli si distinse combattendo nelle Fiandre agli ordini di Eugenio di Savoia e del duca di Marlborough e altrettanto fece nel 1711 a Stralsund, nel corso della grande guerra del Nord, sotto gli occhi del padre. Subito dopo la madre lo fece sposare alla ricca contessa di L\u00f6ben, matrimonio che venne sciolto dieci anni dopo.\nNel 1717 egli prese parte in Ungheria, sempre sotto il comando di Eugenio di Savoia, alla \nguerra contro i turchi e nel 1720 entr\u00f2 a servizio del Regno di Francia. Nel 1726 i notabili di Curlandia, dietro pressioni della duchessa-vedova Anna I di Russia, figlia dello zar Ivan V, lo proclamarono duca di Curlandia.\nTuttavia, nel 1729, spinto da pressioni russe, Maurizio lasci\u00f2 la Curlandia per ritornare in Francia e nel 1733 si distinse combattendo nella zona del Reno Superiore durante la guerra di successione polacca e nel 1736 venne promosso tenente generale.\nNel 1738 avanz\u00f2 con il suo esercito verso Praga, che il 26 novembre 1741, durante la guerra di successione austriaca, conquist\u00f2 d'assalto, per poi occupare Eger e Elbogen; ritorn\u00f2 quindi insieme al maresciallo de Broglie al Reno, ove s'impossess\u00f2 della linea di Lauterbourg. \nNel 1743 cre\u00f2 nuovamente un proprio Corpo franco, i \"Volontaires de Saxe\", che erano direttamente al suo personale servizio.\nLa sua campagna del 1744 nelle Fiandre, sotto il comando nominale di Luigi XV, fu il capolavoro della sua \"arte della guerra\", mentre costringeva all'inattivit\u00e0 il nemico, superiore di numero. \nNel febbraio 1745 occup\u00f2 Bruxelles, l'11 maggio batt\u00e9 gli inglesi a Fontenoy e replic\u00f2 il successo l'11 ottobre 1746 a Roucoux. Nell'aprile del 1746 era stato naturalizzato definitivamente francese. Venne quindi nominato \"Mar\u00e9chal g\u00e9n\u00e9ral des camps et arm\u00e9es du roi\" e dopo l'assedio di Lauffeld, del 2 luglio 1747, e la presa di Bergen op Zoom del 16 settembre 1747, Comandante in capo nei Paesi Bassi occupati.\nConclusasi la guerra di successione austriaca con la pace di Aquisgrana del 18 ottobre 1748, Maurizio si ritir\u00f2 nel Castello di Chambord, che Luigi XV gli aveva lasciato in uso a vita, e che divenne luogo d'incontro di eruditi, artisti e filosofi. \nEgli mor\u00ec il 30 novembre del 1750, tra le sei e le sette del mattino, a causa di \"febbre putrida\", e venne sepolto nella chiesa protestante di San Tommaso a Strasburgo, ove, tra il 1765 ed il 1776, l'artista francese Jean-Baptiste Pigalle gli eresse un grosso monumento funebre.\nL'arte della guerra.\nMaurizio di Sassonia \u00e8 famoso, oltre che come comandante focoso al limite della temerariet\u00e0, come teorico dell'arte della guerra. Nel 1732, durante una breve malattia, scrisse le \"Meditazioni\", un'opera di strategia e tattica che fu pubblicata solo dopo la sua morte.\nIn quest'opera Maurizio lodava l'ordine profondo, gli attacchi all'arma bianca e le tattiche aggressive, sminuendo invece l'importanza delle armi da fuoco e della polvere da sparo.\nMentre questi aspetti della sua opera sono indice di forte conservatorismo (e nella pratica non furono utilizzati nemmeno da lui) Maurizio inizi\u00f2 anche alcune riflessioni d'avanguardia: filosoficamente distinse tra una parte scientifica dalla guerra (composta dall'organica, dall'addestramento, dall'armamento e dall'equipaggiamento, ovvero cose che potevano essere organizzate a tavolino) ed una artistica, irrazionale, \"sublime\", che si esalta nel colpo d'occhio e nelle intuizioni del comandante, nel carattere delle truppe, nel morale (assai mutevole anche tra i veterani), nei casi e negli accidenti.\nInoltre Maurizio di Sassonia fu un sostenitore delle divisioni (chiamate da lui \"corpi\") ovvero di una riforma dell'organica che stabilisse delle strutture stabili e proporzionate, formate da reparti di cavalleria, fanteria ed artiglieria con un'aliquota di genio e servizi, che si muovessero in maniera autonoma, o meglio ancora su vie parallele a ore o giorni di marcia l'una dall'altra. Ogni divisione sarebbe stata in grado di combattere autonomamente una piccola battaglia o far fronte ad un'imboscata, mentre sarebbero state in grado di riunirsi rapidamente per formare un esercito per una battaglia principale.\nMalgrado tutto Maurizio riteneva che un buon generale avrebbe potuto (se non avesse commesso mai errori) passare tutta la sua vita senza combattere una sola battaglia, sconfiggendo il nemico con la manovra, con le scaramucce, gli assalti notturni alle cittadelle (tattica di cui fu un maestro riconosciuto) e la prudenza nella difesa delle proprie linee.\nMatrimonio e discendenza.\nIl 12 marzo 1714 Maurizio spos\u00f2 la ricca ereditiera, contessa Johanna Victoria Tugendreich von Loeben (1699 \u2013 1747) dalla quale ebbe un figlio, Augusto Adolfo, nato il 22 gennaio 1715, che tuttavia mor\u00ec poco dopo la nascita. Il matrimonio fu sciolto il 22 marzo 1721.\nMaurizio ebbe inoltre numerose amanti tra le quali una delle ultime fu Marie Rinteau de Verri\u00e8res (1730\u20131775), dalla quale ebbe una figlia illegittima, Maria Aurora di Sassonia (1748\u20131821), legittimata da Maurizio poco prima della morte, che spos\u00f2 certo Claude Dupin de Francueil, per cui Maurizio fu il bisnonno della scrittrice francese George Sand, il cui vero nome era Amantine Aurore Lucile Dupin de Francueil.\nMaurizio di Sassonia nelle arti.\nOpera lirica.\nMaurizio di Sassonia \u00e8 protagonista dell'opera lirica Adriana Lecouvreur, di Francesco Cilea.\nIn letteratura.\nL'ironia dei versetti non \u00e8 percepibile in lingua italiana, poich\u00e9 si basa sul doppio senso del termine tedesco \"Sheide\", che in quella lingua ha il significato di \"fodera\" o \"guaina\", ma anche, volgarmente, di \"vagina\"."}
{"id": "1493129", "revid": "1005847", "url": "https://it.wikipedia.org/wiki?curid=1493129", "title": "Mat\u00edas Cahais", "text": "Caratteristiche tecniche.\n\u00c8 un difensore centrale."}
{"id": "1493130", "revid": "80339", "url": "https://it.wikipedia.org/wiki?curid=1493130", "title": "Salehard", "text": ""}
{"id": "1493136", "revid": "599013", "url": "https://it.wikipedia.org/wiki?curid=1493136", "title": "Gabriel Paletta", "text": "Biografia.\nIn possesso della doppia cittadinanza grazie alle origini calabresi (il bisnonno, Vincenzo, emigr\u00f2 da Savelli, Crotone), Gabriel \u00e8 il pi\u00f9 giovane di quattro fratelli: Hector \u00e8 arbitro, Ariel \u00e8 magazziniere e Daniel \u00e8 preparatore. Nel 2012 ha avuto un figlio dalla compagna Paula, di nome Sebastian.\nCaratteristiche tecniche.\nBravo di testa, il suo ruolo ideale \u00e8 quello di difensore centrale.\nCarriera.\nClub.\nBanfield.\nDopo aver mosso i primi passi nell'Esperanza, inizi\u00f2 la carriera nelle giovanili del Banfield e arriv\u00f2 in prima squadra nel 2005. Quando il Banfield si qualific\u00f2 per le fasi a eliminazione diretta della Coppa Libertadores, riaggiornarono la lista dei 25 convocati includendo per l'occasione Paletta, che fu immediatamente schierato in campo contro la colombiana Independiente Medell\u00edn. Paletta e la sua squadra superarono le prime fasi, ma poi il giocatore non pot\u00e9 continuare a dare il suo apporto nel torneo poich\u00e9 venne convocato dalla Nazionale Under-20 per partecipare ai Mondiali di categoria del 2005, peraltro vinti.\nLiverpool.\nIl ha acquistato il giocatore per 2,2 milioni di euro, facendogli firmare un contratto di quattro anni il 4 luglio 2006, che lo fece diventare il secondo giocatore argentino a giocare per la squadra del Merseyside dopo Mauricio Pellegrino. Fece la sua prima apparizione con la maglia dei Reds in una amichevole precampionato contro il Wrexham in luglio, e fece il suo debutto in partita ufficiale in League Cup In Liverpool-Reading (4-3) del 25 ottobre 2006. Esordisce in campionato il 2 dicembre 2006 subentrando al 61\u00ba minuto a Sami Hyypi\u00e4 nella trasferta vittoriosa contro il Wigan (0-4). Con i \"Reds\" ha esordito anche in Champions League, nel dicembre 2006 contro i turchi del Galatasaray.\nRafael Ben\u00edtez disse del giocatore: \"\"Paletta \u00e8 molto duro ed \u00e8 esattamente il tipo di giocatore di cui avevamo bisogno che si trover\u00e0 bene in Premiership. Ho lavorato sui difensori argentini nel Valencia: Paletta assomiglia pi\u00f9 a Roberto Ayala che a Mauricio Pellegrino. Se facciamo il paragone con il Liverpool, lui assomiglia pi\u00f9 a Jamie Carragher che a Sami Hyypi\u00e4. Questo \u00e8 un bene perch\u00e9 cos\u00ec abbiamo un certo bilanciamento nello stile dei difensori\".\"\nBoca Juniors.\nDopo un solo anno al Liverpool, Paletta torna in Argentina per giocare nel Boca Juniors, con cui disputa la finale della Coppa del Mondo per club persa dal Boca Juniors contro il per 4 a 2. Con il Boca gioca anche in Copa Libertadores raggiungendo la semifinale prima di esser eliminati dal Fluminense. Nel torneo di Apertura 2008 Paletta si infortuna al legamento crociato anteriore del ginocchio destro nella partita vinta per 1-0 contro l'Arsenal il 9 novembre, restando fuori dal campo per sei mesi. Rientra dall'infortunio proprio contro l'Arsenal il 17 maggio 2009, ma nella successiva partita contro il V\u00e9lez S\u00e1rsfield si infortuna nuovamente dopo 17 minuti di gioco: stavolta \u00e8 distorsione alla caviglia destra.\nParma.\nIl 6 luglio 2010 viene ingaggiato a titolo definitivo dal per 2,5 milioni di euro. Esordisce il 19 settembre 2010 in casa contro il . Dopo aver esordito con la maglia crociata in uno dei periodi pi\u00f9 difficili della squadra che si ritrova ultima in classifica, il difensore argentino riesce gi\u00e0 dalle prime partite a farsi notare per la sua grinta e per aver annullato attaccanti difficili come Marco Borriello e Giampaolo Pazzini, in poco tempo diventa un beniamino dei tifosi che gi\u00e0 gli dedicano striscioni e calorosi applausi. Il 30 ottobre 2011, nella partita interna contro il vinta dai crociati per 2-0, segna il suo primo gol con la maglia giallobl\u00f9. Il 29 aprile 2012 segna il gol vittoria al Via del mare contro il (1-2). Complessivamente in 4 anni e mezzo al Parma ha giocato 131 partite e segnato 6 gol.\nMilan e prestito all'Atalanta.\nIl 2 febbraio 2015 viene ceduto in via definitiva al Milan, con cui firma un contratto fino al 30 giugno 2018 e sceglie di indossare la maglia numero 29. Debutta in rossonero il 7 febbraio seguente, nella partita persa per 3-1 in trasferta contro la Juventus. A fine stagione chiude con un deludente 10\u00ba posto, che lascer\u00e0 i \"diavoli\" fuori dalle competizioni europee. Il 27 agosto 2015 passa in prestito all'Atalanta, sempre in Serie A. Segna il suo primo gol con i bergamaschi il 20 aprile 2016 nella partita pareggiata per 2-2 sul campo del Palermo penultimo in classifica. Dopo 24 presenze e 1 gol fa ritorno al Milan.\nRitorno al Milan e Jiangsu Suning.\nRealizza il suo primo gol in maglia rossonera il 2 ottobre 2016, nel match casalingo con il , segnando il definitivo 4-3 per i padroni di casa, completando la rimonta. Il 23 dicembre 2016 vince la Supercoppa Italiana 5-4 ai rigori contro la Juventus a Doha. Il 28 maggio 2017, nella trasferta contro il Cagliari, subisce la quinta espulsione del campionato, eguagliando il record di sempre della Serie A detenuto da Luigi Apolloni. Il 30 gennaio 2018 si svincola dalla squadra rossonera. Il 23 febbraio viene tesserato dallo Jiangsu Suning.\nGioca la sua prima partita asiatica nella vittoriosa trasferta contro il Guizhou Hengfeng, nel marzo successivo.\nMonza.\nDopo un periodo di prova, il 6 novembre 2019 firma un contratto col Monza fino a giugno 2022. Esordisce con la nuova maglia in occasione della partita casalinga Monza-Giana Erminio 3-0 disputata allo stadio Brianteo l'8 dicembre 2019. Il 19 gennaio successivo mette a segno la sua prima rete in maglia brianzola nel corso del match casalingo Monza-Como 1-1.\nConquistata la promozione in serie B col club brianzolo, ritrova il gol nella serie cadetta il 1\u00ba marzo 2021, in occasione del pareggio in casa del Frosinone per 2-2.\nNazionale.\nA livello giovanile ha vinto un Mondiale Under-20 con l'Argentina nel 2005, ma non \u00e8 mai stato convocato dalla selezione maggiore. La circostanza gli ha permesso, nel marzo 2014, di rispondere positivamente alla chiamata di Prandelli per la Nazionale italiana. Il difensore, ventunesimo oriundo di provenienza argentina, esordisce nell'amichevole con la Spagna risultando uno dei migliori in campo. Partecipa anche al , collezionando soltanto una presenza nella sfida inaugurale (vinta dagli azzurri, per 2-1, contro l'Inghilterra).\nStatistiche.\nPresenze e reti nei club.\n\"Statistiche aggiornate al 1 dicembre 2021.\""}
{"id": "1493137", "revid": "1652635", "url": "https://it.wikipedia.org/wiki?curid=1493137", "title": "Rich Girl (Gwen Stefani)", "text": "Rich Girl \u00e8 un brano musicale della cantante statunitense Gwen Stefani, in collaborazione con la rapper Eve, con cui aveva gi\u00e0 collaborato in \"Let Me Blow Ya Mind\". \u00c8 il secondo singolo estratto dal suo album di debutto come solista, \"Love. Angel. Music. Baby.\". Prodotto da Dr. Dre, \u00e8 un remake dell'omonimo brano di Louchie Lou &amp; Michie One del 1993, che a sua volta era un adattamento di \"If I Were a Rich Man\", brano tratto dal musical \"Fiddler on the Roof\" (in italiano \"Il violinista sul tetto\").\nNella canzone, la Stefani parla dei propri sogni di popolarit\u00e0 e ricchezza, dalla prospettiva di quando era solo una \"ragazza di campagna\".\nIl brano.\nStefani ed Eve avevano gi\u00e0 collaborato nel singolo \"Let Me Blow Ya Mind\" del 2001. Quando Stefani ha cominciato a registrare il suo disco da solista, Eve ha manifestato interesse nel lavorare nuovamente con Stefani dicendo: \"\u00e8 furba, equilibrata ed ingegnosa. Sarebbe intenso nonostante tutto\". Le due artiste hanno deciso di collaborare di nuovo dopo aver parlato nella sala da pranzo di Stefani durante una festa.\nVideo musicale.\nDiretto da David LaChapelle, il video di \"Rich Girl\" comincia con un gruppetto di bambine giapponesi (le Harajuku Girls, presenti in molti dei video della Stefani), che giocano con un galeone pirata e due bambole di Gwen Stefani e di Eve, mentre discutono sull'argomento \"se fossi ricca...\". Dopo questa introduzione lo svolgimento del video si sposta su un galeone dove la Stefani, Eve e le Harajuku Girls cantano il brano ed eseguono la coreografia, vestite da pirati con tanto di benda sull'occhio. Alla fine del surreale video, la nave viene attaccata ed affonda nel mare. L'ultima scena ripropone le ragazzine che giocano. Le vediamo mentre distruggono il galeone e ne fingono la fine buttandolo dentro un acquario; un po' come se si trattasse di un gioco \"voodoo\".\nTracce.\nEuropean CD Single\nEuropean CD Maxi Single"}
{"id": "1493138", "revid": "1873126", "url": "https://it.wikipedia.org/wiki?curid=1493138", "title": "Albert Memorial", "text": "L'Albert Memorial \u00e8 un monumento situato a Londra, all'interno dei Kensington Gardens, che formano uno dei Parchi Reali della citt\u00e0. Si trova di fronte alla Royal Albert Hall.\nFu commissionato dalla regina Vittoria del Regno Unito in memoria del suo consorte, il principe Alberto di Sassonia-Coburgo-Gotha, morto nel 1861 a causa di una febbre tifoide. Il monumento fu eseguito da Sir George Gilbert Scott secondo i canoni dell'architettura neogotica.\nInaugurato nel 1882, il \"Memorial\" \u00e8 formato da un baldacchino riccamente ornato che ospita una statua del principe Alberto (posta in quel luogo gi\u00e0 nel 1875), rivolta verso sud. \u00c8 attraversato da un fregio che rappresenta ben 169 volti riconoscibili di celebri architetti, scultori, pittori, poeti. Vi sono due gruppi di sculture allegoriche: le prime quattro rappresentano esempi di produzione economica ed industriale dell'epoca vittoriana (agricoltura, commercio, manifattura); le altre quattro invece rappresentano quattro continenti, l'Europa, l'Africa, l'Asia e le Americhe. Ogni gruppo scultoreo raffigurante un continente presenta un animale caratteristico del luogo: per l'Europa un toro, per l'Africa un cammello, per l'Asia un elefante indiano e per le Americhe un bisonte americano.\nLo scultore Henry Hugh Armstead coordin\u00f2 l'immensa cooperazione fra molti artisti della Royal Academy of Arts, inclusi Thomas Thornycroft, Patrick MacDowell, John Bell, John Enrico Foley, William Theed, William Calder Marshall, John Lawlor ed Henry Weekes.\nLa statua del principe Alberto fu realizzata da Thomas Brock.\nVerso la fine del 1990 l'Albert Memorial ero in uno stato di completo decadimento. Fu cos\u00ec eseguito un grande restauro da parte dell'azienda \"Mowlem Company\" che ridipinse il monumento, lo ridot\u00f2 del suo colore dorato originario ed and\u00f2 a riparare le parti maggiormente danneggiate. Durante i lavori fu posta nella sua collocazione ottocentesca anche una croce sulla sommit\u00e0 del Memorial.\nAl centro dell'Albert Memorial si erge la statua del principe Alberto, ora ricoperta di foglie d'oro. Fino a tutti gli anni ottanta la statua era completamente ricoperta di vernice nera. Si dice che fosse stata colorata di proposito dagli inglesi per impedire che fosse riconosciuta dagli Zeppelin tedeschi, che bombardarono la citt\u00e0 durante la Seconda guerra mondiale e che miravano ai punti strategici ma anche a quelli di maggior interesse artistico ed ai simboli cittadini.\nIn ogni caso \u00e8 certo che la statua si presentava colorata di nero anche a causa dell'inquinamento atmosferico, che con il passare del tempo ne aveva corroso il colore.\nAltro periodo molto importante di lavori di restauro \u00e8 stato il 2006.\nAltri esempi di \"Memorial\".\nL'Albert Memorial non \u00e8 stato il primo monumento in stile neogotico creato per \"proteggere\" una statua. Gi\u00e0 vent'anni prima era stato realizzato dall'architetto George Meikle Kemp lo \"Scott Monument\" ad Edimburgo.\nIl Principe Alberto fu talmente amato da sua moglie e dal suo popolo che esistono anche altri \"Albert Memorial\", come quello che sorge a Manchester, in \"Albert Square\".\n\u00c8 necessario ed interessante un confronto con il Victoria Memorial, sempre a Londra."}
{"id": "1493145", "revid": "767487", "url": "https://it.wikipedia.org/wiki?curid=1493145", "title": "Leandro Graci\u00e1n", "text": "Carriera.\nNell'aprile del 2010 contro il Banfield ha segnato dopo soli 2 secondi dalla ripresa del gioco una rete direttamente dal calcio d'inizio. Il gol \u00e8 il pi\u00f9 veloce di sempre in Argentina."}
{"id": "1493150", "revid": "1442080", "url": "https://it.wikipedia.org/wiki?curid=1493150", "title": "Jonathan Maidana", "text": "Carriera.\nNazionale.\nViene convocato per la Copa Am\u00e9rica Centenario negli Stati Uniti.\nPalmar\u00e8s.\nClub.\nCompetizioni internazionali.\n2019"}
{"id": "1493154", "revid": "438678", "url": "https://it.wikipedia.org/wiki?curid=1493154", "title": "Razza (fantasy)", "text": "Nell'ambito della narrativa e dell'intrattenimento (film, videogiochi, giochi di ruolo...) basati sul fantastico, particolarmente del sottogenere fantasy, una \"razza\" \u00e8 un gruppo di individui intelligenti che sono accomunati da caratteristiche morfologiche peculiari, che li rendono immediatamente distinguibili e distinti da altre creature intelligenti. Oltre che per le caratteristiche nell'aspetto, le razze vengono descritte in genere come diverse anche per caratteristiche storiche, culturali, comportamentali e capacitive.\nSpesso le razze hanno una specie di origine comune, da cui si sono differenziate in seguito a influenze magiche o divine.\nL'uso del termine \"razza\" fu reso popolare da J. R. R. Tolkien e fu ulteriormente adattato e diffuso con il gioco di ruolo \"Dungeons &amp; Dragons\" (che inizialmente chiamava le razze non umane \"demi-humans\", \"semi-umani\"). Nei giochi di ruolo, con \"razza\" si fa di solito riferimento a una qualsiasi specie che pu\u00f2 essere interpretata come personaggio giocante.\nLe razze possono in genere incrociarsi tra di loro, dando origine a \"ibridi\" di vario tipo che di solito possono a loro volta avere dei figli. L'ibrido pi\u00f9 diffuso nelle opere fantasy \u00e8 forse il mezzelfo (nato da un umano e da un elfo), e molto comuni sono anche i mezzorchi."}
{"id": "1493160", "revid": "106908", "url": "https://it.wikipedia.org/wiki?curid=1493160", "title": "Pontificia universit\u00e0 Giovanni Paolo II", "text": "La Pontificia universit\u00e0 Giovanni Paolo II di Cracovia (in polacco: \"Uniwersytet Papieski Jana Paw\u0142a II w Krakowie\"), \u00e8 stata istituita da papa Giovanni Paolo II che, l'8 dicembre 1981, eman\u00f2 il motu proprio \"Beata Hedvigis\" con il quale prescriveva che la Pontificia accademia teologica (questo il nome ufficiale fino al febbraio del 2010) dovesse sorgere dall'antica facolt\u00e0 di teologia dell'Universit\u00e0 Jagellonica.\nStoria.\nLa facolt\u00e0 di teologia presso l'Accademia di Cracovia fu istituita su richiesta della regina Edvige e di suo marito Ladislao II Jagellone. L'11 gennaio 1397 papa Bonifacio IX sottoscrisse una bolla che concedeva la fondazione della facolt\u00e0. Nell'atto del 26 luglio 1400 la facolt\u00e0 di teologia era elencata come la facolt\u00e0 pi\u00f9 importante dell'Accademia. I professori della facolt\u00e0 furono coinvolti nella cristianizzazione della Lituania.\nDurante il Regno di Polonia e oltre, all'epoca delle Spartizioni e dopo il ritorno all'indipendenza del 1918, la maggior parte dei rettori dell'Accademia di Cracovia erano scelti fra i teologi, che rappresentavano le personalit\u00e0 pi\u00f9 eminenti. Grazie alla loro reputazione e al maggior numero di studenti, l'Accademia era uno dei principali centri di istruzione teologica in Polonia.\nDurante la seconda guerra mondiale molti professori della facolt\u00e0 furono prigionieri dei campi di concentramento nazisti. Nonostante le repressioni e le morti, l'istruzione fu portata avanti clandestinamente. Nel 1945 il corpo docente della facolt\u00e0 accolse i professori dei territori polacchi orientali ceduti all'Unione Sovietica (ad esempio Leopoli).\nNel 1954 la facolt\u00e0 di teologia fu abolita da un editto del governo comunista. Questa decisione, comunque, non pose termine all'esistenza di fatto e canonica della facolt\u00e0.\nNel 1959 la Santa Sede eman\u00f2 un decreto secondo il quale la facolt\u00e0 di teologia in osservanza del suo statuto \"rimane sotto la supervisione dell'autorit\u00e0 ecclesiastica e in futuro si organizzer\u00e0 secondo le leggi approvate dalla Sede Apostolica\". Nel 1974 grazie all'impegno del cardinale Karol Wojty\u0142a la facolt\u00e0 pot\u00e9 fregiarsi del titolo onorifico di \"pontificia\".\nQuindi la Pontificia accademia teologica continua le tradizioni della facolt\u00e0 di teologia dell'Universit\u00e0 Jagellonica. Cosponsorizza il Centro internazionale per gli studi scientifici interdisciplinari e finanzia opere accademiche tese a colmare il gap fra le scienze naturali e le scienze umanistiche.\nNel febbraio del 2010 la Pontificia accademia teologica ha assunto il nome di Pontificia universit\u00e0 Giovanni Paolo II.\nStruttura organizzativa.\nFacolt\u00e0\nLe facolt\u00e0 comprendono istituti, anche interdipartimentali, con una o pi\u00f9 specializzazioni:\nCorsi di studio.\nL'Accademia conferisce diplomi di master, licenze, dottorati e diplomi di abilitazione. Le facolt\u00e0 cooperano con numerose universit\u00e0 in Polonia e all'estero organizzando conferenze, sessioni e seminari interdisciplinari, anche internazionali."}
{"id": "1493168", "revid": "1652635", "url": "https://it.wikipedia.org/wiki?curid=1493168", "title": "Hollaback Girl", "text": "Hollaback Girl \u00e8 un brano musicale della cantante statunitense Gwen Stefani, estratto come terzo singolo dal suo album di debutto come solista, \"Love. Angel. Music. Baby.\". Come frutto della volont\u00e0 di Stefani di creare \"un pezzo dance sciocco\", il brano \u00e8 influenzato dalla musica pop e dance degli anni ottanta. Il brano, scritto da Stefani, Pharrell Williams e Chad Hugo, \u00e8 una risposta a Courtney Love, che in un'intervista alla rivista \"Seventeen\" aveva dichiarato che la Stefani era una cheerleader.\nIl brano ha riscosso un ottimo successo mondiale, insediandosi fra i primi dieci posti nel maggior numero di classifiche in cui \u00e8 entrata: ha raggiunto la numero uno in Australia e Stati Uniti, divenendo in quest'ultimo paese il primo singolo di musica digitale a vendere un milione di copie. \"Hollaback Girl\" ha ottenuto alcune nomination a premi, fra cui una per la miglior performance pop vocale femminile e una per il disco dell'anno alla quarantottesima cerimonia dei Grammy Award, ma ha creato una frattura fra i critici di musica pop. Il singolo per CD presenta un bollino di \"Avvertimento ai genitori: contenuto esplicito\", bench\u00e9 l'album non lo presenti.\nDescrizione.\nStefani aveva lavorato con i The Neptunes (Pharrell Williams e Chad Hugo) nelle prime fasi di stesura del disco \"Love. Angel. Music. Baby.\"; tuttavia l'artista \u00e8 poi crollata in un blocco creativo che l'ha indotta a sospendere la collaborazione. Poco prima che il disco s'avviasse alla conclusione, Stefani \u00e8 riuscita a recuperare la propria ispirazione e ha riavviato un incontro con i The Neptunes. Stefani ha preso quindi un volo per New York per incontrare Williams e, dopo aver completato due brani in una sola settimana, ha concluso la sessione in anticipo e si \u00e8 preparata a tornare a casa. Era ormai uscita dallo studio di incisione quando Williams l'ha richiamata per scrivere un nuovo pezzo. Stefani ha confessato: \"ero stanca. Volevo andare a casa, ma lui voleva dirmi: 'non mollare ancora'\". Appena la cantante ha fatto ritorno in studio, Williams le ha fatto ascoltare il suo primo album da solista, e l'artista ne divenne invidiosa. Entusiasmata dal suo materiale, essa ha deciso di scrivere un altro pezzo con Williams, nonostante lei stessa credesse che il disco contenesse troppe tracce.\nDopo aver vacillato a lungo alla ricerca di un'ispirazione, Stefani disse di voler scrivere un brano a proposito della sua decisione di intraprendere una carriera da solista. Stefani ha anche richiamato uno scherno arrecatole dall'artista grunge Courtney Love in un'intervista fra le pagine della rivista \"Seventeen\".\nStefani ha ribattuto nel numero di marzo 2005 di \"NME\":\nStefani era convinta che alcuni fans dei No Doubt sarebbero stati delusi dal suo primo album da solista, e aveva infatti dichiarato: \"avrebbero probabilmente pensato: 'Perch\u00e9 vuole fare questo disco? Cos\u00ec roviner\u00e0 tutto'\". L'artista aveva confessato di non sapere neanche perch\u00e9 volesse creare un disco da solista. I due hanno infine deciso che Stefani non avrebbe dovuto dare una risposta alle sue intenzioni e che le scelte che lei avrebbe fatto si sarebbero basate solo su quello che lei avrebbe considerato giusto o sbagliato. A proposito della sua creazione Stefani ha affermato che \"per me \u00e8 la canzone di grinta pi\u00f9 fresca che abbia ascoltato in tanto tempo\". Williams \u00e8 stato soddisfatto del risultato e ha dichiarato: \"Gwen \u00e8 come una ragazza al liceo che ha appena acquisito il proprio stile\".\nPoich\u00e9 Stefani non ha mai spiegato il significato del titolo del brano, molti critici hanno dibattuto a proposito. In una lettura satirica e letterale delle parole del brano, il critico Greg Stacy da \"OC Weekly\" ha ipotizzato in maniera ironica che \"Gwen \u00e8 a quanto pare il capitano della squadra delle cheerleader; \u00e8 lei la ragazza che 'urla' i canti, non una delle ragazze che semplicemente li 'urlano' in risposta. Il significato pi\u00f9 accettato \u00e8 che una hollaback girl risponda a un confronto a parole ma che Stefani vorrebbe piuttosto prendere l'iniziativa e \"fare un passo avanti\". Il termine pu\u00f2 essere ricalcato agli operai edili americani degli anni quaranta usato per denigrare le donne che avrebbero risposto positivamente ai loro \"fischi\" o schiamazzi.\nStruttura.\n\"Hollaback Girl\" \u00e8 un brano discretamente veloce, con un tempo di 110 battiti per minuto, ed \u00e8 suonato nella chiave del Si maggiore. Contiene diverse campionature provenienti da quattro brani differenti: \"Another One Bites the Dust\" dei Queen, \"Nasty Boy\" di The Notorious B.I.G., \"Heaven and Hell is on Earth\" dei 20th Century Steel Band e \"Double Dutch Bus\" di Frankie Smith. Esso combina la old school rap con la musica dance, e - come nella maggioranza della musica pop - \u00e8 posto in un tempo comune. La progressione armonica principale alterna le triadi del Si maggiore e del Re diesis minore. Gran parte del contenuto armonico del brano ruota attorno all'alternanza di due accordi che gli studiosi di musica potrebbero definire come la trasformazione dell'accordo di tonica, in cui la fondamentale dell'accordo di Si maggiore \u00e8 abbassata di un semitono. Il brano presenta un uso di strumenti sparsi, tra cui per primo un battito minimo prodotto da una drum machine.\nAccoglienza.\n\"Hollaback Girl\" ha concentrato l'interesse di molti critici musicali. Jennifer Nine da Yahoo! Musica lo ha descritto come un brano \"martellante, vuoto\", e Stephen Thomas Erlewine da AllMusic ha notato che esso presentasse i \"minuscoli, strimpellanti battiti\" dei Neptunes. Richard Smirke da Playlouder lo ha definito \"un marchio del calpestante hip hop dei Neptunes\". Nella sua recensione di \"Love. Angel. Music. Baby.\", Rob Sheffield dal \"Rolling Stone\" ha dato al brano un voto positivo, scrivendo che \"l'insolenza masticante gomma di Stefani porta fuori la bestia che c'\u00e8 nei suoi maestri del ritmo, soprattutto nei Neptunes in \"Hollaback Girl\"\". \"Blender\" lo ha redatto all'undicesimo posto nella classifica delle canzoni pi\u00f9 belle del 2005, e il brano ha detenuto con \"Welcome to Jamrock\" di Damian Marley la numero cinque nella Pazz &amp; Jop 2005, un sondaggio condotto da Robert Christgau sulla base di cento critici musicali.\nSu un altro fronte, Jason Damas, in una recensione per il numero musicale \"PopMatters\", ha creduto che il brano fosse \"quasi uguale a uno di Dizzee Rascal\" e ha aggiunto che \"per quanto concerne il testo sembrerebbe quello in cui Stefani \u00e8 caduta pi\u00f9 in basso, soprattutto nella parte del breakdown dove ripete 'This shit is bananas / B-A-N-A-N-A-S!' pi\u00f9 di una volta\". Eric Greenwood da Drawer B ha definito \"Hollaback Girl\" \"cretina e disarmonica in una maniera imbarazzante. Mi piacerebbe citarvi le parole, ma sono orrende, mi spiace molto per lei. Una donna di 35 anni che canta di pompon e 'pronuncia la parola merda' in un liceo tradisce un'immagine di s\u00e9 talmente deludente che \u00e8 difficile non rimanerne sbigottiti. E, come se non bastasse, i battiti dei Neptunes sono inefficienti e la produzione \u00e8 pomposa in modo inanimato\". Nick Sylvester da Pitchfork Media ha criticato il brano, definendolo una \"caricatura dei Queen [...] che ha un potenziale da discoteca pari a un tredicenne con i baffi del latte e l'ID del padre\". Nonostante questa recensione iniziale, Pitchfork Media avrebbe in seguito collocato il brano alla numero trentacinque nella classifica dei singoli pi\u00f9 belli del 2005, e alla numero 180 nella sua classifica delle 500 canzoni pi\u00f9 belle del decennio 2000. \"Maxim\" si \u00e8 mostrata scettica sul brano e, nel suo numero di ottobre 2005, ha pubblicato una rassegna delle \"20 canzoni pi\u00f9 brutte di sempre\" con \"Hollaback Girl\" al primo posto. Nel 2010, Matthew Wilkening da AOL Radio ha redatto il brano alla numero sedici nella classifica delle 100 canzoni pi\u00f9 brutte di sempre.\n\"Hollaback Girl\" \u00e8 stata parodiata in un episodio della serie di cartoni animati \"I Griffin\" intitolato \"Nuovi talenti\"; dopo aver visto uno speciale di VH1 su Gwen Stefani, Brian Griffin afferma, \"non so cosa sia una Hollaback Girl. Tutto quello che so \u00e8 che la voglio morta.\"\nIl bridge del brano, in cui Stefani esclama \"This shit is bananas\" e poi procede a fare lo spelling di \"bananas\", \u00e8 stato poi parodiato in una puntata della serie televisiva in claymation \"Celebrity Deathmatch\" dove la cantante fa lo spelling anche di \"bananas\", \"broccoli\" e \"fortunella\" durante un'intervista con Tally Wong.\nVendite.\nIl singolo \u00e8 stato ufficialmente offerto alle radio in Nord America il 5 aprile 2005, sebbene il video musicale fosse stato pubblicato due settimane prima, il 21 marzo. \"Hollaback Girl\" si \u00e8 fatto strada nella \"Billboard\" Hot 100 alla numero ottantadue nella settimana del 2 aprile 2005, e a distanza di sei settimana dalla sua uscita, ha raggiunto la vetta della classifica, divenendo il singolo pi\u00f9 veloce a scalare la classifica nel 2005; \u00e8 divenuta anche la prima numero uno di Gwen Stefani negli Stati Uniti. Ha mantenuto il posto alla numero uno per quattro settimane. Il singolo ha trascorso trentuno settimane nella \"Billboard\" Hot 100, ventinove delle quali fra i primi cinquanta posti della classifica. Nella rassegna di fine anno del 2005 redatta da \"Billboard\", \"Hollaback Girl\" era il secondo singolo pi\u00f9 venduto, alle spalle di \"We Belong Together\" di Mariah Carey.\n\"Hollaback Girl\" ha battuto il record per il maggior numero di airplays nelle radio nordamericane in una settimana, con 9,582 volte, e ha mantenuto questo primato per pi\u00f9 di un anno prima di essere superato da \"Hips Don't Lie\" di Shakira e Wyclef Jean. Ha dominato alla numero uno nella \"Billboard\" Pop 100 per otto settimane, ed \u00e8 stato un successo minore nelle discoteche, raggiungendo il quindicesimo posto nella classifica Hot Dance Club Play. Il brano \u00e8 divenuto un successo crossover, e ha raggiunto la numero quattro nella Rhythmic Songs e la numero otto nella classifica Hot R&amp;B/Hip-Hop Songs.\nIl brano \u00e8 famoso per aver avuto un gran numero di download digitali, divenendo il primo singolo a vendere pi\u00f9 download digitali di CD. Ad ottobre 2005, \"Hollaback Girl\" \u00e8 divenuto il primo singolo in assoluto a vendere un milione di download digitali ed \u00e8 arrivato in seguito a vendere un totale di 1.2 milione di download digitali. \u00c8 stato certificato quintuplo disco di platino dalla Recording Industry Association of America. A causa dei suoi downloads, ha raggiunto la numero uno in entrambe le classifiche di vendita digitale in maniera concorrenziale, e ha svettato nella classifica di fine anno della Hot Digital Songs.\n\"Hollaback Girl\" ha riscosso molto successo in Canada, dove il brano ha debuttato alla numero dodici nella Billboard Canadian Singles Chart; ma \u00e8 poi sceso da qui e non \u00e8 stato capace di raggiungere un posto pi\u00f9 alto. \u00c8 rimasto fra le cinquanta posizioni pi\u00f9 alte per sei mesi. Comunque, Graham Henderson, presidente della Canadian Recording Industry Association, ha poi sostenuto che basandosi sulla popolazione del Canada vicina agli Stati Uniti, il singolo avrebbe dovuto vendere intorno alle 120,000 copie e le scarse vendite di 25,000 copie erano un segno che la legge di copyright canadese era stata inasprita per scoraggiare la condivisione di file pari non commerciali. Il colonnello Michael Geist ha dibattuto il confronto, sostenendo che il mercato canadese di musica online dovesse ancora svilupparsi.\nNel resto del mondo, i comportamenti di fronte al singolo sono stati pienamente positivi, anche se non cos\u00ec straordinari come in Nord America. In Regno Unito, per\u00f2, \"Hollaback Girl\" non ha riscosso lo stesso successo dei precedenti singoli di Stefani. I predecessori del singolo, \"What You Waiting For?\" e \"Rich Girl\", hanno raggiunto entrambi la numero quattro, mentre \"Hollaback Girl\" ha debuttato alla numero otto, e si \u00e8 mantenuto allo stesso posto la settimana seguente. Sebbene il suo successo britannico sia stato limitato, si \u00e8 trattenuto fra i primi quaranta posti per altre undici settimane e ha sorpassato per vendite \"Rich Girl\". Il singolo ha goduto un grande successo in Europa, raggiungendo la top five in Austria, Danimarca, Germania, e Irlanda, e la top ten in Belgio, Finlandia, Italia, Norvegia, Paesi Bassi, Svezia e Svizzera.\nIl video.\nIl video musicale \u00e8 diretto da Paul Hunter e filmato nei quartieri Van Nuys e Reseda di Los Angeles. Il video si apre con Stefani che scatta una foto alle Harajuku Girls in posa, poco prima di essere raggiunte da una folla di studentesse festanti. L'artista e le Harajuku Girls salgono poi a bordo di una Chevrolet Impala del 1961 e s'incamminano per le strade di Los Angeles dalla Sherman Way past Magnolia Science Academy alla Birmingham High School, sempre pedinate dalle ragazze della scuola. Stefani e le sue amiche seminano disordine interrompendo una partita di football con una marcia per il campo, si fanno strada in un supermercato 99 Cents Only Store e lo devastano, lanciando per aria le scatole di cereali e facendosi spingere sui carrelli della spesa. A queste scene si alternano altre di intensa coreografia che dovrebbero rievocare l'immaginazione di Stefani. La cantante e le sue ballerine indossano costumi da majorette o \"cheerleader\", accompagnate da numerosi gruppi di spirito californiano: le Orange Crush All Stars, una squadra di cheerleading di Orange County; una banda musicale della Fountain Valley High School a Fountain Valley; una squadra di sbandieratori chiamata le Bandiere della Carson High School di Carson; e una squadra di parate militari della Stephen M. White Middle School a Carson. In seguito, per illustrare il bridge del brano, le Harajuku Girls fanno lo spelling della parola \"bananas\" sollevando i cartelloni con le singole lettere. Il video si chiude con un fotogramma di Stefani in primo piano con le braccia in aria.\nLa decappottabile Chevy Impala del video \u00e8 ricoperta da un dipinto dell'artista J. Martin. Il dipinto illustra il profilo di Stefani come quello sulla copertina del disco \"Love. Angel. Music. Baby.\" con le parole \"Hollaback Girl\" in calligrafia. L'auto \u00e8 stata in seguito battuta all'asta su eBay. Pharrell Williams, uno dei co-produttori del brano, appare in un cameo. La versione completa di \"Hollaback Girl\" presentata nel video musicale \u00e8 stata pubblicata su CD e download digitali, alcuni dei quali presentano remix di Diplo e Tony Kanal.\nIl video ha debuttato il 21 marzo 2005 e ha riscosso un buon successo nei programmi delle classifiche di video. Ha debuttato su \"Total Request Live\" di MTV il 31 marzo alla numero dieci e si \u00e8 trattenuto nel programma per un totale di cinquanta giorni, divenendo quello che \"Rolling Stone\" ha definito \"una pietra miliare per \"TRL\" di MTV\". Il video ha raggiunto la vetta della classifica ed \u00e8 stato ritirato alla numero quattro il 23 giugno, divenendo il primo video di Stefani a ritirarsi. Ha anche raggiunto la vetta di \"Countdown\" di MuchMusic tre mesi dopo il suo debutto, e vi \u00e8 rimasto per due settimane. VH1 ha redatto il video alla numero cinque nella sua classifica dei 40 video pi\u00f9 belli del 2005, e agli MTV Video Music Awards 2005 il video ha ricevuto quattro nomination, trionfando solo in quella per la Miglior coreografia. Stefani non ha preso parte fra gli spalti degli MTV Video Music Awards 2006 alimentando le voci secondo cui stesse protestando per le scarse nomination dell'anno precedente, le ripetute vittorie di Kelly Clarkson e perch\u00e9 non le era stato chiesto di cantare dal vivo in quell'occasione. Stefani ha poi messo a tacere le indiscrezioni, sostenendo che \"l'unica ragione per cui non ho partecipato agli MTV Video Music Awards \u00e8 perch\u00e9 sto registrando musica e sto dedicando un po' di tempo alla mia famiglia\".\nRemix.\nDiplo ha prodotto un remix del brano dopo che M.I.A. ebbe rifiutato l'offerta di produrne uno. Tony Kanal, vecchio membro dei No Doubt, ha prodotto un remix intitolato Dancehollaback Remix; questo brano presenta la cantante reggae Elan Atias, per cui Kanal ha prodotto l'album di debutto, e appare come singolo su iTunes sul CD di \"Cool\" e sul CD bonus dell'edizione deluxe di \"Love. Angel. Music. Baby\". Gwen Stefani ha poi richiesto di prestare la sua voce in \"I Wanna Yell\" dall'album di debutto di Atias, \"Together as One\"."}
{"id": "1493170", "revid": "599013", "url": "https://it.wikipedia.org/wiki?curid=1493170", "title": "\u00c1lvaro Gonz\u00e1lez", "text": "\u00c8 soprannominato \"El Tata\" (in lingua italiana \"Il Saggio\") perch\u00e9 gi\u00e0 da ragazzo aveva una voce impostata da adulto. Con la Nazionale uruguaiana si \u00e8 laureato campione d'America nel 2011.\nCaratteristiche tecniche.\nGiocatore abile soprattutto in fase difensiva, essendo fondamentalmente un centrocampista di quantit\u00e0. Dotato anche di una discreta tecnica e di una buona capacit\u00e0 di spinta sulla fascia laterale, si distingue per impegno profuso in campo e per l'ottima continuit\u00e0 in quanto a prestazioni. Il suo ruolo principale \u00e8 quello di centrocampista arretrato a protezione della difesa, ma alla Lazio \u00e8 stato anche utilizzato come esterno di centrocampo o terzino destro, peraltro con ottimi risultati.\nCarriera.\nClub.\nGli inizi.\nCresce calcisticamente nel Defensor Sporting, nel quale rimane per quattro stagioni. Nel 2007, a ventidue anni, si trasferisce al Boca Juniors. Dopo aver conquistato il Torneo di Apertura nel 2008, proprio in questa stagione si infortuna ad un ginocchio, tornando a giocare solamente l'anno successivo. La dirigenza del Boca in seguito lo cede al Nacional.\nLazio e i vari prestiti.\nNell'estate del 2010 si trasferisce alla Lazio e, dopo un periodo di prova, viene acquistato il 29 luglio per la cifra di 3,5 milioni di euro, divenendo a tutti gli effetti un calciatore del club biancoceleste.\nCon i \"biancocelesti\" fa il suo esordio ufficiale il 18 settembre 2010 subentrando a Stefano Mauri nei minuti finali di Fiorentina-Lazio 1-2. Il 27 ottobre realizza il suo primo gol in maglia laziale nella partita di Coppa Italia contro il Portogruaro vinta per 3-0. Dopo una serie di buone prestazioni ottiene sempre pi\u00f9 spazio dal tecnico Edoardo Reja e il 13 febbraio 2011 realizza anche il suo primo gol in Serie A in Brescia-Lazio 0-2 segnando al 17' minuto il gol che apre il match.\nNella stagione successiva, il 5 febbraio 2012, realizza contro il Genoa il suo secondo gol in Serie A, nella partita che vede per\u00f2 sconfitta la Lazio sul campo dei \"rossobl\u00f9\" per 3-2.\nAlla sua terza stagione in biancoceleste, il 27 novembre 2012 apre le marcature nella sfida tra Lazio e Udinese (partita poi terminata 3-0) segnando il suo terzo gol nella massima serie. Il 29 gennaio 2013, nella semifinale di ritorno di Coppa Italia, contribuisce alla vittoria della Lazio sulla (con conseguente passaggio in finale delle Aquile) per 2-1, segnando di testa il gol dell'1-0. Il 21 febbraio 2013 segna il gol del definitivo 2-0 nella partita di ritorno dei sedicesimi di finale di Europa League tra la Lazio e il Borussia M\u00f6nchengladbach, garantendo cos\u00ec il passaggio del turno ai \"biancocelesti\". Il 26 maggio 2013 vince la Coppa Italia battendo in finale la Roma per 1-0.\nQuarta stagione, quarto gol in biancoceleste in Serie A per Gonzalez il 23 marzo 2014 in Lazio-Milan segnando di testa il gol del definitivo 1-1.\nIl 1\u00ba febbraio 2015 lascia il club romano, dopo 146 presenze e 7 reti, per passare in prestito al Torino. Esordisce il 7 febbraio successivo, in occasione della vittoria esterna, per 1-3, contro l'Hellas Verona. A fine stagione, dopo aver totalizzato appena 4 presenze con la maglia del Torino, fa ritorno al club \"biancoceleste\".\nIl 31 agosto 2015 viene ufficializzato il suo trasferimento, a titolo temporaneo con diritto di opzione, al club messicano dell'Atlas. L'esordio arriva il 13 settembre successivo in occasione della partita casalinga vinta, per 3-2, contro i Dorados. Conclude il prestito con un bottino di 19 presenze facendo cos\u00ec ritorno alla Lazio.\nNacional.\nIl 3 febbraio 2017 passa a titolo definitivo al Nacional. Il 19 febbraio successivo arriva il suo esordio con la maglia del club uruguaiano in occasione della partita contro il dove mette a segno anche la rete della vittoria dei suoi. Conclude la stagione con un bottino di 26 presenze e 2 reti.\nNazionale.\n\u00c1lvaro Gonz\u00e1lez compie l'intera trafila delle Nazionali giovanili uruguaiane, fino ad arrivare a vestire la maglia della Nazionale maggiore uruguaiana nel 2007. Da quell'annata in poi veste ancora la maglia della \"Celeste\" per altre nove gare, venendo poi escluso dalla lista dei convocati dal CT uruguagio \u00d3scar Tab\u00e1rez in vista dei Mondiali sudafricani del 2010.\nTorna nel giro della \"Celeste\" subito dopo il campionato mondiale, tanto \u00e8 vero che viene inserito nella lista dell'Uruguay in occasione della Copa Am\u00e9rica 2011. Il 24 luglio 2011 vince la Coppa America da protagonista con la sua nazionale giocando da titolare 4 partite su 6 della competizione.\nNel giugno 2013 viene convocato per far parte della rosa dell'Uruguay che giocher\u00e0 la FIFA Confederations Cup 2013. Il 30 giugno 2013 perde la finale per il terzo posto contro l'Italia, concludendo cos\u00ec, insieme alla sua nazionale, la competizione al quarto posto.\nNel 2014 viene inserito nella selezione dei 23 giocatori che parteciperanno al Mondiale 2014 in Brasile. Gioca la sua prima partita in assoluto in un Mondiale il 14 giugno 2014, in occasione della sconfitta per 3-1 contro la Costa Rica; subentrando in campo al minuto 60 di gioco. Il 24 giugno successivo passa il turno come seconda qualificata dietro la Costa Rica, ma davanti ad Italia ed Inghilterra. Il 28 giugno 2014, l'Uruguay non supera gli ottavi di finale, perdendo la partita contro la Colombia per 2-0.\nIl 23 maggio 2015 viene convocato per partecipare alla Copa Am\u00e9rica 2015 che si disputer\u00e0 in Cile. Scende in campo in occasione della prima partita della fase a gironi vinta, per 1-0, contro la Giamaica. Il 21 giugno, anche se l'Uruguay si piazza solo al terzo posto, dietro Argentina e Paraguay, si qualifica, come una delle due squadre migliori che si sono piazzate al terzo posto nella fase a gironi, per i quarti di finale dove affronteranno il Cile. Il 24 giugno 2015 conclude anzitempo il torneo poich\u00e9 l'Uruguay viene battuto, per 1-0, dai padroni di casa del Cile.\nIl 14 maggio 2016 viene convocato per la Copa Am\u00e9rica Centenario negli Stati Uniti. L'esordio nella competizione arriva in occasione della 1\u00aa partita persa, per 3-1, contro il Messico andando a subentrare al compagno di squadra Nicol\u00e1s Lodeiro all'inizio del 2\u00ba tempo. Per lui e la sua squadra la competizione termina alla fase a gironi poich\u00e9, piazzandosi al 3\u00ba posto, non riesce a superare tale turno.\nStatistiche.\nPresenze e reti nei club.\n\"Statistiche aggiornate al 2 giugno 2018.\""}
{"id": "1493172", "revid": "339392", "url": "https://it.wikipedia.org/wiki?curid=1493172", "title": "Re dei Longobardi", "text": ""}
{"id": "1493173", "revid": "1573940", "url": "https://it.wikipedia.org/wiki?curid=1493173", "title": "Renzo Sambo", "text": "Vinse la medaglia d'oro nel due con insieme a Primo Baran e Bruno Cipolla (timoniere) alle Olimpiadi di Citt\u00e0 del Messico nel 1968. Due anni prima sempre con Baran e con il timoniere Enrico Petropolli si era aggiudicato il bronzo ai mondiali e nel 1967 l'oro con Baran e Cipolla e nel 1965 l'argento con Baran e Giorgio Conte agli europei.\nDopo la medaglia lascia il \"Dopolavoro Ferroviario\" di Treviso per il \"CRAL - Circolo Ospedalieri\", nel quale rimane insieme a Primo Baran anche una volta abbandonata l'attivit\u00e0 agonistica.\nDopo alcuni ottimi risultati in campo internazionale con il due senza misto paralimpico (argento ai Mondiali di Milano nel 2003, bronzo agli Europei in Spagna nel 2004), ha guidato come allenatore il due con misto paralimpico italiano alla conquista del primo storico oro in questa specialit\u00e0 alle Olimpiadi di Pechino 2008 (in precedenza il canottaggio non era sport paralimpico).\n\u00c8 scomparso nel 2009 a 67 anni per un male incurabile."}
{"id": "1493176", "revid": "2159807", "url": "https://it.wikipedia.org/wiki?curid=1493176", "title": "Primo Baran", "text": "Carriera.\nVinse la medaglia d'oro nel due con insieme a Renzo Sambo e Bruno Cipolla (timoniere) alle Olimpiadi di Citt\u00e0 del Messico nel 1968. Due anni prima sempre con Sambo e con il timoniere Enrico Petropolli si era aggiudicato il bronzo ai mondiali e nel 1967 l'oro con Sambo e Cipolla e l'argento con Sambo e Giorgio Conte nel 1965 e nel 1969 con Angelo Rossetto e Giorgio Sajeva nel ruolo di timoniere agli europei.\n\u00c8 tuttora membro e istruttore dei \"Canottieri Sile\" a Treviso, oltre che allenatore federale CONI per la squadra paralimpica italiana di Canottaggio. \n\u00c8 padre di Sara Baran, gi\u00e0 campionessa italiana di singolo pesi leggeri, d'un soffio non qualificatasi alle Olimpiadi di Sydney 2000 e Atene 2004 (sesta alle qualificazioni di Milano 2003 nel doppio pesi leggeri con Lucia Cappabianca).\nAllenava fino al 2011 il plurimedagliato galeone di Venezia che partecipa annualmente al Palio delle Repubbliche Marinare."}
{"id": "1493181", "revid": "1728", "url": "https://it.wikipedia.org/wiki?curid=1493181", "title": "Jachimov", "text": ""}
{"id": "1493185", "revid": "767487", "url": "https://it.wikipedia.org/wiki?curid=1493185", "title": "Ulrik le Fevre", "text": "Carriera.\nClub.\nDebutt\u00f2 nel 1965 con il Vejle BK, formazione danese di massima divisione. Nel 1969 si trasfer\u00ec al Borussia M\u00f6nchengladbach per tentare l'avventura professionistica poich\u00e9 in Danimarca non esisteva il calcio professionistico a quel tempo.\nCon la maglia del Borussia vinse nel 1969-1970 e nel 1970-1971 la Bundesliga, e segn\u00f2 una marcatura nel 1971 contro lo che vinse il titolo di Tor des Jahres (gol dell'anno).\nNel 1972 con l'arrivo del giovane attaccante danese Henning Jensen, le Fevre venne acquistato dai belgi del e vinse la Division I (1972-1973, 1975-1976, 1976-1977) e una Coppa del Belgio nel 1977. Sempre nello stesso anno venne acquistato dal Vejle BK e termin\u00f2 la carriera nel 1978 vincendo con la compagine la massima divisione.\nNazionale.\nGioc\u00f2 con la Nazionale danese dal dicembre del 1965 fino al 1976 e collezion\u00f2 37 presenze segnando 7 reti. Dal 1969 al 1971 non gioc\u00f2 in Nazionale in quanto in Danimarca, come negli altri paesi della Scandinavia, vigeva la regola del \"calcio amatoriale\", per cui i calciatori professionisti erano esclusi dalla nazionale. Nel 1969, quando le Fevre divent\u00f2 calciatore professionista, perse il diritto a giocare in nazionale, ma lo riacquist\u00f2 nel 1971 quando la regola del \"calcio amatoriale\" fu abolita."}
{"id": "1493187", "revid": "104458", "url": "https://it.wikipedia.org/wiki?curid=1493187", "title": "Duca di Torino", "text": ""}
{"id": "1493194", "revid": "201394", "url": "https://it.wikipedia.org/wiki?curid=1493194", "title": "...in Death of Steve Sylvester", "text": "...in Death of Steve Sylvester \u00e8 il primo album in studio del gruppo metal italiano Death SS, pubblicato nel 1988 da Metalmaster.\nIl disco.\nL'album presenta classiche sonorit\u00e0 heavy metal (spesso con elementi speed e doom metal), arricchite da tetri \"riff\" di chitarra e vari effetti sonori inquietanti. Le tematiche sono legate all'horror, come tipico del gruppo, che \u00e8 definito pioniere dell\"'horror metal\".\nQuasi tutte le canzoni del disco sono ri-registrazioni di composizioni risalenti ai tardi anni '70 e primi '80, originariamente registrate dalla prima formazione; le canzoni totalmente inedite sono \"Vampire\", \"Death\" e \"Werewolf\". I brani sono stati composti da Steve Sylvester e dal chitarrista originario della band, Paul Chain, fatta eccezione per \"I Love the Dead\", cover di Alice Cooper, e per le bonus tracks aggiunte \"In Ancient Days\" e \"Come to the Sabbath\", cover dei Black Widow, band di grande ispirazione per Sylvester. \"Vampire\" e \"Terror\" sono due tra le canzoni pi\u00f9 famose dei Death SS, e vengono quasi sempre suonate dal vivo durante i concerti. Le prime 5 canzoni del disco sono incentrate sui mostri dei film horror, ed ogni membro della band ne rappresenta uno: il cantante Steve Sylvester \u00e8 il vampiro, i chitarristi Christian Wise e Kurt Templar sono rispettivamente la morte e lo zombie, il bassista Erik Landley \u00e8 la mummia, il batterista Boris Hunter \u00e8 il licantropo.\nNel 1997 la Lucifer Rising Records ha pubblicato una versione rimasterizzata contenente quattro bonus tracks."}
{"id": "1493196", "revid": "767487", "url": "https://it.wikipedia.org/wiki?curid=1493196", "title": "Gabriele Bonomi", "text": "Biografia.\nDopo la laurea in medicina, con una tesi di deontologia ottenuta all'Universit\u00e0 di Pavia, inizia l'attivit\u00e0 di medico di famiglia e, parallelamente, un'attivit\u00e0 dedicata alla ricerca per la promozione integrale della persona e in particolare nella relazione amorosa di coppia.\nCattolico praticante, un anno dopo la pubblicazione dell'enciclica \"De propagazione humanae prolis recte ordinanda\" (Humanae Vitae) di Paolo VI iniziava la pubblicazione della rivista \"La coppia\", voluta da Bonomi come \"guida per la soluzione dei problemi della sessualit\u00e0 coniugale\". Gi\u00e0 da tempo in realt\u00e0 le sue pubblicazioni erano diventate strumento di divulgazione per l'educazione della coppia a partire dal 1962, in particolare il testo \"Note pratiche per vivere il matrimonio secondo natura\".\nLa sua esperienza come medico di base gli ha permesso di conoscere direttamente le difficolt\u00e0 della gente nel vivere felicemente il proprio matrimonio. Le sue doti comunicative lo hanno reso capace di proporre a tutti le conoscenze che via via stava maturando nel campo della conoscenza dei ritmi di fertilit\u00e0.\nGli studi universitari di medicina riferiti agli indicatori dell'ovulazione e la scuola di specialit\u00e0 in endocrinologia rappresentano sicuramente il punto di partenza di tutte le intuizioni che per anni hanno caratterizzato la sua attivit\u00e0 di medico e di uomo impegnato nel campo dell'educazione sessuale.\nNegli anni sessanta in tutto il mondo si discuteva su nuove strategie per conoscere i ritmi di fertilit\u00e0 e offrire a tutte le coppie la possibilit\u00e0 concreta di regolare le nascite \"nel rispetto del corpo e della natura\" ovvero senza il ricorso alla contraccezione artificiale.\nGabriele Bonomi si mise subito in contatto con alcuni dei pi\u00f9 importanti ricercatori sul campo: il dottor John Billings in Australia, dal cui metodo prese in seguito apertamente le distanze, il dottor Joseph Roetzer in Austria, il dottor Keefe negli Stati Uniti, il dottor Welters nei Paesi Bassi. Le comunicazioni epistolari e gli incontri lo spinsero a definire in Italia per primo un nuovo metodo naturale di regolazione delle nascite: Il metodo della chiara d'uovo, pi\u00f9 tecnicamente definito come Il metodo del muco cervicale.\nIl suo impegno veniva messo quindi a disposizione anche in campo pastorale per la formazione di giovani, coppie, fidanzati e coniugi, e nel 1973 fonda il \"Movimento Humanae vitae\". Tutta l'esperienza maturata nelle innumerevoli consulenze inerenti ai ritmi naturali di fertilit\u00e0 rafforzava sempre pi\u00f9 in lui la convinzione che Paolo VI avesse scritto un'Enciclica profetica, in quanto secondo lui non affrontava solo il problema bioetico della contraccezione, ma sanciva il valore nell'amore coniugale vissuto secondo un ordine naturale \"voluto da Dio per il bene degli uomini\".\nCogliendo questo messaggio nel 1969 era nato a Pavia il Centro Studi Pavese di Sessuologia, che nel 1979 avrebbe dato origine al \"Coordinamento operatori Metodi Naturali\" per la formazione di esperti nel campo dell'insegnamento dei ritmi di fertilit\u00e0 femminili. Nel 1984 veniva pubblicata la rivista di approfondimento \"Problemi di sessualit\u00e0\" e fecondit\u00e0 umana e la prima edizione del manuale \"I metodi naturali\", di certo la pubblicazione pi\u00f9 nota di Bonomi.\nIn seguito, il centro di Pavia veniva rinominato in Istituto di Ricerca Sessualit\u00e0 e Fecondit\u00e0, al quale, secondo le stime interne, nel 2004 si erano rivolte millecinquecento coppie.\nSempre nel 2004, dopo un colloquio con una donna africana, Bonomi ebbe l'intuizione di creare una scuola popolare di insegnamento dei metodi naturali di regolazione delle nascite con sussidi semplici da leggere e note pratiche esemplificate, per rendere il messaggio pi\u00f9 comprensibile."}
{"id": "1493197", "revid": "466539", "url": "https://it.wikipedia.org/wiki?curid=1493197", "title": "Clifton Webb", "text": "Biografia.\nClifton Webb nacque in una zona rurale della contea di Marion (Indiana), che nel 1906 sarebbe diventata Beech Groove, da Jacob Grant Hollenbeck, originario di una antichissima famiglia dell'Indiana, e da Mabelle A. Parmelee, figlia di un conducente di treni. Nel 1892 Mabelle si separ\u00f2 dal marito, del quale cerc\u00f2 sempre di non parlare con Webb, e lasci\u00f2 l'Indiana per trasferirsi con il figlio a New York. In seguito lo stesso Webb avrebbe dichiarato:\nIl teatro.\nEducato privatamente, il piccolo Webb inizi\u00f2 a prendere lezioni di canto e di ballo alla tenera et\u00e0 di cinque anni, facendo il suo debutto teatrale due anni pi\u00f9 tardi presso la Carnegie Hall, dove recit\u00f2 con la compagnia del New York Children's Theater nella commedia \"The Brownies\" di Palmer Cox. L'enorme successo riscosso dallo spettacolo indusse il giovane Webb a intraprendere una tourn\u00e9e al seguito dello show di vaudeville \"The Master of Charlton Hall\", dopo il quale ottenne altri ruoli quali Oliver Twist e Tom Sawyer\nTra una trasferta e l'altra, sua madre Mabelle si preoccup\u00f2 di assicurargli una educazione artistica su pi\u00f9 fronti, facendogli impartire lezioni di pittura dal celebre pittore Robert Henri, e di canto dal baritono francese Victor Maurel. All'et\u00e0 di soli diciassette anni, Webb recitava gi\u00e0 in uno dei ruoli principali nell'opera in tre atti \"Mignon\" di Ambroise Thomas, prodotta dalla compagnia bostoniana \"Aborn Opera Company\".\nAll'et\u00e0 di diciannove anni, Webb divenne un ballerino professionista, assumendo il definitivo nome d'arte di Clifton Webb ed esibendosi in una dozzina di operette prima di fare il suo debutto al \"Liberty Theater\" di Broadway nello spettacolo \"The Purple Road\", che esord\u00ec il 7 aprile 1913 e si protrasse per ben 136 repliche. Forte di questo successo, Webb fu scritturato nello spettacolo \"Dancing Around\" del compositore Sigmund Romberg, al fianco di Al Jolson, show che esord\u00ec al Winter Garden Theatre di Broadway il 10 ottobre 1914 e si concluse nel febbraio del 1915, dopo 145 repliche.\nIl cinema.\nClifton Webb raggiunse il successo sul grande schermo solo negli anni quaranta, grazie al ruolo dell'ambiguo giornalista Waldo Lydecker nel celebre noir \"Vertigine\" (1944), diretto da Otto Preminger. Due anni pi\u00f9 tardi l'attore ottenne il ruolo del ricco finanziere Elliott Templeton nel film \"Il filo del rasoio\" (1946), tratto dall'omonimo romanzo di William Somerset Maugham, che gli fece ottenere un Golden Globe quale miglior attore non protagonista nel 1947 e una candidatura all'Oscar.\nL'anno successivo fu co-protagonista con Robert Young e Maureen O'Hara della commedia \"Governante rubacuori\" (1948), nella quale interpret\u00f2 il ruolo di Lynn Belvedere, un inappuntabile gentiluomo che viene assunto in qualit\u00e0 di maggiordomo e baby sitter, riuscendo sorprendentemente a imporsi sui pargoli a lui affidati, grazie alle proprie capacit\u00e0 organizzative e a un efficace senso della disciplina applicati con raffinato umorismo. Il personaggio ebbe un tale successo che Webb lo interpret\u00f2 nuovamente in due commedie successive, \"Il signor Belvedere va in collegio\" (1948) e \"Mr. Belvedere suona la campana\" (1951).\nNella prima met\u00e0 degli anni cinquanta, Webb si conferm\u00f2 garbato ed elegante interprete di esilaranti commedie, tra cui \"Dodici lo chiamano pap\u00e0\" (1950), nel ruolo di un eccentrico capofamiglia ispirato alla figura dell'ingegnere Frank Gilbreth, pioniere dell'ottimizzazione dei tempi e dell'economizzazione del movimento, e \"Allegri esploratori\" (1953), nei panni di una star televisiva in declino che si improvvisa capo di un gruppo di scout. I modi raffinati e vagamente snob, l'affettata eleganza e la naturale predisposizione per i dialoghi brillanti furono il punto di forza di Webb, che seppe comunque affrontare anche ruoli meno leggeri, come in \"Squilli di primavera\" (1952), biografia del compositore John Philip Sousa, autore di celebri marce militari, o nel tragico \"Titanic\" (1953).\nVita privata.\nWebb non si spos\u00f2 mai e non ebbe figli. Visse con la madre Mabelle fino alla morte di lei, avvenuta nel 1960 all'et\u00e0 di 91 anni; questo spinse il suo amico No\u00ebl Coward a dichiarare \"\u00ab\u00c8 orribile diventare orfani a 71 anni\u00bb\". Afflitto da problemi di salute, Webb trascorse da recluso gli ultimi anni della sua vita nella sua casa di Beverly Hills. Mor\u00ec in seguito a un arresto cardiaco, all'et\u00e0 di 76 anni. Webb riposa nell'Hollywood Forever Cemetery a Los Angeles, California.\nRobert Wagner, che recit\u00f2 con Webb in \"Squilli di primavera\" e \"Titanic\", e che dichiar\u00f2 di considerare l'attore uno dei suoi modelli, nelle sue memorie dichiar\u00f2 che \"\u00abClifton Webb era gay, naturalmente, ma non mi fece mai delle avances, e non credo che lo avrebbe mai fatto\u00bb\"."}
{"id": "1493203", "revid": "6923", "url": "https://it.wikipedia.org/wiki?curid=1493203", "title": "Johann Tetzel", "text": "Biografia.\nGiovanni Tetzel, entrato nell'ordine domenicano nel 1489, dopo aver compiuto gli studi teologici nella sua citt\u00e0 natale, Lipsia in Sassonia, si distinse subito come brillante predicatore, divenne priore del convento di Glogau e dal 1509 inquisitore in Polonia.\nNel 1516 l'arcivescovo di Magonza Alberto di Hohenzollern gli affid\u00f2 l'incarico di predicare nelle sue diocesi l'indulgenza bandita da papa Leone X per finanziare il rifacimento della basilica romana di San Pietro: met\u00e0 del denaro raccolto sarebbe servita all'arcivescovo per saldare il debito che aveva contratto con i Fugger per pagare alla Sede Apostolica la dispensa dal divieto del cumulo dei benefici ecclesiastici (l'Hohenzollern era infatti gi\u00e0 arcivescovo di Magdeburgo e vescovo di Halberstadt).\nTetzel esager\u00f2 sostenendo che, per l'acquisto dell'indulgenza a favore dei defunti, fosse sufficiente l'offerta in danaro (riassunta nella filastrocca \"quando cade il soldin nella cassetta/l'anima vola al cielo benedetta\", a cui fa riferimento Lutero nella ventisettesima delle 95 tesi), e che l'indulgenza fosse applicabile infallibilmente all'anima designata; anche se, riguardo ai vivi, senza prescindere dal pentimento dei peccati. Tale idea suscit\u00f2 grande indignazione tra dei teologi e spinse Martin Lutero a comporre le sue 95 tesi (che sostenevano la gratuit\u00e0 della Grazia divina e l'impossibilit\u00e0 per l'uomo di cooperare alla propria salvezza oltre all'inutilit\u00e0 di tali pratiche per i defunti) e ad inviarle ad Alberto di Hohenzollern.\nIl domenicano nel 1518 gli oppose 122 antitesi (redatte per\u00f2 da Konrad Wimpina, decano della facolt\u00e0 di filosofia di Lipsia e fondatore dell'universit\u00e0 di Francoforte sull'Oder nel 1505), alle quali Lutero ribatt\u00e9 con un sermone sulla Grazia e l'indulgenza, che venne stampato e conobbe un'ampia diffusione. Tetzel, ripresi gli studi della teologia presso l'universit\u00e0 di Francoforte sull'Oder, compose una dissertazione e 50 tesi contrapposte a quelle di Lutero. Ma il frate, ormai discreditato ed accusato di frode e malversazione da Karl Miltitz, fu richiamato ed allontanato dall'arcivescovo.\nRitiratosi stanco e malato nel suo monastero di Lipsia, Johann Tetzel mor\u00ec nel 1519 e l\u00ec venne sepolto. Ricevette pure un estremo conforto da parte di Lutero."}
{"id": "1493206", "revid": "2014155", "url": "https://it.wikipedia.org/wiki?curid=1493206", "title": "Teresa Cunegonda Sobieska di Polonia", "text": "Biografia.\nEra figlia del re Giovanni III di Polonia e della consorte, l'aristocratica francese Maria Casimira Luisa de la Grange d'Arquien.\nAppena diciannovenne, venne destinata dal padre a prendere per marito l'Elettore Massimiliano II Emanuele di Baviera, da poco rimasto vedovo, col quale si spos\u00f2 il 2 gennaio 1695, divenendo ella stessa Elettrice consorte.\nLa coppia ebbe dieci figli, di cui uno senza nome mor\u00ec in fasce, per cui si annoverano nove figli che superarono la primissima infanzia, tra cui il futuro Imperatore Carlo VII di Baviera e l'Arcivescovo Clemente Augusto di Baviera.\nTra il 1704 ed il 1705, dovette affrontare con la famiglia la fuga dalla corte bavarese verso i Paesi Bassi al seguito della sconfitta subita dall'esercito della Baviera nella Battaglia di Blenheim, e venne nominata Principessa Palatina Reggente in vece del marito.\nMor\u00ec a Monaco di Baviera nel 1730 e venne sepolta nella locale Chiesa dei Teatini.\nFigli.\nDal matrimonio nacquero nove figli:"}
{"id": "1493209", "revid": "4", "url": "https://it.wikipedia.org/wiki?curid=1493209", "title": "Barba di capra", "text": ""}
{"id": "1493216", "revid": "144796", "url": "https://it.wikipedia.org/wiki?curid=1493216", "title": "Marie Casimire Louise de la Grange d'Arquien", "text": ""}
{"id": "1493233", "revid": "1305772", "url": "https://it.wikipedia.org/wiki?curid=1493233", "title": "Rapporto Mitchell", "text": "Il rapporto Mitchell (\"Mitchell Report\") \u00e8 il risultato di una investigazione di 21 mesi eseguita da George J. Mitchell, in cui l'ex senatore statunitense parla dell'uso di steroidi anabolizzanti e di ormoni per lo sviluppo muscolare nella Major League Baseball (MLB), famosa lega di baseball americana. Il resoconto di 409 pagine \u00e8 stato pubblicato il 13 dicembre 2007. Ben 89 giocatori professionisti della Major League Baseball sono stati citati in questo resoconto. Essi sono stati accusati per uso di steroidi o droghe.\nTra gli 89 giocatori professionisti sotto inchiesta, molti sono attualmente tesserati e sotto contratto.\nMitchell riporta che durante i test nel 2003 dal 5 al 7% dei giocatori \u00e8 risultato positivo all'esame. Mitchell inoltre riporta che almeno un giocatore in ogni squadra tesserata nella MLB \u00e8 stato accusato di uso di sostanze vietate. Tra i tanti nomi citati spiccano quelli di Barry Bonds, fresco vincitore del titolo di Fuoricampo, Roger Clemens, Andy Petitte, Miguel Tejada ed \u00c9ric Gagn\u00e9."}
{"id": "1493241", "revid": "399", "url": "https://it.wikipedia.org/wiki?curid=1493241", "title": "Cool (Gwen Stefani)", "text": "Cool \u00e8 una canzone della cantante statunitense Gwen Stefani. \u00c8 il quarto singolo estratto dall'album \"Love. Angel. Music. Baby.\" del 2004. La canzone scritta da Gwen Stefani e Dallas Austin, riprende lo stile musicale degli anni ottanta.\n\"Cool\" \u00e8 la storia della fine dell'amore di due amanti, che per\u00f2 rimangono buoni amici nonostante tutto. I media hanno facilmente tracciato un parallelo fra il testo della canzone e la storia d'amore della sua autrice con Tony Kanal, componente con lei del gruppo No Doubt.\nVideo musicale.\nIl video di \"Cool\" \u00e8 stato girato dalla regista Sophie Muller sul lago di Como, e le immagini seguono molto fedelmente il testo della canzone.\nLa grande dimora in cui la cantante accoglie i suoi due ospiti \u00e8 Villa Erba, appartenuta fra gli altri a Luchino Visconti ed alla sua famiglia, oggi polo fieristico e centro congressi. Anche il portale della Villa Monastero di Lenno e la Villa del Balbiano compaiono nel filmato.\nVediamo la cantante Gwen Stefani, in compagnia dell'ex fidanzato (interpretato da Daniel Gonz\u00e1lez) e la sua nuova ragazza (interpretata da Erin Lokitz, fidanzata di Tony Kanal). I tre sembrano divertirsi insieme, senza alcun imbarazzo, ma a queste sequenze si alternano altre in cui vediamo flashback della relazione fra la Stefani e l'ex-compagno, ed altre in cui la cantante sembra piuttosto triste. Nonostante nel testo della canzone la Stefani affermi di sentirsi \"cool\", nel video viene mostrato il suo reale stato d'animo. \"Cool\" \u00e8 il primo video in cui non compaiono le Harajuku Girls."}
{"id": "1493244", "revid": "1442080", "url": "https://it.wikipedia.org/wiki?curid=1493244", "title": "Miguel \u00c1ngel Russo", "text": ""}
{"id": "1493249", "revid": "919486", "url": "https://it.wikipedia.org/wiki?curid=1493249", "title": "Maria Casimira Luisa de la Grange d'Arquien", "text": "Era figlia di Henri Albert de La Grange d'Arquien e di Fran\u00e7oise de La Ch\u00e2tre.\nBiografia.\nMaria Casimira si rec\u00f2 in Polonia all'et\u00e0 di 5 anni come dama di compagnia di Maria Luisa di Gonzaga-Nevers, regina di Polonia dal 1645 al 1672, consorte di due re polacchi Ladislao IV Vasa e successivamente del fratello (che gli succedette al trono) Giovanni II. A corte, Maria Casimira conobbe Giovanni Sobieski, che era giunto a Cracovia nel 1656, ma ella venne all'epoca fatta sposare con Giovanni \"Sobiepan\" Zamoyski, nel 1658. Zamoyski, ad ogni modo, mor\u00ec nei primi mesi del 1665 e la vedova Maria Casimira spos\u00f2 Sobieski il 14 luglio dello stesso anno.\nGiovanni Sobieski venne eletto Re di Polonia nel 1672, certamente grazie anche all'influenza della moglie che venne incoronata nella Cattedrale di Cracovia solo il 2 febbraio del 1676. Come Regina di Polonia, Maria Casimira support\u00f2 la proposta di un'alleanza tra Polonia e Francia, mentre allo stesso tempo tentava di guadagnare privilegi personali e per la propria famiglia dal Re Luigi XIV di Francia.\nLa coppia reale divenne famosa per le sue appassionate lettere d'amore, molte delle quali furono scritte tra il 1665 ed il 1683, durante gli anni in cui Giovanni Sobieski fu impegnato nelle guerre contro l'Impero Ottomano o durante i frequenti viaggi di Maria Casimira a Parigi. Le lettere evidenziano ancora oggi l'affiatamento dei due innamorati, ma riportano anche le loro personali riflessioni circa gli eventi a loro contemporanei e le loro difficolt\u00e0, come del resto le preoccupazioni, dell'essere Re e Regina di uno stato. Pubblicate molto tempo dopo la morte di entrambi, esse divennero molto popolari e garantirono alla regina il diminutivo affettuoso di \"Marysie\u0144ka\".\nMorto nel 1696 il re Sobieski, nel 1697 fu eletto re di Polonia il filoaustriaco Federico Augusto di Sassonia. La Regina vedova scelse allora di ritirarsi a Roma con la sua famiglia e il seguito. Attraversate varie citt\u00e0 italiane, tra cui Bologna, Forl\u00ec, Rimini, Macerata e Spoleto, vi giunse in incognito il 24 marzo 1699, andando prima ad alloggiare al palazzo Odescalchi al Corso, e stabilendosi poi, dal 1702 al 1714, al Palazzetto Zuccari, dove tenne una sua piccola corte, alla maniera di Cristina di Svezia, della quale era ancor viva in Roma la memoria. A Roma sono sepolti il padre, cardinale de La Grange d'Arquien, in San Luigi dei Francesi, e il figlio Alessandro nella Chiesa della Trinit\u00e0 dei Monti.\nMor\u00ec a Blois il 1\u00ba gennaio 1716 durante uno dei suoi frequenti viaggi nella terra nativa e la sua salma venne quindi traslata sino a Cracovia, dove venne sepolta nella tomba della chiesa del Castello di Wawel.\nMatrimonio e discendenza.\nLa coppia ebbe quattordici figli in tutto, ma solo quattro di loro raggiunsero la maggiore et\u00e0:"}
{"id": "1493255", "revid": "275235", "url": "https://it.wikipedia.org/wiki?curid=1493255", "title": "5 euro", "text": ""}
{"id": "1493256", "revid": "275235", "url": "https://it.wikipedia.org/wiki?curid=1493256", "title": "10 euro", "text": ""}
{"id": "1493258", "revid": "275235", "url": "https://it.wikipedia.org/wiki?curid=1493258", "title": "20 euro", "text": ""}
{"id": "1493260", "revid": "275235", "url": "https://it.wikipedia.org/wiki?curid=1493260", "title": "50 euro", "text": ""}
{"id": "1493261", "revid": "275235", "url": "https://it.wikipedia.org/wiki?curid=1493261", "title": "100 euro", "text": ""}
{"id": "1493262", "revid": "767487", "url": "https://it.wikipedia.org/wiki?curid=1493262", "title": "South Central Cartel", "text": "South Central Cartel \u00e8 un gruppo musicale gangsta rap statunitense di Los Angeles. Tra i brani da loro resi popolari \"\"U Gotta Deal Wit Dis\", \"Pops Was a Rolla\", \"Ya Getz Clowned\", \"Gang Stories\", \"Servin 'Em Heat\", \"Knocc on Wood\" (Remix), e \"All Day Everyday\"\".\nStoria del gruppo.\nTra i gruppi che nei primi anni 1980 seguirono l'influsso del West Coast gangsta e del suono degli NWA, il South Central Cartel fece la sua prima apparizione con l'album di debutto \"South Central Madness\" nel 1991, anticipando una serie di dischi usciti lungo tutto il decennio, fatti di fedele osservanza del loro stile. Dopo l'uscita del secondo disco, \"'N Gatz We Truss\" del 1994, che gener\u00f2 parecchio interesse della scena underground appassionata di gangsta, la Def Jam Recordings mise sotto contratto il gruppo che ebbe il massimo successo commerciale con \"All Day Everyday\" del 1997.\nDurante lo stesso periodo, i leader del gruppo, Havoc e Prodeje realizzarono una serie di album con la Pump Records, costruendosi una nicchia di appassionati ascoltatori del genere. Nonostante lo scarso successo ottenuto dai successivi dischi pubblicati sino al 2006, la band rimane tra le pioniere del genere west coast assieme a NWA, Compton's Most Wanted, e Above the Law."}
{"id": "1493263", "revid": "275235", "url": "https://it.wikipedia.org/wiki?curid=1493263", "title": "200 euro", "text": ""}
{"id": "1493267", "revid": "275235", "url": "https://it.wikipedia.org/wiki?curid=1493267", "title": "500 euro", "text": ""}
{"id": "1493281", "revid": "11497", "url": "https://it.wikipedia.org/wiki?curid=1493281", "title": "Umts", "text": ""}
{"id": "1493285", "revid": "125880802", "url": "https://it.wikipedia.org/wiki?curid=1493285", "title": "Il petroliere", "text": "Il petroliere (\"There Will Be Blood\") \u00e8 un film del 2007 scritto e diretto da Paul Thomas Anderson, liberamente tratto dal romanzo \"Petrolio!\" di Upton Sinclair. Il film \u00e8 dedicato alla memoria di Robert Altman.\nPellicola che permise ad Anderson di consacrarsi tra i migliori registi della sua generazione, il film ai Premi Oscar 2008 fu candidato per un totale di otto nomination, vincendo quelle per il miglior attore e per la miglior fotografia. La performance di Day-Lewis, premiata con l'Oscar per il miglior attore, \u00e9 universalmente considerata tra le pi\u00f9 complesse ed intense della storia del cinema. \nIl film, che tocca in maniera profonda temi complessi come la ferocia della natura umana, il capitalismo, la religione, l'ottimismo e l'ossessione. \u00c8 considerato uno dei migliori usciti negli anni 2000, ed \u00e9 citato come un capolavoro del cinema moderno.\nTrama.\nNel 1898 il minatore d'argento Daniel Plainview accidentalmente scopre un giacimento di petrolio in una delle sue miniere. In poco tempo guadagna abbastanza soldi da poter mettere in piedi una sua piccola compagnia di estrazione. Uno dei suoi lavoratori rimane ucciso in un incidente sul lavoro e Plainview prende con s\u00e9 il figlio rimasto orfano facendolo passare per suo e affermando che la moglie \u00e8 morta dandolo alla luce. Inizialmente il petroliere si vuole servire della presenza del ragazzo per presentarsi come un padre affettuoso e dedito alla famiglia per influenzare positivamente e convincere alla vendita i proprietari dei terreni con depositi di petrolio, ma successivamente si affezioner\u00e0 al ragazzo. Nel 1911 Plainview \u00e8 ormai diventato uno dei petrolieri pi\u00f9 importanti della California quando viene contattato da un giovane di nome Paul Sunday, il quale gli vende un'informazione circa un giacimento di petrolio nella propriet\u00e0 della sua famiglia a Little Boston, in California.\nPlainview e il figlio H. W. vi si recano e, presentandosi come cacciatori di quaglie, verificano la presenza del petrolio e cercano quindi di comperare la propriet\u00e0, senza per\u00f2 rivelare al padre di Paul, Abel, la presenza del petrolio; tuttavia il gemello di Paul, Eli, \u00e8 a conoscenza del giacimento di petrolio e fa lievitare il prezzo a 10.000 dollari, che intende impiegare per la fondazione di una sua chiesa. Plainview paga 5.000 dollari immediatamente e promette altri 5.000 come donazione alla chiesa.\nIn breve, i rapporti tra Plainview ed Eli si deteriorano: il primo manca di onorare il proprio debito con la famiglia Sunday e accusa il secondo di essere un commediante, un falso profeta. Nel frattempo l'esplosione di un pozzo di petrolio priva H. W. dell'udito. Inoltre un uomo di nome Henry visita Plainview, dichiarandogli di essere suo fratello. Plainview, che ha in odio gli uomini ed \u00e8 dannato dalla sua stessa sete di potere, sembra vedere nel fratello una possibilit\u00e0 di mutamento.\nH. W., prostrato dalla perdita dell'udito, curiosa nel diario di Henry e a causa della gelosia decide di dare fuoco all'abitazione dove i due fratelli dormono. A motivo di ci\u00f2, viene allontanato e messo in cura in un ospedale specializzato. Henry e Daniel iniziano a lavorare assieme ma in occasione di un viaggio, Plainview scopre che Henry \u00e8 un impostore che, avendo conosciuto il suo vero fratello, ha attinto dal suo diario una storia credibile per coprire l'inganno. Trovandosi accampati e isolati, Plainview uccide Henry con una pistolettata a bruciapelo alla testa e lo seppellisce.\nPer far fruttare i suoi affari a Little Boston, Plainview ha bisogno di ottenere una concessione da un riottoso contadino della zona, per far attraversare il terreno di quest'ultimo da un oleodotto. Il proprietario gli dar\u00e0 il permesso ma a condizione che egli si converta alla chiesa di Eli. Ottenuta la concessione gli viene per\u00f2 rimproverato l'abbandono del figliolo che Plainview richiamer\u00e0 a s\u00e9.\nLa storia si conclude poco prima della grande depressione del 1929. Daniel \u00e8 ormai un alcolista quando il figlio decide di abbandonarlo per mettersi a perforare in proprio in Messico. Stizzito e in preda alla sete di vendetta, Plainview rivela a H. W. che egli \u00e8 in verit\u00e0 un orfano, un \u00abbastardo trovato in un cesto\u00bb, rimanendo per\u00f2 in realt\u00e0 deluso dall'abbandono del ragazzo.\nQuando ormai la situazione dei risparmiatori statunitensi \u00e8 disastrosa, Plainview riceve la visita di Eli, il quale ormai ridotto al lastrico da una vita dissoluta gli offre di entrare insieme in affari. Tuttavia, la competizione fra i due \u00e8 talmente forte che Plainview non rinuncia a vendicarsi dei torti subiti nel passato. Pone come condizione all'impresa commerciale che Eli dichiari se stesso un falso profeta e l'inesistenza di Dio come Plainview che fu costretto anni prima a dichiarare a se stesso di avere abbandonato suo figlio. Eli, uomo ormai corrotto dal peccato, accetta di proclamare a gran voce la propria apostasia e solo a quel punto Daniel gli rivela che aveva gi\u00e0 fiutato l'affare e perforato dove lui gli \u00e8 venuto a proporre. A questo punto, la furia di Plainview si scatena e, dopo averlo malmenato, uccide Eli fracassandogli il cranio con un birillo di legno massiccio.\nProduzione.\nLe riprese sono iniziate a giugno del 2006 e sono terminate ad agosto. Il film \u00e8 stato girato a Marfa in Texas, dove si sono svolte anche le riprese de \"Il gigante\" di George Stevens, film in cui il giovane ed ambizioso protagonista rifiuta di vendere il piccolo appezzamento nel quale scoprir\u00e0 notevoli giacimenti di petrolio.\nDistribuzione.\n\u00c8 uscito negli Usa il 10 dicembre 2007 in un'anteprima a New York, per poi essere distribuito il 26 dicembre. In Italia \u00e8 uscito il 15 febbraio 2008. Il budget \u00e8 stato di 25 milioni di dollari e gli incassi totali sono stati di oltre 76 milioni di dollari nel mondo, di cui 40 negli Stati Uniti.\nAccoglienza.\nElogiato dalla critica, la rivista del British Film Institute \"Sight &amp; Sound\" l'ha indicato fra i trenta film chiave del primo decennio del XXI secolo. Nel 2019 invece la rivista The Guardian l'ha classificato come il miglior film uscito nel nuovo millennio.\nNel 2016, il canale audio-televisivo britannico BBC ha compiuto un sondaggio tra 177 critici cinematografici da 36 paesi. Lo scopo \u00e8 stato quello di individuare \"il pi\u00f9 grande film del XXI secolo\" (tra quelli distribuiti in sala tra il 2000 e il 2015). Il film \"Il petroliere\" si \u00e8 guadagnato il terzo posto in classifica, dopo \"Mulholland Drive\" (al primo posto) e \"In the Mood for Love\" (al secondo posto).\nMerchandising.\nIl film ha ispirato un'edizione speciale del gioco da tavolo \"Monopoly\", che parafrasando il titolo originale della pellicola, \"There Will Be Blood\", si chiama \"There Will Be Monopoly: Bastard in a Basket Edition\". \"Bastard in a Basket\" \u00e8 la frase con cui Daniel rivela al figlio di essere stato adottato."}
{"id": "1493291", "revid": "466539", "url": "https://it.wikipedia.org/wiki?curid=1493291", "title": "Guinea Pig (serie di film)", "text": "I film sono una produzione horror giapponese di genere splatter realizzata negli anni ottanta e divenuta famosa per via degli effetti speciali straordinariamente realistici. \nLa notoriet\u00e0 di questa serie nasce alla fine degli anni ottanta, quando i primi cinque film furono trovati nella collezione di quasi seimila videocassette del serial killer giapponese Tsutomu Miyazaki. Negli Stati Uniti l'esplosione del fenomeno avviene nel 1991, quando l'attore Charlie Sheen, credendo erroneamente che \"Flower of Flesh and Blood\" fosse uno snuff movie, inizi\u00f2 una vera e propria crociata contro la serie, richiedendo anche l'azione dell'FBI (la vicenda arriver\u00e0 fino alle aule del tribunale, nelle quali verr\u00e0 poi accertato come non si tratti di veri \"snuff movie\").\nFilm.\n\"Devil's Experiment\".\n \u00e8 il primo episodio (1985), un mediometraggio di circa mezz'ora che vede come protagonisti un gruppo di ragazzi che rapiscono e torturano una donna allo scopo di sperimentare quanto possa resistere il corpo umano al dolore. Il video \u00e8 stato diviso in capitoli suddivisi dalle diverse torture: sblerle, calci, tenaglia, incoscienza, rumore, pelle, ustioni, vermi, interiora, ago. In ogni capitolo viene visualizzato una sorta di contatore come a indicare il livello di sopportazione raggiunto. L'introduzione fatta dal narratore afferma di aver trovato questo video amatoriale e nell'outro del film afferma che non c'erano altri dettagli riguardo all'esperimento ma il nome l'et\u00e0 e le altre informazioni sulla ragazza e su i tre uomini sono attualmente sotto indagine. Ovviamente si tratta di un Mockumentary ossia di un falso documentario.\n\"Flower of Flesh and Blood\".\nIl secondo episodio (1985) \u00e8 intitolato ed \u00e8 tratto da un'opera del mangaka Hideshi Hino, il quale firma sceneggiatura e regia di questo episodio. Un uomo vestito da samurai narcotizza una donna, la rapisce e la smembra. Infine, aggiunge le diverse parti del corpo alla sua \"collezione\".\n\"He Never Dies\".\nLa terza pellicola (1986), intitolata , narra di un impiegato giapponese che, annoiato dalla monotona vita quotidiana del sol levante, tenta il suicidio tagliandosi le vene. L'uomo non prova dolore, nemmeno dopo svariati tentativi: realizza cos\u00ec di non poter morire. A differenza dei due capitoli precedenti i toni si abbassano inserendo oltre alla violenza un plot narrativo e un accenno di comicit\u00e0 dettata dalle situazioni altamente ridicole.\n\"Mermaid in a Manhole\".\nIl quarto episodio (1988), basato su un manga di Hideshi Hino e diretto dal mangaka stesso, vede come protagonista un artista che tenta di superare il trauma provocato dalla recente morte della moglie. Un giorno, mentre percorre le fogne sotto le strade di Okinawa, incrocia una sirena. Nel vederla, si rende conto di averla conosciuta in precedenza, da bambino, quando al posto della fognatura c'era un fiume. L'uomo decide di fermarsi per dipingere un ritratto della sirena, ma dopo breve tempo lei inizia a piangere di dolore; cos\u00ec l'artista si accorge delle strane ferite sul corpo della donna, che probabilmente \u00e8 stata nella fogna per cos\u00ec tanto tempo che il suo corpo \u00e8 stato infettato dall'ambiente malsano. L'artista porta la creatura a casa sua e dopo un breve periodo le ferite peggiorano ed iniziano a sanguinare. L'artista usa il sangue della creatura per disegnarle un ritratto, ma le sue condizioni peggiorano e in breve tempo muore.\n\"Android of Notre Dame\".\n \u00e8 il quinto episodio (1988) e racconta di uno scienziato e del suo tentativo di trovare una cura per la sorella gravemente malata. L'uomo necessita di una \"cavia\" per poter portare a termine l'esperimento; uno straniero offre la possibilit\u00e0 allo scienziato di avere un corpo sul quale eseguire le sue ricerche per pochi soldi. L'esperimento non va bene e lo scienziato si arrabbia cos\u00ec tanto che finisce per fare a pezzi il corpo. Un nuovo incontro con \"il venditore\" dar\u00e0 la possibilit\u00e0 allo scienziato di avere un nuovo corpo con il quale proseguire l'esperimento.\n\"Devil Woman Doctor\".\nIl sesto episodio (1990) \u00e8 intitolato e racconta la storia di una dottoressa transessuale (interpretata dall'attore giapponese Shinnosuke Ikehata). Lo scopo di questa donna \u00e8 riassumibile nel mutilare e uccidere tutti i suoi pazienti. Con questo episodio i toni della serie passano dall'horror alla commedia slapstick.\n\"Slaughter Special\".\n, settimo e ultimo film della serie (1992), rappresenta soprattutto una sorta di \"best of\" che porta in primo piano i momenti pi\u00f9 truculenti dei primi episodi.\nEdizioni DVD.\nNel 2002 la defunta compagnia tedesca Devil Pictures ha realizzato un DVD BOX, in edizione limitata, region-free, contenente i sei film, il documentario \"Making of Guinea Pig\" e per la prima volta lo speciale \"Making of Devil Woman Doctor\". Il cofanetto contiene anche una t-shirt ed un poster dedicato a \"Devil's Experiment\". Anche se intitolato \"Guinea Pig: The Complete Series\", il cofanetto non contiene lo speciale \"Slaughter Special\".\nNel 2005 la compagnia statunitense Unearthed Films realizza il primo cofanetto veramente completo, contenente tutti e sei gli episodi, i due \"Making of\" e \"Slaughter Special\". In questo caso, il cofanetto contiene molti contenuti speciali, come il manga dal quale \u00e8 tratto \"Mermaid In A Manhole\"."}
{"id": "1493292", "revid": "1573940", "url": "https://it.wikipedia.org/wiki?curid=1493292", "title": "Sesto Elio Catone", "text": "Apparteneva all'antica nobilt\u00e0 plebea. Ebbe due figlie, una di nome Elia Petina, che and\u00f2 in sposa al futuro imperatore Claudio (da cui ebbe una figlia, Claudia Antonia), ed una seconda di nome Elia Catella.\nBiografia.\nDivenne console nel 4 d.C. ed ottenne un importante comando in Mesia poco prima, dove conduceva 50.000 Geti a sud del Danubio al termine di una campagna militare in terra dacica occupando alla fine delle operazioni una parte della futura Mesia superiore, la Treballia. Alcuni storici moderni sostengono che il mandato di Elio Catone, come governatore di Macedonia-Mesia, possa essere avvenuto tra il 2-4, meno probabilmente tra l'8-11. Difficile, infatti, credere che simili operazioni possano essere state condotte dopo la disfatta di Varo del 9, a cui segu\u00ec certamente una complessiva riorganizzazione di tutto il fronte Reno-danubiano."}
{"id": "1493301", "revid": "1990325", "url": "https://it.wikipedia.org/wiki?curid=1493301", "title": "Maria Luisa di Gonzaga-Nevers", "text": "Biografia.\nNacque il 18 agosto 1611 a Parigi (o a Nevers) dal Principe Carlo I di Gonzaga-Nevers e di Caterina di Lorena. Dopo aver trascorso la propria giovinezza con la madre, ella avrebbe dovuto sposare il Principe Gastone d'Orl\u00e9ans, nel 1627, ma il Re Luigi XIII di Francia si oppose al matrimonio e successivamente la fece imprigionare nella fortezza del castello di Vincennes e successivamente in un convento.\nLa sua prima proposta di matrimonio verso il Re Ladislao IV di Polonia, venne formulata nel 1634, ma Ladislao spos\u00f2 infine Cecilia Renata d'Austria. Nel 1640 Maria Luisa incontr\u00f2 il fratello di Ladislao, Giovanni Casimiro, e diede vita al proprio salone letterario a Parigi. Cecilia Renata mor\u00ec nel 1644, e il 5 novembre 1645 Maria Luisa spos\u00f2 Ladislao IV \"per procura\" (Giovanni Casimiro rappresent\u00f2 suo fratello). Ella dovette cambiare il proprio nome in Luisa Maria in quanto, secondo la tradizione polacca, Maria come primo nome era riservato esclusivamente alla devozione della madre di Ges\u00f9 Cristo, e non poteva essere utilizzato da una regina.\nIl matrimonio vero e proprio tra Luisa Maria e Ladislao IV venne celebrato a Varsavia il 10 marzo 1646. Due anni pi\u00f9 tardi, il 20 maggio 1648, Luisa Maria si ritrov\u00f2 gi\u00e0 vedova alla morte di Ladislao IV. Giovanni Casimiro venne eletto Re successore di Polonia e Luisa Maria lo spos\u00f2 il 30 maggio 1649. Dal secondo matrimonio ebbe due figli entrambi morti giovani e dati alla luce da Maria Luisa, quando ella aveva gi\u00e0 pi\u00f9 di quarant'anni. Ella mor\u00ec a Varsavia il 10 maggio 1667 e venne sepolta a Cracovia nella Cattedrale del Castello di Wawel. Giovanni Casimiro abdic\u00f2 al trono polacco l'anno successivo.\nLuisa Maria viene ricordata dalle cronache come una donna attiva ed energica, con piani ambiziosi di politica ed economia. La nobilt\u00e0 polacca si trov\u00f2 pi\u00f9 volte scandalizzata dalla presenza della Regina consorte negli affari di stato, ma ella gioc\u00f2 ad ogni modo un ruolo non indifferente nel reprimere le forze svedesi durante gli scontri che avvennero nei regni dei suoi due mariti. Luisa Maria fond\u00f2 inoltre il primo giornale polacco, il \"Merkuriusz Polski\" (Il Mercurio Polacco, 1652), e il primo convento polacco dell'ordine delle visitandine (1654).\nDiscendenza.\nMaria Luisa e Giovanni Casimiro ebbero due figli:"}
{"id": "1493303", "revid": "181699", "url": "https://it.wikipedia.org/wiki?curid=1493303", "title": "Miercurea Ciuc", "text": "Miercurea Ciuc (in ungherese \"Cs\u00edkszereda\", in tedesco \"Szeklerburg\") \u00e8 un municipio della Romania di 41.971 abitanti, capoluogo del distretto di Harghita, nella regione storica della Transilvania.\nFanno parte dell'area amministrativa anche le localit\u00e0 di Ciba, Harghita-B\u0103i e Jigodin-B\u0103i.\nLa maggioranza della popolazione (oltre l'80%) \u00e8 di etnia \"Sz\u00e9kely\"; la citt\u00e0 \u00e8 ufficialmente bilingue, con l'uso parallelo del romeno e dell'ungherese.\nGeografia fisica.\nLa citt\u00e0 si trova nella parte orientale del distretto, sulle rive del fiume Olt e ad un'altitudine di 662 ; fino al 1918 era il capoluogo del comitato di Cs\u00edk del Regno d'Ungheria.\nLa citt\u00e0.\nIl centro abitato dovette svilupparsi fra il XIV e il XV secolo, anche se il primo documento scritto attestante la presenza della citt\u00e0 risale al 5 agosto 1558 e reca la firma di Isabella, madre del principe di Transilvania Zsigmond J\u00e1nos. Miercurea Ciuc divenne il capoluogo del distretto di Harghita nel 1968 e, con questo avvenimento, il regime comunista inizi\u00f2 la costruzione di un nuovo centro cittadino nel tipico stile socialista; la citt\u00e0 continu\u00f2 a svilupparsi come un centro della cultura \"Sz\u00e9kely\" finch\u00e9, caduto il regime, nel 2001 un vecchio albergo chiamato \"Hotel Harghita\" venne trasformato per diventare la sed principale della \"Sapientia - Universit\u00e0 Ungherese di Transilvania\", con sedi anche a Cluj-Napoca e a T\u00e2rgu Mure\u0219, la prima universit\u00e0 ungherese della Romania, a gestione privata.\nNel centro cittadino, il monumento pi\u00f9 importante \u00e8 il \"Castello Mik\u00f3\", in stile tardo-rinascimentale; il castello venne originariamente fatto costruire nel XVII secolo da Ferenc Mik\u00f3 H\u00eddv\u00e9gi, consigliere del Principe di Transilvania Gabriele Bethlen. Distrutto completamente durante l'invasione dei Tatari del 1661, venne ricostruito ai primi del XVIII secolo per essere usato prevalentemente come caserma: oggi il castello ospita il Museo Cs\u00edk Sz\u00e9kely. Accanto al castello si trovano un piccolo museo etnografico, il palazzo municipale del 1886 ed il palazzo di giustizia, costruito nel 1904.\nLa costruzione pi\u00f9 recente del centro della citt\u00e0 \u00e8 il cosiddetto \"Tempio del Millennio\", costruito nel 2001 su progetto dell'architetto ungherese Imre Makovecz; le sue linee molto particolari hanno prodotto giudizi assai controversi, anche per la sua vicinanza della Chiesa barocca della Santa Croce.\nEconomia.\nLa citt\u00e0 \u00e8 nota per la fabbrica di birra che porta il suo stesso nome (). La birreria \u00e8 stata fondata nel 1974 e la prima bottiglia \u00e8 uscita dagli impianti un anno pi\u00f9 tardi. Recentemente il marchio \u00e8 stato acquisito dall'olandese Heineken.\nAmministrazione.\nGemellaggi.\nMiercurea Ciuc \u00e8 gemellata con le seguenti citt\u00e0:"}
{"id": "1493309", "revid": "2134764", "url": "https://it.wikipedia.org/wiki?curid=1493309", "title": "Paolo Moretti", "text": "Biografia.\n\u00c8 padre di Davide, cestista dell'Olimpia Milano.\nCarriera.\nGiocatore.\nClub.\nPaolo Moretti muove i primi passi nel settore giovanile del Basket Arezzo, e viene subito notato come una buona promessa per il basket.\nSi sposta cos\u00ec a giocare nella vicina Siena, alla Mens Sana, dove completa tutta la trafila del settore giovanile confermandosi come un grande talento. Nella stagione 1987-88, a soli 17 anni esordisce nel terzo campionato nazionale, la serie B d'Eccellenza sorprendendo per personalit\u00e0 e talento, risultando alla fine il terzo realizzatore assoluto.\nAl primo anno da senior, viene ingaggiato dalla Scaligera Basket Verona, squadra militante nel campionato di Serie A2. Disputa quattro annate in crescendo, facendosi notare per la grande affidabilt\u00e0 (ottime percentuale al tiro, infallibile ai tiri liberi) e per il costante impegno nell'allenamento; nella stagione 1990-91 \u00e8 uno dei protagonisti della promozione del Basket Verona nel massimo campionato e la conquista della coppa Italia, storica perch\u00e9 prima e unica volta che a vincerla \u00e8 una squadra di A2: alla prima stagione di Serie A, disputata a 21 anni, impressiona con cifre da grande protagonista (17 punti e 4 rimbalzi di media) e con una grande maturit\u00e0 nel gioco, riuscendo anche ad esordire in Nazionale.\nEntra cos\u00ec nell'occhio delle grandi squadre: la spunta la Virtus Bologna, per la quale gioca quattro stagioni, dal 1992 al 1996, e dove vive il momento di massimo splendore della propria carriera. In una squadra piena di campioni, Moretti si conferma un grande giocatore e conquista tre scudetti consecutivi (1993, 1994, 1995). Le sue cifre restano solidissime: la media punti \u00e8 costantemente in doppia cifra, con qualche exploit, come in un celebre derby contro la Fortitudo Bologna del 1994-1995 quando mise a segno 26 punti e condusse la squadra alla vittoria nonostante l'assenza della stella Sasha Danilovi\u0107 (quella prestazione gli valse il soprannome di \"Morettovic\").Vittoria inoltre nel 1996 della supercoppa italiana in finale con Benetton Treviso.\nAl culmine della sua carriera, durante gara-2 delle finali scudetto del 1994-95 contro la Benetton Treviso, Paolo Moretti subisce un gravissimo infortunio che gli condizioner\u00e0 la carriera: la rottura del tendine di Achille. Questo infortunio lo costringe a saltare gran parte della stagione successiva, e la Virtus Bologna lo cede al club greco del Peristeri per la stagione 1996-97. Nella stagione da comunitario, in una squadra piena di talenti ma molto giovane (Jaric, Gurovic), vengono raggiunti i quarti in Korac, e la finale per terzo posto con la corazzata Paok Salonicco.\nTerminata la parentesi greca, Paolo Moretti ritorna a Bologna, questa volta sponda Fortitudo dove rimane per la stagione 1997-98 e met\u00e0 di quella successiva. L'infortunio che l'aveva colpito ha lasciato il segno e le difficolt\u00e0 sono evidenti: Moretti gioca poco e non riesce a trovare spazio in squadra, perdendo la finale scudetto contro la Virtus Bologna senza praticamente giocare mai. Unica grande soddisfazione \u00e8 la vittoria della Coppa Italia 1998 in finale contro la Benetton Treviso. Nell'ottobre dello stesso anno arriva anche il secondo trofeo della storia Fortitudo, la supercoppa italiana (seconda personale per Paolo). Lascia Bologna a met\u00e0 della stagione 1998-99 per tornare a Siena, nella societ\u00e0 che lo aveva lanciato nelle giovanili: la Mens Sana Basket. Le prestazioni sono altalenanti, e l'esperienza senese si conclude gi\u00e0 a fine stagione nonostante il raggiungimento dei Play off giocati contro la Virtus Roma.\nMoretti decide cos\u00ec di dare una svolta alla propria carriera e di rimettersi in gioco: accetta la proposta del Roseto Basket e torna a partecipare al campionato di A2; gioca 17 delle 20 partite della prima fase con una media di 20,6 punti a partita prima che il 9 gennaio abbia un infortunio ad un ginocchio che comporta la rottura del legamento crociato che gli fa chiudere anzitempo la stagione. Alla fine di questa, oltre a raggiungere la promozione diretta, verr\u00e0 eletto miglior giocatore della A2 dagli allenatori italiani e Ritorno dell'Anno dai lettori della rivista \"Superbasket\".\nL'anno successivo sempre con Roseto si appresta a tornare a solcare i parquet della Serie A: \u00e8 ormai un giocatore ritrovato, e con ventinove anni avrebbe ancora molte stagioni davanti a s\u00e9.\nMa la sfortuna \u00e8 nuovamente in agguato: gli viene diagnosticata una leucemia, e Paolo Moretti \u00e8 costretto a ritirarsi per curarsi.\nNazionale.\nNella sua carriera, Paolo Moretti ha anche vestito la maglia della Nazionale, esordio avvenuto a Livorno nel 1991, contro la Russia. Con la squadra Azzurra Paolo Moretti ha raccolto 80 presenze e realizzato poco meno di mille punti, conquistando:\nHa inoltre partecipato al Campionato Europeo 1993 - Germania, classificandosi al nono posto.\nAllenatore.\nTerminata la carriera da giocatore, e guarito dalla grave malattia, Paolo Moretti nel 2001 decide di intraprendere la carriera di allenatore.\nAncora una volta riparte da Siena, e allena per tre anni nelle giovanili della seconda squadra della citt\u00e0, la Virtus Siena, una societ\u00e0 con un settore giovanile molto sviluppato.\nA met\u00e0 della stagione 2003-04 arriva per lui la prima esperienza come capo allenatore di una squadra senior: la Pallacanestro Catanzaro, in B2, dove viene chiamato a sostituire un grande maestro di pallacanestro come Mario De Sisti e che viene condotta,con molte difficolt\u00e0 alla salvezza dopo il primo turno dei Play Out.\nL'anno successivo sale di categoria, e allena la Stamura Ancona in B1, in grandi difficolt\u00e0 economiche,con un campionato al di sopra delle aspettative vengono raggiunti i Play Off conquistati con la settima posizione al termine della stagione regolare.\nLa svolta nella stagione 2005-06: per Moretti arriva la chiamata dalla Serie A, e va ad allenare il Basket Livorno, che si trova in grave crisi economica e decide di scommettere su di un allenatore giovane.\nLa squadra livornese per la stagione 2005-2006 \u00e8 condizionata dalla scarso budget: molti giovani e poche certezze; ma Moretti con un'ottima annata porta la squadra alla salvezza al dodicesimo posto, togliendosi numerose soddisfazioni battendo anche squadre di prima fascia.\nNonostante la brillante annata, l'anno successivo Paolo Moretti deve retrocedere di categoria, e allena la Viola Reggio Calabria, un'altra squadra in difficolt\u00e0 economica, che conduce alla salvezza.\nInizia la stagione 2007-08 allenando il Basket Brindisi, in B1, una squadra con grandi ambizioni di promozione. Problemi di spogliatoio, un difficile rapporto con alcuni giocatori e una serie di risultati negativi lo portano all'esonero da parte della societ\u00e0 nel gennaio del 2008.\nIl 12 gennaio 2009 \u00e8 nominato nuovo allenatore del Pistoia Basket 2000 in Legadue al posto dell'esonerato Maurizio Lasi e con una serie di vittorie porta la formazione pistoiese alla salvezza. Confermato sulla panchina biancorossa anche per la stagione successiva, ottiene un ottavo posto in classifica e la conseguente qualificazione ai play-off: agli spareggi promozione perde 3-1 la serie del primo turno con la Dinamo Sassari, guadagnandosi comunque la permanenza a Pistoia anche per la stagione successiva. Nella stagione 2010-11, si qualifica nuovamente ai playoff, con una squadra considerata pochissimo dagli addetti ai lavori, e scopre un grande Jarvis Varnado, giovane giocatore statunitense che impressiona al suo primo anno in Europa. Pur sconfitto con Casale Monferrato al primo turno, Moretti viene ovviamente confermato per la stagione 2011-12.\nA Pistoia, in estate, arrivano Giacomo Galanda, Bobby Jones e un altro rookie che lascer\u00e0 il segno: Dwight Hardy. La cavalcata stagionale, con 18 vittorie stagionali su 28 partite disputate, \u00e8 esaltante, e alla fine della stagione Pistoia chiuder\u00e0 al terzo posto la regular season. Ai play-off, dopo aver eliminato prima Veroli e poi Scafati, i biancorossi trovano in finale il New Basket Brindisi: sotto 0-2 dopo la serie in terra pugliese, Pistoia riapre tutto imponendosi in gara-3 di fronte al pubblico amico. In una gara-4 ricca di pathos, e vissuta in un PalaCarrara stracolmo, Brindisi per\u00f2 si dimostra pi\u00f9 forte e, vincendo 93-89, centra la promozione in serie A.\nMoretti e Pistoia ripartono ancora insieme in vista del campionato 2012-13: al termine di una stagione formidabile (in cui arriva alla finale di Coppa Italia di LegaDue, perdendo poi con Trento), i biancorossi centrano nuovamente l'obiettivo playoff chiudendo al secondo posto, alle spalle della Sigma Barcellona, la regular season. Ai play-off, dopo aver eliminato abbastanza agevolmente Scafati e Casale, Pistoia vince anche la finale con Brescia, al termine di una serie ricca di colpi di scena, chiusa solamente a gara-5, di fronte a 4400 spettatori. Per i toscani \u00e8 il ritorno in serie A, un evento atteso dalla citt\u00e0 per quasi quindici anni: Paolo Moretti \u00e8 ovviamente portato in trionfo e indicato come uno dei maggiori artefici di un successo costruito con pazienza e grande passione, ma il meglio deve ancora venire.\nAppena arrivati nel gotha del basket nazionale, infatti, Moretti e la sua Pistoia sembrano in difficolt\u00e0: la squadra inizia la stagione 2013-14 con una sola vittoria nelle prime sei partite, ma, a partire da novembre, cambia marcia. Brad Wanamaker e JaJuan Johnson sono i due punti di forza di una squadra che, ricostruita sul blocco italiano della stagione precedente (Giacomo Galanda-Riccardo Cortese-Guido Meini, anche se il capitano Fiorello Toppo si \u00e8 appena accasato alla Sigma Barcellona), inizia a stupire l'Italia intera. I biancorossi chiudono il girone di andata recuperando posizioni su posizioni e a un passo dalle Final Eight di Coppa Italia, poi, nel girone di ritorno si esaltano letteralmente. In casa, Pistoia spazza via tutte le grandi del campionato, a eccezione della corazzata Olimpia Basket Milano, e in trasferta si prende il lusso di violare parquet prestigiosi come quelli di Venezia, Roma e Virtus Bologna. Nell'ultima giornata della regular season, poi, Moretti e i suoi ragazzi superano in volata Caserta, conquistando la qualificazione ai play-off come ottava squadra classificata. La neo-promossa Giorgio Tesi Group, dunque, si gioca, di fatto, lo scudetto: \u00e8 un altro miracolo del tecnico toscano, che si prende addirittura il lusso di spaventare, e non poco, l'Armani Milano. A Pistoia tocca infatti in sorte proprio la squadra milanese, che ha chiuso la regular season al primo posto. Milano vince agevolmente le prime due gare, ma si smarrisce nella bolgia del PalaCarrara: le scarpette rosse finiscono infatti battute due volte nell'arco di tre giorni e cos\u00ec sono costretti a giocarsi tutte le proprie carte in gara-5 al Forum d'Assago. Di fronte a 12.000 spettatori, Pistoia sfiora l'impresa, ma l'Olimpia Basket Milano si ritrova e, nel secondo tempo, batte la Giorgio Tesi Group.\nMoretti, che vince il premio come miglior allenatore del campionato, resta sulla panchina pistoiese anche per la stagione 2014-15, stabilendo un record: mai, nella storia del basket pistoiese, un allenatore era rimasto sulla panchina della prima squadra per cos\u00ec tante stagioni consecutive. Il 13 giugno 2015 lascia la panchina del club toscano ed il 24 giugno seguente diventa il nuovo coach della Pallacanestro Varese, venendo esonerato dall'incarico il 22 dicembre 2016.\nDopo due anni di inattivit\u00e0, il 24 maggio 2018 diviene allenatore della Mens Sana Basket Siena, rapporto interrotto dopo l'esclusione della squadra toscana dal campionato di Serie A2. il 31 marzo 2019 diviene allenatore della Pistoia, succedendo ad Alessandro Ramagli fino a fine stagione.\nIl 2 settembre 2019 accetta l'offerta della Pallacanestro Viola Supporters Trust, societ\u00e0 neonata di serie C Silver calabrese."}
{"id": "1493316", "revid": "79213", "url": "https://it.wikipedia.org/wiki?curid=1493316", "title": "Alinda Bonacci Brunamonti", "text": ""}
{"id": "1493319", "revid": "287204", "url": "https://it.wikipedia.org/wiki?curid=1493319", "title": "Demareteion", "text": "Demar\u00e9teion (greco antico \"\u0394\u03b7\u03bc\u03b1\u03c1\u03ad\u03c4\u03b5\u03b9\u03bf\u03bd\") \u00e8 il nome dato gi\u00e0 in antichit\u00e0 ad una moneta di Siracusa da Diodoro Siculo e da Esichio che ne d\u00e0 una descrizione simile a quella di Diodoro.\nSi tratta di una moneta molto rara, coniata gi\u00e0 in origine in pochi esemplari.\nLa sua importanza deriva dall'essere la prima decadramma, cio\u00e8 una moneta dal valore di dieci dracme, e una delle poche monete citate dai classici.\nLa storia.\nLa moneta \u00e8 attribuita al periodo di Gelone (485-478 a.C.). Il nome viene da Demarete, la moglie di Gelone.\nDiodoro Siculo ne parla nella Bibliotheca historica. Secondo Diodoro Siculo le motivazioni della dedica alla moglie sarebbero da ricercare nell'intervento della donna a favore dei prigionieri cartaginesi che sarebbero stati liberati grazie a lei e che per gratitudine avrebbero regalato alla citt\u00e0 cento talenti d'oro.\nEsichio di Alessandria, un grammatico greco, nel suo glossario, d\u00e0 alla moneta questo nome con le stesse motivazioni di Diodoro\nSecondo alcuni autori la moneta fu coniata dopo la vittoria sui Cartaginesi nella battaglia di Imera.\nQuesta datazione non \u00e8 sicura.\nConii e catalogazione.\nDel demareteion sono noti tre conii d'incudine (dritto) e cinque conii di martello (rovescio).\nQuesti coni sono associati in sette diverse combinazioni:\nIl maestro del \"demareteion\".\nIl nome dell'incisore dei conii del \"demareteion\" non \u00e8 noto, tuttavia allo stesso artista, noto come \"Maestro del \"demareteion\"\", sono attribuite altre monete, coniate nello stesso periodo e con alcune caratteristiche simili"}
{"id": "1493327", "revid": "275235", "url": "https://it.wikipedia.org/wiki?curid=1493327", "title": "1 euro", "text": "1 euro (1 \u20ac) \u00e8 uno degli 8 tagli delle monete in euro. \u00c8 una moneta bimetallica con l'interno realizzato in una lega di rame-nichel e l'esterno in una lega di nichel-ottone.\nAspetto.\nIl bordo presenta sei segmenti alternati, tre lisci, tre finemente rigati.\nTutte le monete presentano una faccia comune detta rovescio e una specifica per ogni nazione chiamata dritto. Sul rovescio, opera di Luc Luycx (un artista e grafico belga vincitore del concorso europeo per il design delle nuove monete), \u00e8 presente a sinistra il valore della moneta mentre sulla destra vi \u00e8 un disegno raffigurante la mappa dell'Europa attraversata da 6 linee che uniscono 12 stelle. \nIl disegno richiama l'unit\u00e0 dell'Europa mentre le 12 stelle richiamano la bandiera europea."}
{"id": "1493339", "revid": "4106", "url": "https://it.wikipedia.org/wiki?curid=1493339", "title": "Isola di Bergamo", "text": ""}
{"id": "1493349", "revid": "742538", "url": "https://it.wikipedia.org/wiki?curid=1493349", "title": "Vincenzo Gorga", "text": "Biografia.\nLa nascita e i primi anni.\nVincenzo Gorga nacque il 17 settembre 1852 a Brocco, allora in provincia di Terra di Lavoro, oggi Broccostella, in provincia di Frosinone. \nIl padre Pietro era un piccolo proprietario terriero, mentre la madre, Matilde de Sanctis, era di famiglia nobile. Gli anni dell'infanzia il piccolo Vincenzo li visse tutti nella casa di Brocco Alto, nel centro storico, in via Rua Piana. Uno dei suoi fratelli fu Evan Gorga, (Brocco, 6 febbraio 1865 \u2013 Roma, 5 dicembre 1957), tenore e collezionista di strumenti musicali.\nLa famiglia Gorga era giunta a Brocco da Gavignano, in provincia di Roma, intorno al 1749, allorquando il trisnonno di Vincenzo, Magno Gorga, contrasse matrimonio con la brocchese Orazia Tomassi ed ebbe da lei un figlio, Pasquale Antonio Gorga.\nGli studi religiosi di base.\nCompiuta l'educazione primaria nelle scuole di Brocco nel 1868 entra nel seminario di Sora e vi resta a studiare fino al 1872. \nNel 1870 il giovane Vincenzo ebbe l'onore di ricevere in Napoli i due ordini minori, continua gli studi nel Convitto di Banco dei Padri Gesuiti dove passava l'anno scolastico 1872-1873 in qualit\u00e0 di Prefetto \"frequentando la scuola di rettorica e matematica e tendendo una condotta sempre lodevolissima\". \nPassava l'anno scolastico 1873-1874 ad Alatri nel Collegio dei figli di Calasanzio \"\"tenendo sempre una condotta irreprensibile sotto ogni riguardo\",\" nel novembre 1874 \u00e8 a Roma ed \u00e8 risolutissimo nell'entrare in un luogo destinato alle Missioni ma non vi riesce.\nFece istanze per essere ammesso al Seminario delle Missioni di Milano, ma non fu ammesso e decise, quindi, di studiare teologia, farsi ordinare sacerdote. \nNell'anno scolastico 1874-1875 frequenta il nobile Collegio Ghislieri e vi rimane per due anni quale Prefetto dei mezzani, studiando teologia \"con impegno e profitto proporzionato alle sue facolt\u00e0\" studiando presso i Padri della Compagnia di Ges\u00f9 nell'Arciginnasio Gregoriano dando \"sempre prove non equivoche di sua savia condotta\". \nGli studi milanesi.\nIl 10 luglio 1876 viene ammesso al Seminario Apostolico Pio, su accettazione di Sua Eminenza il Cardinal Consolini, presidente della Commissione che lo governa; ma Vincenzo Gorga rinuncia ad entrare nel Seminario Apolostico Pio poich\u00e9 aveva gi\u00e0 \"combinato\" tutto con il seminario delle Missioni di Milano; pare che il Gorga si era consultato anche con papa Pio IX che lo consigli\u00f2 \"\"Andate pure a Milano!\".\" \nIl 18 luglio 1876 il vescovo di Sora, Paolo de Niquesa, lo escardina dalla Diocesi con un rescritto che gli rende buona testimonianza. Il 6 settembre 1876 entra a Milano nel Seminario delle Missioni munito di buone testimoniali di mons. Arcivescovo vice-gerente di Roma datate 12 agosto 1876 \"per compire studii, prepararsi alle missioni ed essere poi mandato dove a Dio piacerebbe\" e resta per due anni in San Calocero, compiendo gli studi, formando lo spirito apostolico, ricevendo gli ordini sacri ed il 22 settembre 1877 viene ordinato sacerdote.\nIl viaggio in India.\nDestinato, finalmente, alle Missioni nel Bengala Centrale, il 23 ottobre 1878 padre Gorga s'avv\u00eca per Venezia destinato alle Indie arrivando a Bombay il 15 novembre 1878.\nIl 19 novembre 1878, arriva a Jessore, accolto vivamente dai confratelli ma gi\u00e0 nel Natale 1878, padre Gorga accusa le prime febbri \"bengalesi\" . Studia, tuttavia, la lingua del Bengala e celebra messa ma non pu\u00f2 dedicarsi alle Missioni. Nel febbraio 1879, padre Gorga \u00e8 sempre pi\u00f9 colpito dalle febbri anche se agli inizi di marzo c'\u00e8 un lieve miglioramento ma, nell'aprile 1879 i superiori gli chiedono di rimpatriare per curarsi.\nL'11 aprile padre Gorga si reca a Calcutta per consultare alcuni medici locali che gli confermano la necessit\u00e0 di tornare in Europa.\nIl ritorno in Italia e la morte.\nTornato a Milano, la tisi polmonare, causata dalla malaria gangetica, peggiorava ed il 25 marzo 1880, giorno di gioved\u00ec Santo, alle undici e trenta di sera, spira all'et\u00e0 di ventisette anni.\nFu seppellito nel cimitero di Porta Magenta a Milano il mattino del Sabato Santo e fu posta questa lapide: \"Pregate Pace e Riposo / All'anima virtuosa e santa / del / Sac. Vincenzo Gorga / della diocesi di Sora ed Aquino / Missionario Apostolico di s. Calocero / per malattia reduce dal Bengala / morto il Gioved\u00ec Santo / 25 marzo 1880 / prematuramente rapito / alla speranza della sua missione / ed al vivo affetto dei congiunti e colleghi / in et\u00e0 d'anni 27\"\"."}
{"id": "1493352", "revid": "767487", "url": "https://it.wikipedia.org/wiki?curid=1493352", "title": "Pembroke Lodge", "text": "Pembroke Lodge \u00e8 una magione in stile georgiano che si erge a Richmond Park, uno dei Parchi Reali della citt\u00e0 di Londra. Si trova in una superficie collinare dalla quale si hanno splendide viste della valle del Tamigi. Copre undici acri.\nFu costruita nel 1754, inizialmente pensata come umile abitazione. Fu poi allargata con l'aggiunta di quattro stanze principali. \nNel 1787 l'edificio fu rilevato, per concessione di Giorgio III d'Inghilterra dalla Contessa di Pembroke, che la ampli\u00f2 notevolmente e le diede la struttura attuale a cavallo tra il 1788 ed il 1796. \nNel 1847, la regina Vittoria d'Inghilterra cedette Pembroke Lodge a Lord John Russell, poi importante Primo Ministro e nonno di Bertrand Russell, che ospit\u00f2 nella sua abitazione molti personaggi di rilievo dell'epoca come Charles Dickens, Lord Alfred Tennyson, William Makepeace Thackeray e persino Giuseppe Garibaldi. "}
{"id": "1493355", "revid": "73125", "url": "https://it.wikipedia.org/wiki?curid=1493355", "title": "Keck Telescope", "text": ""}
{"id": "1493356", "revid": "275235", "url": "https://it.wikipedia.org/wiki?curid=1493356", "title": "2 euro", "text": "2 euro (2 \u20ac) \u00e8 uno degli 8 tagli delle monete in euro. \u00c8 una moneta bimetallica; l'interno \u00e8 realizzato in nichel e rivestito con una lega di nichel-ottone (75% Cu, 20% Zn, 5% Ni), l'esterno \u00e8 costituito da una lega di rame-nichel (75% Cu 25% Ni).\nAspetto.\nLa moneta da 2 euro ha un diametro di , \u00e8 spessa e pesa . Il bordo \u00e8 finemente rigato con lettere.\nTutte le monete presentano una faccia comune detta rovescio e una specifica per ogni nazione chiamata dritto. Sul rovescio, opera di Luc Luycx (un artista e grafico belga vincitore del concorso europeo per il design delle nuove monete), \u00e8 presente a sinistra il valore della moneta mentre sulla destra vi \u00e8 un disegno raffigurante la mappa dell'Europa attraversata da 6 linee che uniscono 12 stelle. Il disegno richiama l'unit\u00e0 dell'Europa mentre le 12 stelle richiamano la bandiera europea. Le monete da 2 euro presentano anche delle lettere e dei simboli specifici per ogni nazione sul loro bordo.\nInoltre sono stati emessi anche numerosi tipi di 2 euro commemorativi.\nBordi nazionali.\nBordi commemorativi.\nPer i 2 euro commemorativi celebranti il 60\u00ba anniversario dell'Organizzazione delle Nazioni Unite (2005), il 50\u00ba anniversario della firma dei Trattati di Roma (2007) e il 10\u00ba anniversario dell'UEM (2009) la Finlandia, invece del bordo regolare, ha usato bordi diversi a seconda della commemorazione:"}
{"id": "1493363", "revid": "339392", "url": "https://it.wikipedia.org/wiki?curid=1493363", "title": "Armagh Observatory", "text": ""}
{"id": "1493364", "revid": "466539", "url": "https://it.wikipedia.org/wiki?curid=1493364", "title": "FMECA", "text": "LA FMECA (acronimo dell'inglese \"Failure Mode, Effects, and Criticality Analysis\" - Analisi dei modi, degli effetti e della criticit\u00e0 dei guasti) \u00e8 una estensione della FMEA (\"Failure Mode and Effects Analysis\"), in aggiunta alla quale include un'analisi di criticit\u00e0 usata per valutare, mediante opportuni diagrammi, la gravit\u00e0 delle conseguenze di un guasto correlata con la probabilit\u00e0 del suo verificarsi.\nL'analisi.\nL'analisi, che viene utilizzata nei settori pi\u00f9 diversi, mette in evidenza le modalit\u00e0 di guasto che hanno nello stesso tempo una probabilit\u00e0 di accadere relativamente alta unita ad un'alta gravit\u00e0 di conseguenze, mettendo in evidenza i punti di debolezza di un progetto, sui quali occorre intervenire con adeguate modifiche.\nQuesta metodologia fu sviluppata nel 1949, e utilizzata durante il progetto del programma spaziale Apollo, allo scopo di prevedere il comportamento al guasto dei sistemi e adottare conseguentemente le necessarie contromisure. Il Dipartimento della Difesa degli Stati Uniti, successivamente, ha realizzato la MIL-STD-1629A (\"Military Standard\") la quale, nata in ambiente navale (US Navy), contiene gli scopi, le procedure e lo sviluppo della metodologia FMECA. La MIL-STD 1629A \u00e8 stata in seguito aggiornata fino al 1984.\nIn italiano la FMECA viene talvolta tradotta con MAGEC, in francese con AMEDEC, il significato dell'acronimo rimane per\u00f2 identico nelle diverse lingue, ossia: Analisi dei modi di guasto degli effetti e delle loro criticit\u00e0; tuttavia viene generalmente mantenuto l'acronimo inglese, che ha ormai assunto valenza internazionale.\nLa FMECA fu utilizzata per la prima volta in Italia dal gruppo Fiat Auto, nel corso di un progetto TPM nel 1985."}
{"id": "1493367", "revid": "73125", "url": "https://it.wikipedia.org/wiki?curid=1493367", "title": "Dunsink Observatory", "text": ""}
{"id": "1493375", "revid": "1442080", "url": "https://it.wikipedia.org/wiki?curid=1493375", "title": "Astrio", "text": "Astrio (\"Ahtre\" in dialetto camuno) \u00e8 una frazione del comune di Breno in Val Camonica a 794 metri s.l.m.\nGeografia fisica.\nTerritorio.\nAstrio \u00e8 il primo paese della Val Camonica che si incontra scendendo dal Passo di Crocedomini.\nGiace in una conca naturale orientata a sud-est.\nOrigini del nome.\nIl nome potrebbe derivare da \"Ahtre\", \"Oahtre\", \"Castrum\" (fortezza), come ricordo del dominio romano.\nStoria.\nIl 19 ottobre 1336 il vescovo di Brescia Jacopo de Atti investe iure feudi dei diritti di decima nei territori di Breno, Borno, Astrio, Monno e Ossimo Girardo del fu Giovanni Ronchi di Breno.\nIl 15 maggio 1365 il vescovo di Brescia Enrico da Sessa investe iure feudi dei diritti di decima nei territori di Breno, Vione, Vezza, Sonico, Malonno, Berzo Demo, Astrio, Ossimo e Losine Giovanni e Gerardo del fu Pasino Federici di M\u00f9.\nIl 17 settembre 1423 il vescovo di Brescia Francesco Marerio investe iure feudi dei diritti di decima nei territori di Monno, Cevo, Andrista, Grumello, Saviore, Cemmo, Ono, Sonico, Astrio, Malegno, Cortenedolo, Vione, Incudine e Berzo Demo a Bertolino della Torre di Cemmo .\nRicorrenze.\nDurante il periodo estivo \u00e8 rinomato in valle per la sua \"sagra del baccal\u00e0\" (da cui lo scot\u00f6m dei suoi abitanti).\nFeudatari locali.\nFamiglie che hanno ottenuto l'infeudazione vescovile dell'abitato:\nMonumenti e luoghi d'interesse.\nArchitetture religiose.\nLe chiese di Astrio sono:\nSociet\u00e0.\nTradizioni e folclore.\nGli sc\u00fct\u00fcm sono nei dialetti camuni dei soprannomi o nomignoli, a volte personali, altre indicanti tratti caratteristici di una comunit\u00e0. Quello che contraddistingue gli abitanti di Astrio \u00e8 \"Bacal\u00e0\" (baccal\u00e0) o \"Mar\u00e0\"."}
{"id": "1493378", "revid": "729019", "url": "https://it.wikipedia.org/wiki?curid=1493378", "title": "Tour dei British and Irish Lions 1980", "text": "Il tour dei British and Irish Lions 1980 fu il 21\u00ba \"tour\" ufficiale della formazione interbritannica di rugby a 15 dei British and Irish Lions; si tenne per l'11\u00aa volta in Sudafrica, dal 10 maggio al 12 luglio 1980, e consist\u00e9 in una serie di 18 incontri, di cui quattro \"test match\" contro gli \"Springbok\", programmati in altrettanti sabati sparsi tra tutti i tre i mesi della spedizione (uno in maggio, due in giugno e uno in luglio, coincidente con l'ultimo incontro assoluto del \"tour\").\nGli altri quattordici incontri si tennero contro otto squadre provinciali (nell'ordine , , , , , , e ), quattro squadre a inviti, uno contro la nazionale A, gli , e infine contro i South African Barbarians che allineavano anche giocatori internazionali come l'argentino Hugo Porta.\nAllenatore capo della squadra dei British Lions fu l'irlandese Noel Murphy, capitano l'inglese Bill Beaumont.\nLa serie dei quattro \"test match\" fu vinta dal per 3 incontri a uno: i Lions vinsero il proprio incontro a serie ormai persa, sul 3-0 per gli \"Springbok\".\nLa formazione interbritannica vinse, tuttavia, gli altri 14 incontri infrasettimanali.\nA causa delle ripercussioni politiche circa l'opportunit\u00e0 di disputare incontri sportivi con un Paese che attuava in patria un regime di discriminazione razziale, quello del 1980 rimase l'ultimo \"tour\" dei Lions in Sudafrica per 17 anni, fino al 1997.\nLa preparazione.\nIl \"tour\" nasceva in una situazione politica turbolenta.\nIl Sudafrica non era un Paese gradito in Gran Bretagna e gi\u00e0 dieci anni prima, in occasione del \"tour\" degli Springbok nelle Isole britanniche del 1969-70, vi erano state veementi proteste, guidate da leader politici del laburismo giovanile come Peter Hain e Gordon Brown, perch\u00e9 il \"tour\" venisse annullato sulla scorta di quanto gi\u00e0 era avvenuto pochi mesi prima, quando a essere accantonata fu una serie di \"test match\" di cricket in cui i sudafricani avevano espresso disappunto per la presenza di un giocatore di colore nelle file inglesi.\nA tali annullamenti fece seguito il bando sudafricano da parte del CIO nel 1970, anche se la questione venne posta in maniera pi\u00f9 incisiva in seno al comitato dei Giochi del Commonwealth a met\u00e0 decennio, in quanto alcune nazioni africane minacciarono il boicottaggio di tale rassegna per protesta verso quei Paesi che ancora intrattenevano relazioni sportive con il Sudafrica; per effetto di ci\u00f2 quest'ultimo rimase isolato e tent\u00f2 di non essere escluso dagli eventi internazionali pagando surrettiziamente (tramite sponsor) atleti stranieri che venissero a competere in esibizione sul loro territorio: \u00e8 il caso di una spedizione non autorizzata di crickettisti inglesi nel 1981 che port\u00f2 al bando di alcuni di essi da parte della loro Federazione o del famoso tour dei New Zealand Cavaliers del 1986, composto da rugbisti a 15 neozelandesi recatisi individualmente in Sudafrica e, per questo, sanzionati al ritorno con il bando per due gare ufficiali che, per molti di essi, costitu\u00ec la fine della carriera internazionale.\nIl \u2014 da poco in carica \u2014 governo conservatore di Margaret Thatcher, alla fine del 1979, non aveva mostrato alcuna intenzione di alleggerire il bando verso il Sudafrica e, bench\u00e9 inabile formalmente a imporre alle federazioni sportive britanniche qualsiasi boicottaggio sportivo, espresse alla Rugby Football Union, la pi\u00f9 influente tra le quattro componenti dei , il proprio desiderio che la formazione interbritannica si astenesse da effettuare un \"tour\", programmato per maggio 1980, in quel Paese.\nAl contrario la RFU ignor\u00f2 la richiesta del governo e a gennaio 1980, di concerto con le altre tre federazioni rugbistiche delle Isole britanniche decise di proseguire con l'organizzazione, assegnando la gestione del \"tour\" al nordirlandese Syd Millar e la guida tecnica a Noel Murphy.\nI giocatori convocati per il \"tour\" furono 30, dei quali 8 inglesi compreso il capitano Beaumont, 5 irlandesi, 4 scozzesi e 13 gallesi, quest'ultimo il contingente pi\u00f9 nutrito della spedizione che rispecchiava la forza del (otto vittorie nelle 12 edizioni precedenti) e il ritorno dell' (campione uscente con il Grande Slam del Cinque Nazioni 1980); tra di essi figuravano anche 10 superstiti del \"tour\" precedente, quello del 1977 in Nuova Zelanda.\nIl tour.\nIl \"tour\" fu costellato da diversi infortuni gi\u00e0 dall'inizio: lo scozzese Andy Irvine fu sostituito da Elgan Rees prima ancora di partire; il gallese Stuart Lane pass\u00f2 alle statistiche per essere il giocatore con la pi\u00f9 corta militanza nei \"Lions\", con soli 55 secondi di gioco nella partita inaugurale del \"tour\" a Port Elizabeth contro prima di rompersi il crociato anteriore; Rodney O'Donnell sub\u00ec un infortunio al collo e termin\u00f2 in quel \"tour\" la sua carriera agonistica; Mike Slemen, bench\u00e9 non infortunato, dovette tornare a Liverpool per problemi familiari; nel corso della spedizione, oltre al citato Slemen, furono 8 i giocatori rimpiazzati a causa di infortunio.\nCome detto, la formazione interbritannica fu vittoriosa in tutti gli incontri infrasettimanali a iniziare dal primo a Port Elizabeth che registr\u00f2 la prima citata defezione per infortunio, quella di Stuart Lane.\nRispetto alle consuetudini, fu organizzato un (insolitamente, per l'epoca) corto \"tour\" di soli due mesi, in controtendenza rispetto alle spedizioni d'oltremare durante le quali le squadre rimanevano in visita del Paese ospitante almeno tre mesi.\nLe assenze tuttavia cominiciarono a pesare soprattutto perch\u00e9 riguardavano i tre quarti dove c'era meno ricambio, laddove la prima linea, costruita sul trio inglese, costruita sul trio Cotton-Wheeler-Blakeway, riusciva a conquistare palloni da smistare alle retrovie; David Richards, Gareth Davies e Terry Holmes dovettero lasciare per infortunio e fu necessario rimpiazzarli chiamando d'urgenza dall'Europa sostituti disponibili a prendere il loro posto.\nSe i Lions erano riusciti ad ammortizzare il peso delle perdite durante i primi sei \"match\" infrasettimanali (altrettante vittorie contro tre formazioni provinciali e tre a inviti), l'importanza dei giocatori venuti a mancare si sent\u00ec nel primo \"test match\" a Citt\u00e0 del Capo quando gli \"Springbok\" marcarono cinque mete contro una sola dei visitatori, che mitigarono il passivo solo grazie a 18 punti di Tony Ward al piede (5 piazzati e un drop) per un totale di 26-22 per i padroni di casa.\nTra il primo e il secondo \"test match\" vi furono tre vittorie infrasettimanali contro una selezione a inviti dei distretti e le provincie del Transvaal ed Eastern Transvaal; a Bloemfontein il conteggio finale fu di 4 mete a 2 per gli \"Springbok\" e vittoria interna per 26-19 con conteggio di infortunati in aumento.\nAncora, due vittorie convincenti contro gli Junior Springboks e Northern Transvaal diedero nuova fiducia ai Lions, ma il terzo \"test\", quello di Port Elizabeth, fu quello che diede al Sudafrica la vittoria nella serie, anche se vinto 12-10 e con una meta per parte.\nFu evidente che, pur perdendo di misura, i britannici stavano scontando le numerose defezioni per infortunio difficili da fronteggiare con le sostituzioni all'ultimo minuto.\nNell'ultima tornata di infrasettimanali prima del quarto e finale \"test match\" ormai valevole solo per il prestigio, i Lions colsero una vittoria di rilievo contro la selezione dei South African Barbarians arricchita all'apertura dall'invito dell'argentino Hugo Porta.\nNel \"test match\" che chiuse il \"tour\", al Loftus Versfeld di Pretoria, i Lions marcarono tre mete contro una sola degli \"Springbok\" e si aggiudicarono l'incontro 17-13.\nAlla fine della spedizione, fatta eccezione per Slemen, furono 8 su 30 i giocatori avvicendati, ovvero pi\u00f9 di un quarto.\nReazioni.\nLe polemiche non terminarono con la fine del \"tour\".\nI sudafricani nel corso del decennio tentarono in tutti i modi di aggirare il bando internazionale, con alterni risultati e misure che causarono polemiche ovunque: nel 1981 una spedizione sudafricana in Nuova Zelanda fu boicottata dai contestatori che ad Hamilton disseminarono il campo di chiodi e schegge di vetro, e durante un \"test match\" ad Auckland un pilota amatoriale sorvol\u00f2 Eden Park lanciando bombe di farina sui giocatori per protesta.\nUn nuovo \"tour\" neozelandese in Sudafrica fu annullato nel 1985 e l'anno successivo la federazione sudafricana organizz\u00f2 un'estemporanea spedizione in odor di professionismo che cost\u00f2 ai tesserati della NZRU una squalifica di due gare.\nAlla prima coppa del mondo di rugby nel 1987 il non fu ammesso, anche se questo non bast\u00f2 per evitare che, per esempio, l', invitata a tale competizione, declinasse perch\u00e9, pur essendo gli \"Springbok\" banditi dalla competizione, la federazione era ancora presente nell'International Rugby Football Board.\nPer quanto riguarda invece i British Lions, le polemiche interne furono sufficienti a evitare di mettere in calendario future visite in Sudafrica: la prima volta in cui tornarono ufficialmente nel Paese fu nel 1997, diciassette anni dopo, ad \"apartheid\" ormai finito da pi\u00f9 di cinque anni.\nL'irlandese Rodney O'Donnell, infortunatosi al collo, smise di giocare e Stuart Lane che, come detto, \u00e8 noto per avere la pi\u00f9 breve carriera nelle file dei Lions, non gareggi\u00f2 pi\u00f9 a livello internazionale.\nTra i partecipanti al successivo \"tour\" in Sudafrica del 1997 figur\u00f2 Scott Quinnell, figlio di Derek che prese parte a quello del 1980.\nDelle altre persone di rilievo di quel \"tour\", Syd Millar e Bill Beaumont divennero in seguito presidenti dell'International Rugby Board (oggi World Rugby); Andy Irvine divenne presidente della federazione scozzese e \"manager\" del \"tour\" vittorioso dei Lions in Australia nel 2013.\nJohn Robbie nel 1981 rimase in Sudafrica dopo essere stato licenziato dalla Guinness a causa della sua partecipazione a un \"tour\" con la nazionale irlandese in tale Paese e per 35 anni lavor\u00f2 in una trasmissione radiofonica che nei primi anni novanta ospit\u00f2 personalit\u00e0 che si opponevano all\"'apartheid\" attirandosi pesanti critiche da politici e vertici di polizia e forze armate.\nAnche l'inglese John Carleton perse il suo posto di insegnante a Wigan al rientro in patria, ma successivamente si impieg\u00f2 alla filiale della Bank of Ireland di Liverpool.\nClive Woodward, all'epoca funzionario bancario, divenne allenatore professionista e commissario tecnico dell' che nel 2003 vinse l'unica Coppa del Mondo guadagnata da una squadra nazionale dell'Emisfero Nord; nel 2005 guid\u00f2 anche i Lions in un \"tour\" in Nuova Zelanda che tuttavia si risolse in 3 sconfitte per gli interbritannici."}
{"id": "1493380", "revid": "767487", "url": "https://it.wikipedia.org/wiki?curid=1493380", "title": "113 (gruppo musicale)", "text": "I 113 sono un gruppo di hip hop francese creato nel 1994 originario di Vitry-sur-Seine, un sobborgo di Parigi.\nCuriosit\u00e0.\nIn un'intervista pubblicata da un giornale francese, il calciatore francese J\u00e9r\u00e9my M\u00e9nez ha dichiarato che i 113 sono il suo gruppo preferito."}
{"id": "1493381", "revid": "1305772", "url": "https://it.wikipedia.org/wiki?curid=1493381", "title": "Tempio di Romolo", "text": "Tempio di Romolo identifica due diversi edifici a Roma:"}
{"id": "1493387", "revid": "68672575", "url": "https://it.wikipedia.org/wiki?curid=1493387", "title": "MAGEC", "text": ""}
{"id": "1493389", "revid": "599013", "url": "https://it.wikipedia.org/wiki?curid=1493389", "title": "Alberto Fontanesi", "text": "Era il fratello maggiore di Carlo, anch'egli calciatore.\nCarriera.\nClub.\n per approdare successivamente alla Bondenese, squadra di Bondeno che allora militava in Serie C. Nella compagine del comune matildeo - che aveva gi\u00e0 venduto Goffredo Stabellini alla e che in seguito lancer\u00e0 Giuliano Sarti, Franco Giavara, Luciano Arbizzani, Fabrizio Poletti e Franco Fabbri - Fontanesi militer\u00e0 con Italo Allodi e Luciano Comaschi. Scoperto da Paolo Mazza, passa alla SPAL in Serie B, nel 1950. Nella stagione 1950-1951 la SPAL viene promossa in Serie A. Quell'anno, in un attacco prolifico, l'ala sinistra Fontanesi, spalleggiata a destra da Silvano Trevisani, realizzer\u00e0 16 gol in 33 partite.\nDopo 72 partite in Serie A e 15 reti, nel 1953 approda alla Lazio. Nel frattempo il 26 ottobre del 1952 a Stoccolma gioca la sua terza ed ultima partita in Nazionale contro la Svezia.\nAlla Lazio resta sino al 1955, giocando 44 partite ed andando a segno 10 volte. Passa quindi all' appena retrocesso in Serie B in seguito ad un illecito sportivo e dopo che era arrivata seconda in Serie A, e Fontanesi gioca cinque campionati collezionando 34 presenze e 8 gol in Serie B e, appena ritornati i bianconeri nella massima serie, 124 gare con 18 centri in Serie A.\nNel 1960 torna in Serie B con il Verona e nel 1963 conclude con la , giocando le ultime 6 gare in Serie B, la sua carriera professionistica \nNazionale.\nConta 3 presenze in azzurro, tutte conseguite nel 1952. All'esordio con gli Stati Uniti, in una gara valida per le Olimpiadi di Helsinki, segn\u00f2 anche un gol.\nFino alla convocazione di Manuel Lazzari nel 2018, \u00e8 stato l'ultimo giocatore della SPAL a vestire la maglia dell'Italia."}
{"id": "1493391", "revid": "125194472", "url": "https://it.wikipedia.org/wiki?curid=1493391", "title": "Eddie the Head", "text": "Eddie The Head, poi abbreviato in Edward T. H. e noto semplicemente come Eddie, \u00e8 la mascotte degli Iron Maiden creata da Derek Riggs.\nAppare nella maggior parte delle pubblicazioni del gruppo. Il gruppo spieg\u00f2 che l'idea di chiamare in questo modo la mascotte deriva da una barzelletta molto popolare a quei tempi: \nGli Iron Maiden hanno inoltre pubblicato la raccolta \"Ed Hunter\" che includeva un videogioco sparatutto in prima persona con protagonista Eddie.\nLa nascita.\nLa primissima versione della maschera di Eddie venne creata da David Brown, studente d'arte all'East Ham Technical College.\nBrown diede due o tre maschere che aveva creato a Dave Beazley, il creatore degli effetti scenici per i concerti degli Iron Maiden di quel periodo.\nLa maschera era stata fatta in plastica, attraverso un calco in gesso del volto di un compagno di Brown al College.\nAllo scopo di \"impreziosirne\" l'effetto, in breve tempo venne modificata, aggiungendo un sistema di pompe idrauliche e tubi in modo da permettere la fuoriuscita di fumi colorati e sangue finto.\nIl successo crescente della band e la conseguente necessit\u00e0 di impegnare palchi pi\u00f9 grandi portarono un rispettivo ingrandirsi delle dimensioni di Eddie, fino alla nascita del cosiddetto \"walking Eddie\", ovvero una versione tridimensionale di grandi dimensioni e semovente della mascotte, che fu accompagnata da sempre pi\u00f9 elaborate scenografie.\nLa prima vera apparizione di Eddie avvenne sulla copertina del singolo \"Running Free\" pubblicato nel 1980, dove appariva come uno zombie molto alto e magro.\nLa band in quegli anni inizi\u00f2 una lunga ricerca di potenziali opere da utilizzare come copertina per il loro primo omonimo album.\nProprio in questa ricerca rimasero molto colpiti da un'opera di Derek Riggs che sarebbe poi diventata la copertina del loro primo disco.\nDa questo momento inizi\u00f2 una \"collaborazione\" tra la band e l'artista che cre\u00f2 su misura le copertine dei dischi della band da \"The Number of the Beast\" in poi.\nDerek Riggs sostenne, nel documentario \"Maiden 12 Wasted Years\", che il progetto per Eddie era basato su quella che sarebbe stata una testa giapponese vista in un documentario televisivo che trattava della battaglia di Henderson Field, del 24 ottobre 1942."}
{"id": "1493392", "revid": "599013", "url": "https://it.wikipedia.org/wiki?curid=1493392", "title": "Fns", "text": ""}
{"id": "1493394", "revid": "125618329", "url": "https://it.wikipedia.org/wiki?curid=1493394", "title": "Francesco Albanese", "text": "Biografia.\nDotato di una voce calda ed espansiva, si trasfer\u00ec giovanissimo negli Stati Uniti d'America e studi\u00f2 a Boston, riuscendo a vincere un importante concorso nazionale.\nTornato in Italia, incise nel 1937 le canzoni del repertorio napoletano \"Luna nova\" e \"'A vucchella\", per interpretare, l'anno successivo la colonna sonora del film \"Napoli che non muore\" di Amleto Palermi. Successivamente fu protagonista di \"Canto, ma sottovoce...\" di Guido Brignone (1946).\nEsord\u00ec sulla scena lirica il 10 giugno 1940 al Teatro dell'Opera di Roma in \"Alceste\" (Evandro), a cui segu\u00ec nel 1942 \"La Cenerentola\" alla Fenice di Venezia. Da allora si esib\u00ec nei principali teatri lirici italiani ed esteri, particolarmente in Germania, Spagna, Portogallo e Sudamerica. Nel 1952 cant\u00f2 al Maggio Musicale Fiorentino nella ripresa di \"Armida\" (con Maria Callas), \"La traviata\" e \"Medea\". Si ritir\u00f2 dalle scene nel 1961 con \"Lo schiavo di sua moglie\" di Francesco Provenzale al San Carlo di Napoli.\nSi distinse in titoli come \"Il barbiere di Siviglia\", \"Don Giovanni\", \"Falstaff\", \"La traviata\", \"La boh\u00e8me\", \"Faust\", \"Louise\", \"Il franco cacciatore\". Tra le migliori interpretazioni nella musica leggera si ricordano \"Voce 'e notte\", \"Santa Lucia luntana\", \"Marechiare\", \"Piscatore 'e Pusilleco\", \"Silenzio cantatore\", \"'O surdato 'nnammurato\", \"Santa Lucia\", \"Carcerato\", \"Addio, mia bella Napoli!\", \"Surdate\", \"Na sera 'e maggio\".\nSpos\u00f2 in seconde nozze il soprano Onelia Fineschi."}
{"id": "1493397", "revid": "767487", "url": "https://it.wikipedia.org/wiki?curid=1493397", "title": "Dean Smith", "text": "\u00c8 membro del Naismith Memorial Basketball Hall of Fame dal 1983, come allenatore.\nCarriera.\nSmith \u00e8 considerato una leggenda e fa parte della Basketball Hall of Fame. Divenne noto al grande pubblico come allenatore della University of North Carolina (UNC), alla cui guida \u00e8 rimasto per trentasei anni fra il 1961 ed il 1997; in quell'anno si \u00e8 ritirato, con il record di partite vinte nella NCAA Division I di pallacanestro con 879 vittorie. Questo record \u00e8 stato battuto da Bob Knight nel 2006. Smith \u00e8 al 9\u00ba posto per percentuale di vittorie NCAA con il 77,6%.\nSmith \u00e8 anche noto per la sua onest\u00e0 e per l'alto tasso di laureati fra i suoi giocatori: il 96,6% si \u00e8 laureato. Da allenatore ha promosso l'abbandono della segregazione razziale, reclutando il primo giocatore afroamericano della UNC, Charlie Scott, e spingendo per un pari trattamento di bianchi e neri.\nSmith ha allenato numerosi giocatori che poi sono diventati stelle dell'NBA; sopra a tutti \u00e8 da citare sicuramente Michael Jordan. Smith si \u00e8 ritirato nel 1997 affermando di non riuscire pi\u00f9 ad avere lo stesso entusiasmo posseduto e trasmesso in passato. Da allora si \u00e8 impegnato in diverse opere ed iniziative politiche e caritatevoli.\nNella sua carriera di allenatore ha vinto due titoli NCAA ed \u00e8 stato eletto per quattro volte miglior allenatore universitario degli Stati Uniti."}
{"id": "1493399", "revid": "73125", "url": "https://it.wikipedia.org/wiki?curid=1493399", "title": "Infrared Astronomy Satellite", "text": ""}
{"id": "1493401", "revid": "399", "url": "https://it.wikipedia.org/wiki?curid=1493401", "title": "Funzione di rete", "text": ""}
{"id": "1493403", "revid": "767487", "url": "https://it.wikipedia.org/wiki?curid=1493403", "title": "Franck B\u00e9ria", "text": "Carriera.\nMetz.\nFormatosi nel centro di Clairefontaine si trasfer\u00ec nel 2001 al Metz. La sua prima stagione al Metz non \u00e8 di quelle esaltanti complice la sua giovane et\u00e0 riesce a giocare soltanto 5 volte. Il suo esordio in Ligue 1 e con la maglia della sua nuova squadra arriva il 9 aprile 2002 in casa nella partita Metz-Sedan persa per 2-3. Nell'occasione Beria entra al minuto 37' e gioca il resto della partita. La sua prima partita da titolare la gioca il 6 marzo 2002 nella sconfitta interna contro il per 0-1.\nLa stagione seguente va ancora peggio perch\u00e9 gioca meno partite rispetto alla stagione, appena tre le presenze, nonostante la sua squadra sia retrocessa in Ligue 2. Le presenze arrivano nei match Clermont-Metz (2-1), Metz-Amiens (1-0) e Creteil-Metz (1-1).\nDurante la stagione 2005/2006 riesce a trovare continuit\u00e0 e gioca 32 partite nella massima serie del campionato francese e nonostante le sue buone prestazioni non riesce ad evitare alla squadra la retrocessione in Ligue 2.\nLilla.\nAlla fine della stagione 2006/2007 fu acquistato dal Lilla OSC, dove raggiunse il suo compagno a Metz Ludovic Obraniak. Nella stagione 2007/2008 gioca tutte le partite della stagione mettendo a segno anche un gol, il suo primo gol in una competizione ufficiale, nella partita in trasferta contro il Lens finita 2-1 per il in occasione della 19\u00aa giornata. Chiude la stagione anche con un assist nella partita vinta per 3-2 contro il Tolosa.\nNella stagione 2009/2010 gioca la sua prima partita in una competizione europea in occasione della partita di qualificazione all'Europa League Sloboda Uzice- finita 0-2. In campionato segna la sua seconda rete con la maglia dei \"mastini\" in occasione della vittoria interna per 3-1 del 16 gennaio 2010 contro il PSG.\nNella stagione 2010/2011 vince il suo primo trofeo della sua carriera vincendo la Coupe de France il 14 maggio 2011 in finale contro il PSG per 1-0. Il 21 maggio 2011 vince il suo secondo trofeo vincendo la Ligue 1 sempre sul campo del PSG con una giornata d'anticipo nella partita pareggiata 2-2.\nIl 14 settembre 2011 fa il suo esordio in Champions League nella gara del girone B -CSKA Mosca 2-2.\nNella seconda parte della stagione 2012/2013 diventa terzino destro titolare dopo la cessione di Mathieu Debuchy.\nDurante la stagione 2013/2014 si riconferma terzino destro titolare della squadra nonostante il cambio del tecnico in panchina. Il 22 dicembre 2013 si procura il rigore del momentaneo 1-2, trasformato dal compagno Salomon Kalou, nella partita al Parc des Prince contro il PSG finita poi sul punteggio di 2-2. Sempre nella stessa partita si procura poi un infortunio alla spalla all'inizio del secondo tempo che lo terra lontano dal campo per circa 2 mesi. Torna a giocare dopo l'infortunio nella gara pareggiata in casa contro il Nantes. Il 27 aprile 2014 in occasione della partita vinta 2-1 in casa contro il Bordeaux raggiunge quota 200 presenze in Ligue 1 con la maglia del Lille.\nIl 27 settembre 2014 nella gara vinta 1-0 in casa contro il Bastia raggiunge quota 300 presenze nei campionati nazionali francesi (Ligue 1 e Ligue 2).\nStatistiche.\nPresenze e reti nei club.\n\"Statistiche aggiornate al 27 aprile 2015\""}
{"id": "1493406", "revid": "79668635", "url": "https://it.wikipedia.org/wiki?curid=1493406", "title": "Dritta", "text": ""}
{"id": "1493408", "revid": "1568601", "url": "https://it.wikipedia.org/wiki?curid=1493408", "title": "Ghiacciaio del Money", "text": "Il ghiacciaio del Money (in francese, \"Glacier du Money\") si trova nel massiccio del Gran Paradiso nel versante valdostano. Si trova nella val di Cogne, valle laterale della Valle d'Aosta, ai piedi della torre del Gran San Pietro (3692\u00a0m), del Becco della Pazienza (3606\u00a0m). e della Roccia Viva (3650\u00a0m).\nLa sua estensione misura circa 185 ettari. Le sue caratteristiche principali sono: lunghezza 2,7\u00a0km., larghezza 1,1\u00a0km., esposizione nord-ovest, inclinazione media 26\u00b0, quota massima 3620 metri circa, quota minima 2680 metri."}
{"id": "1493414", "revid": "1318658", "url": "https://it.wikipedia.org/wiki?curid=1493414", "title": "Xochimilco", "text": "Xochimilco (pron. ; nahuatl: X\u014dchim\u012blco ; spagnolo: ) \u00e8 una delle sedici delegazioni in cui si divide il Distretto Federale Messicano.\nSi trova nella zona sud della capitale del Messico. Confina a nord con le delegazioni: Coyoacan, e Iztapalapa; ad est con la Delegazione Tl\u00e1huac; a ovest con la Delegazione Tlalpan e a sudest con la Delegazione Milpa Alta. Ha una superficie di 122\u00a0km quadrati, che ne fanno la terza pi\u00f9 grande delegazione di Citt\u00e0 del Messico. Contiene anche un mercato dei fiori ed \u00e8 a pochi passi un parco turistico lacustre percorribile attraverso i suoi canali.\nIl nome \"X\u014dchim\u012blco\" significa letteralmente \"nel campo di fiori\", ed \u00e8 un composto di \"x\u014dchi-\" (da \"x\u014dchitl\", \"fiore\") + \"m\u012bl-\" (da \"m\u012blli\", \"campo\") + \"-co\" (suffisso locativo).\nLe origini di Xochimilco risalgono all'epoca precolombiana. Dal periodo preclassico mesoamericano le sue rive ed isole furono abitate da diversi popoli di origine sconosciuta. All'inizio del periodo posclassico mesoamericano Xochimilco era un importante altepetl che fu sottomesso dai mexica nel XV secolo. Durante la colonizzazione spagnola e i primi anni del Primo Impero messicano, il territorio di Xochimilco si trasforma in fornitore di alimenti per Citt\u00e0 del Messico.\nLa delegazione ha grandi contrasti. Nel suo territorio si incontrano 14 villaggi originari: San Andr\u00e9s Ahuayucan, San Francisco Tlalnepantla, San Gregorio Atlapulco, San Lorenzo Atemoaya, San Lucas Xochimanca, San Luis Tlaxialtemalco, San Mateo Xalpa, Santa Cecilia Tepetlapa, Santa Cruz Acalpixca, Santa Cruz Xochitepec, Santa Mar\u00eda Nativitas, Santa Mar\u00eda Tepepan, Santiago Tepalcatlalpan e Santiago Tulyehualco, che conservano molti segni della propria cultura tradizionale ed eredit\u00e0 indigena. La zona Nord di Xochimilco \u00e8 pienamente integrata nella zona metropolitana di Citt\u00e0 del Messico, dove vi sono zone industriali e di servizi che rappresentano una parte importante della vita economica della delegazione. mentre, le montagne del sud e la zona lacustre del centro formano parte di un'importante riserva naturale del Distretto Federale.\nXochimilco ha importanza per l'esistenza delle chinampa o orti galleggianti. Sono la testimonianza di un'antica tecnica agricola mesoamericana che fu sviluppata e condivisa da diversi villaggi del Valle del Messico. Dopo il disseccamento dei laghi del Valle del Messico, solo Xochimilco e Tl\u00e1huac conservano questa tecnica agricola. Per questo, \u00e8 una delle destinazioni turistiche principali di Citt\u00e0 del Messico che attira tanto turisti messicani quanto stranieri. Con l'intenzione di contribuire alla conservazione dell'ambiente lacustre, la UNESCO proclam\u00f2 le chinampa di Xochimilco patrimonio dell'umanit\u00e0 nel 1987.\nParticolarit\u00e0 \u00e8 che solo in questo lago al mondo, vive un piccolo e particolare anfibio chiamato axolotl."}
{"id": "1493415", "revid": "729019", "url": "https://it.wikipedia.org/wiki?curid=1493415", "title": "Aeroporto di Pskov", "text": "L'aeroporto di Pskov-Kresty \u00e8 un aeroporto civile internazionale situato a 6\u00a0km a sud-est dalla citt\u00e0 di Pskov, nella Oblast' di Pskov, in Russia europea.\nStrategia.\nL'aeroporto di Pskov \u00e8 base tecnica ed hub principale della compagnia aerea russa Pskovaivia che gestisce il terminal aeroportuale. Inoltre, in passato all'aeroporto si basava la compagnia aerea Lukiaviatrans.\nL'aeroporto di Pskov \u00e8 la base aerea delle Voenno-vozdu\u0161nye sily Rossijskoj Federacii dove \u00e8 dislocato il 334mo Divisione dei Trasporti Aerei Militari che opera una flotta degli aerei cargo Ilyushin Il-76.\nPosizione geografica.\nL'aeroporto di Pskov si trova a 689\u00a0km ad ovest da Mosca ed a 287\u00a0km a sud-est da San Pietroburgo.\nDati tecnici.\nL'aeroporto di Pskov \u00e8 dotato di una pista attiva cementata di 2\u00a0514 x 44 m che permette il decollo/atterraggio di tutti i tipi degli elicotteri e degli aerei di classe A, B, C e parzialmente di classe D con il peso massimo al decollo di 250 tonnellate.\nL'aeroporto di Pskov \u00e8 un aeroporto internazionale aperto dalle 5:00 alle 14:00 (ora UTC +3/+4) escluso il sabato e la domenica.\nL'aeroporto di Pskov \u00e8 uno scalo d'emergenza per l'Aeroporto di San Pietroburgo-Pulkovo.\nIl Terminal dell'Aeroporto di Pskov ha attualmente la capacit\u00e0 di 150 passeggeri/ora.\nCollegamenti con Pskov.\nL'aeroporto \u00e8 facilmente raggiungibile dal centro cittadino con le linee no.4, no.9, no.12 del trasporto pubblico municipale fino alla fermata \"Aeroport\"."}
{"id": "1493425", "revid": "121239251", "url": "https://it.wikipedia.org/wiki?curid=1493425", "title": "Andrista", "text": "Andrista (\"Andrista\" in dialetto camuno) \u00e8 una frazione del comune di Cevo in Val Camonica.\nGeografia fisica.\nTerritorio.\nAndrista fa parte del Comune di Cevo, pur essendo molto pi\u00f9 vicino all'abitato di Cedegolo, sopra il quale si trova in posizione dominante. Occupa un dosso ben visibile all'uscita della Valle di Saviore al di sotto del Colle dell'Androla.\nSi trova sulla quarta tappa del Cammino di Carlo Magno, che da Lovere conduce a Ponte di Legno e che ripercorre la strada che Carlo Magno, secondo la leggenda, intraprese nel XV secolo conquistando e convertendo al Cristianesimo (facendo tra l'altro costruire numerose chiese) le popolazioni stanziate tra Pavia e Verona .\nAndrista \u00e8 attraversato da un torrente, il Coppo, che nel centro del paese si getta in una pittoresca cascata, e che un tempo alimentava i mulini che gli abitanti utilizzavano per la macina della farina .\nStoria.\nIl 17 settembre 1423 il vescovo di Brescia Francesco Marerio investe iure feudi dei diritti di decima nei territori di Monno, Cevo, Andrista, Grumello, Saviore, Cemmo, Ono, Sonico, Astrio, Malegno, Cortenedolo, Vione, Incudine e Berzo Demo a Bertolino della Torre di Cemmo .\nSu alcune antiche carte topografiche e catastali era chiamato Andresta. Il nome \u00e8 da porre in relazione al Colle dell\u2019Andr\u00f2la e probabilmente ha il significato di \u201cadritto\u201d o \u201candritto\u201d, termine di origine latina che designa un luogo aprico, esposto al sole.\nRicorrenze.\nIl 5 e 6 gennaio si festeggia ad Andrista la festa del Badalisc, la mitica creatura che vive nei boschi.\nEsso non scende fino in paese, perci\u00f2 \u00e8 necessario catturarlo, con l'aiuto di una fanciulla (impersonata sempre da un ragazzo travestito da donna).\nPer la gente di Andrista il Badalisc non \u00e8 ritenuto un essere ostile, ma rappresenta un'entit\u00e0 sovrumana da trattare con riverenza, tanto che il punto saliente della festa \u00e8 il cosiddetto \"discorso del Badalisc\".\nInoltre in questo periodo la gente del paese rivela apertamente i contrasti interni alla comunit\u00e0 e dirime le controversie sorte in paese nel corso dell'anno.\nAl termine dei due giorni di festa il Badalisc \u00e8 lasciato libero, ma viene invitato a fare ritorno l'anno dopo, con la promessa che non trover\u00e0 pi\u00f9 gli stessi problemi.\nIn passato alle donne non era concesso partecipare alla festa, e ascoltare il discorso del Badalisc, in quanto il racconto di certe azioni immorali poteva indurle ad agire male a loro volta.\nMonumenti e luoghi d'interesse.\nArchitetture religiose.\nLe chiese di Andrista sono:\nSociet\u00e0.\nTradizioni e folclore.\nGli sc\u00fct\u00fcm sono nei dialetti camuni dei soprannomi o nomignoli, a volte personali, altre indicanti tratti caratteristici di una comunit\u00e0. Quello che contraddistingue gli abitanti di Andrista \u00e8 \"Gach\" (Gatti)."}
{"id": "1493427", "revid": "729019", "url": "https://it.wikipedia.org/wiki?curid=1493427", "title": "Stazione di Moncalieri Sangone", "text": "La stazione di Moncalieri Sangone \u00e8 una stazione posta sulla ferrovia Torino-Pinerolo, alla progressiva chilometrica 0+739 dal Bivio Sangone. \u00c8 al servizio della citt\u00e0 di Moncalieri e della vicina Nichelino, distante poche centinaia di metri.\nStoria.\nLa stazione, in origine denominata semplicemente \"Sangone\", entr\u00f2 in servizio all'attivazione della linea Ferrovia Torino-Pinerolo, il 27 luglio 1854. \nIl 15 ottobre 1909 venne attivato il raddoppio del binario sulla tratta dal bivio Sangone alla stazione.\nStrutture ed impianti.\nLa stazione \u00e8 dotata di 3 binari, di cui solamente 2 per il traffico passeggeri, mentre il terzo viene usato per il traffico merci. Fino a qualche anno fa quest'ultimo binario era usato anche per lo stazionamento temporaneo dei carri porta coils provenienti dal vicino raccordo intermodale Gleiscar, interconnesso tuttora (ma un paraurti metallico installato di recente prima del passaggio a livello dismesso ne blocca la prosecuzione su di un binario) alla linea, ma inutilizzato. Il capannone e tutto il piazzale adiacente sono adibiti ora al rimessaggio di vetture appartenenti ad una societ\u00e0 di autonoleggio.\nUn ulteriore tronchino alle spalle di un magazzino infiammabili adiacente all'ingresso carraio del fabbricato viaggiatori, \u00e8 utilizzato occasionalmente da mezzi in servizio di manutenzione; nei tempi in cui era operativo lo scalo merci, era sovente vedere stazionare una Locomotiva FS 245 atto proprio alla manovra di composizione e scomposizione e traino vagoni merce.\nMovimento.\nLa stazione \u00e8 servita dai treni della linea 2 con la tratta da Pinerolo-Chivasso. Sino al 2012 transitavano anche alcuni convogli passeggeri per Torre Pellice, linea ora sospesa al traffico passeggeri.\nServizi.\nLa stazione dispone dei seguenti servizi:\nInterscambi.\nNelle vicinanze della stazione sono presenti le fermate per l'interscambio con gli autobus di alcune linee urbane (39, 81, 82 e 84) oltre che alcune extraurbane.\nProgetti.\nNel progetto per una maggiore economia di esercizio e per eliminare il superfluo, \u00e8 prevista la demolizione di tutti i binari non utilizzati per la corsa dei treni passeggeri. Per consentire lo scavalco dei Binari alle persone con mobilit\u00e0 ridotta, \u00e8 in costruzione un ascensore su ambedue i marciapiedi."}
{"id": "1493429", "revid": "22356", "url": "https://it.wikipedia.org/wiki?curid=1493429", "title": "Arctocyonidae", "text": ""}
{"id": "1493434", "revid": "287204", "url": "https://it.wikipedia.org/wiki?curid=1493434", "title": "Firmin\u00f3polis", "text": "Firmin\u00f3polis \u00e8 un comune del Brasile nello Stato del Goi\u00e1s, parte della mesoregione del Centro Goiano e della microregione di Anicuns."}
{"id": "1493435", "revid": "86587", "url": "https://it.wikipedia.org/wiki?curid=1493435", "title": "Alfio Contini", "text": " \nLa sua carriera conta oltre un centinaio di film nell'arco di quasi cinquant'anni. Ha collaborato fra gli altri con Dino Risi, Liliana Cavani, Michelangelo Antonioni.\nFiglio di Giovanni (un costruttore) trascorse parte dell'infanzia a Rosignano Marittimo per poi trasferirsi a Roma durante la Seconda Guerra Mondiale.\nSuccessivamente, interrotti gli studi di architettura a causa della prematura morte del padre Giovanni cominci\u00f2 a lavorare in fabbrica. In un secondo momento, grazie al suocero Carlo Montuori, padre della sua prima moglie Carmela, cominci\u00f2 a lavorare come assistente nel cinema. Il suo primo lavoro come Operatore di Macchina fu \"Il Cappotto\" di Alberto Lattauda, 1952. Ebbe un unico figlio, Carlo."}
{"id": "1493440", "revid": "110157", "url": "https://it.wikipedia.org/wiki?curid=1493440", "title": "Moss\u00e2medes", "text": "Moss\u00e2medes \u00e8 un comune del Brasile nello Stato del Goi\u00e1s, parte della mesoregione del Centro Goiano e della microregione di Anicuns."}
{"id": "1493442", "revid": "1851024", "url": "https://it.wikipedia.org/wiki?curid=1493442", "title": "Agide I", "text": "Biografia.\nLa sua figura \u00e8 leggendaria. Secondo Pausania, era figlio di Euristene e capostipite della dinastia degli Agiadi, che avrebbe governato Sparta con gli Euripontidi. Secondo Erodoto, discendeva da Aristodemo, Aristomaco, Cleodeo, lllo ed era sesto discendente da Eracle: la sua genealogia \u00e8 pi\u00f9 mitologica che storica.\nVisse intorno al 1000 a.C. e gli si attribuisce la sottomissione degli altri abitanti della Laconia."}
{"id": "1493444", "revid": "287204", "url": "https://it.wikipedia.org/wiki?curid=1493444", "title": "Naz\u00e1rio", "text": "Naz\u00e1rio \u00e8 un comune del Brasile nello Stato del Goi\u00e1s, parte della mesoregione del Centro Goiano e della microregione di Anicuns."}
{"id": "1493445", "revid": "136578", "url": "https://it.wikipedia.org/wiki?curid=1493445", "title": "Delegazione Xochimilco", "text": ""}
{"id": "1493448", "revid": "750658", "url": "https://it.wikipedia.org/wiki?curid=1493448", "title": "Sanclerl\u00e2ndia", "text": "Sanclerl\u00e2ndia \u00e8 un comune del Brasile nello Stato del Goi\u00e1s, parte della mesoregione del Centro Goiano e della microregione di Anicuns."}
{"id": "1493451", "revid": "767487", "url": "https://it.wikipedia.org/wiki?curid=1493451", "title": "Santa B\u00e1rbara de Goi\u00e1s", "text": "Santa B\u00e1rbara de Goi\u00e1s \u00e8 un comune del Brasile nello Stato del Goi\u00e1s, parte della mesoregione del Centro Goiano e della microregione di Anicuns."}
{"id": "1493454", "revid": "287204", "url": "https://it.wikipedia.org/wiki?curid=1493454", "title": "S\u00e3o Lu\u00eds de Montes Belos", "text": "S\u00e3o Lu\u00eds de Montes Belos \u00e8 un comune del Brasile nello Stato del Goi\u00e1s, parte della mesoregione del Centro Goiano e della microregione di Anicuns."}
{"id": "1493456", "revid": "287204", "url": "https://it.wikipedia.org/wiki?curid=1493456", "title": "Turv\u00e2nia", "text": "Turv\u00e2nia \u00e8 un comune del Brasile nello Stato del Goi\u00e1s, parte della mesoregione del Centro Goiano e della microregione di Anicuns."}
{"id": "1493468", "revid": "767487", "url": "https://it.wikipedia.org/wiki?curid=1493468", "title": "Barro Alto (Goi\u00e1s)", "text": "Barro Alto \u00e8 un comune del Brasile nello Stato del Goi\u00e1s, parte della mesoregione del Centro Goiano e della microregione di Ceres."}
{"id": "1493470", "revid": "287204", "url": "https://it.wikipedia.org/wiki?curid=1493470", "title": "Carmo do Rio Verde", "text": "Carmo do Rio Verde \u00e8 un comune del Brasile nello Stato del Goi\u00e1s, parte della mesoregione del Centro Goiano e della microregione di Ceres."}
{"id": "1493474", "revid": "287204", "url": "https://it.wikipedia.org/wiki?curid=1493474", "title": "Ceres (Brasile)", "text": "Ceres \u00e8 un comune del Brasile nello Stato del Goi\u00e1s, parte della mesoregione del Centro Goiano e della microregione di Ceres."}
{"id": "1493479", "revid": "287204", "url": "https://it.wikipedia.org/wiki?curid=1493479", "title": "Goian\u00e9sia", "text": "Goian\u00e9sia \u00e8 un comune del Brasile nello Stato del Goi\u00e1s, parte della mesoregione del Centro Goiano e della microregione di Ceres."}
{"id": "1493483", "revid": "110157", "url": "https://it.wikipedia.org/wiki?curid=1493483", "title": "Sne\u017enogorsk (Oblast' di Murmansk)", "text": "Sne\u017enogorsk (anche come \"Snezhnogorsk\") \u00e8 una cittadina della Russia europea settentrionale (oblast' di Murmansk), situata nella penisola di Kola, 112 km a sud del capoluogo Murmansk.\nSne\u017enogorsk \u00e8 stata sede di parte della Flotta del Nord, che ha fatto s\u00ec che venisse decretata citt\u00e0 chiusa; dalla sua fondazione ha avuto anche i nomi di \"Vju\u017enyj\" (in russo \u0412\u044c\u044e\u0436\u043d\u044b\u0439) e \"Murmansk-60\"."}
{"id": "1493485", "revid": "287204", "url": "https://it.wikipedia.org/wiki?curid=1493485", "title": "Guara\u00edta", "text": "Guara\u00edta \u00e8 un comune del Brasile nello Stato del Goi\u00e1s, parte della mesoregione del Centro Goiano e della microregione di Ceres."}
{"id": "1493487", "revid": "287204", "url": "https://it.wikipedia.org/wiki?curid=1493487", "title": "Guarinos", "text": "Guarinos \u00e8 un comune del Brasile nello Stato del Goi\u00e1s, parte della mesoregione del Centro Goiano e della microregione di Ceres."}
{"id": "1493491", "revid": "287204", "url": "https://it.wikipedia.org/wiki?curid=1493491", "title": "Sneznogorsk", "text": ""}
{"id": "1493492", "revid": "80339", "url": "https://it.wikipedia.org/wiki?curid=1493492", "title": "Snezhnogorsk", "text": ""}
{"id": "1493494", "revid": "80339", "url": "https://it.wikipedia.org/wiki?curid=1493494", "title": "Murmansk-60", "text": ""}
{"id": "1493495", "revid": "80339", "url": "https://it.wikipedia.org/wiki?curid=1493495", "title": "Murmansk 60", "text": ""}
{"id": "1493499", "revid": "1573940", "url": "https://it.wikipedia.org/wiki?curid=1493499", "title": "Chiesa di San Bruno (Montopoli in Val d'Arno)", "text": "La chiesa di San Bruno \u00e8 un edificio religioso situato a Castel del Bosco, nel comune di Montopoli in Val d'Arno.\nStoria e descrizione.\nLa chiesa fu edificata a seguito di un rescritto granducale del 1783 e di un decreto del vescovo di San Miniato del 1784. L'esterno, semplicemente intonacato, presenta una facciata conclusa da una cornice mistilinea. L'interno \u00e8 articolato in un'ampia e semplice navata culminante in un catino absidale dove si trova un affresco tardo settecentesco raffigurante san Bruno, dipinto entro un finto tabernacolo. Lungo il fianco sinistro si apre una vasta cappella con un bell'altare in pietra datato 1822."}
{"id": "1493507", "revid": "729019", "url": "https://it.wikipedia.org/wiki?curid=1493507", "title": "Peque\u00f1a Copa del Mundo", "text": "La Peque\u00f1a Copa del Mundo, anche nota come \"Mundialito de Clubes\", era un torneo calcistico internazionale, organizzato dalla Federazione calcistica del Venezuela e disputato a Caracas dal 1952 al 1957.\nLa competizione, caratterizzata da una formula a inviti, \u00e8 tradizionalmente ritenuta un'antesignana della Coppa del mondo per club FIFA, sebbene la suddetta FIFA non abbia mai riconosciuto la manifestazione come titolo mondiale n\u00e9 \"de iure\" n\u00e9 \"de facto\".\nAlbo d'oro.\nTrofeo Ciudad de Caracas.\nDal 1963 al 1975 la Peque\u00f1a Copa del Mundo fu protagonista di un \"revival\", denominato \"Trofeo Ciudad de Caracas\"."}
{"id": "1493512", "revid": "1573940", "url": "https://it.wikipedia.org/wiki?curid=1493512", "title": "Pieve di Santa Maria Novella (Marti)", "text": " \nLa pieve di Santa Maria Novella \u00e8 un edificio religioso situato a Marti, nel comune di Montopoli in Val d'Arno.\nStoria e descrizione.\nFu costruita nel 1332. Completamente edificata in mattoni, ha il prospetto principale e i lati esterni decorati da archetti. Il monocromatismo della facciata \u00e8 ravvivato grazie all'inserimento di bacini ceramici del XIII secolo di produzione pisana e ispanica.\nL'interno, a unica navata, ha subito rifacimenti agli inizi del XVIII secolo con l'aggiunta di una tribuna presbiteriale decorata, tra il 1719 e il 1722, da Anton Domenico Bamberini. Si ricorda anche un affresco del XVI secolo rappresentante il \"Battesimo di Cristo\", e due pale d'altare: \"San Pietro che risana lo storpio\" di Matteo Rosselli, del 1558, e una \"Resurrezione\" di Taddeo Naldini (XVI secolo). Il \"Crocifisso\" a un altare della navata sinistra \u00e8 riferito a Ferdinando Tacca."}
{"id": "1493514", "revid": "1305772", "url": "https://it.wikipedia.org/wiki?curid=1493514", "title": "L\u0101\u010dpl\u0113sis", "text": ""}
{"id": "1493515", "revid": "1573940", "url": "https://it.wikipedia.org/wiki?curid=1493515", "title": "Aelia rostrata", "text": "L'Aelia rostrata , \u00e8 un insetto appartenente all'ordine dei Rincoti e al sottordine Heteroptera.\nDescrizione.\nL'adulto si presenta di colore giallastro con linee longitudinali di colore bruno, con apparato boccale a forma di rostro.\nL\"'Aelia rostrata\" compie una sola generazione annua. \nSverna in primavera (aprile) sotto piante aromatiche e in seguito si trasferisce nelle piantagioni di grano, dove inizia ad nutrirsi di ogni sua parte ad eccezione delle radici,\nSuccessivamente si accoppiano e le femmine ovidepongono (su due file, circa 12 uova) nella pagina inferiore delle foglie. Dopo circa 15 giorni nascono le neanidi e verso la met\u00e0 di giugno si avranno le prime forme adulte. \nLe forme adulte provocano dei grappoli sulle spighe ed insieme agli stadi giovanili attaccano le foglie ed i culmi; provocando il raggrinzimento della cariosside con conseguente inutilizzabilit\u00e0 della farina dovuta all'alterazione chimica causata dalla saliva, che conferisce alla cariosside un sapore sgradevole.\nLotta.\nIl controllo chimico pu\u00f2 essere effettuato in aprile con l'arrivo degli adulti nei campi di grano, prima che avvenga l'ovodeposizione, attraverso l'utilizzo di fosforganici o del \"Trichorphon\"\nTra i nemici parassitoidi ricordiamo: Imenotteri e Ditteri ed un fungo del genere \"Botrytis\"."}
{"id": "1493522", "revid": "123711260", "url": "https://it.wikipedia.org/wiki?curid=1493522", "title": "Caterina di Braganza", "text": "Biografia.\nA causa della sua devozione alle credenze cattoliche in cui era stata allevata, Caterina fu una consorte impopolare per Carlo II. Fu oggetto di attacco in particolare da parte degli inventori del complotto papale. Nel 1678 l'assassino di sir Edmund Berry Godfrey fu attribuito a suoi servitori, e Titus Oates l'accus\u00f2 di un disegno per avvelenare il re. Queste accuse, la cui assurdit\u00e0 fece presto a risultare da un esame di fondo, posero tuttavia la regina per qualche tempo in grave pericolo. Il 28 novembre, Oates l'accus\u00f2 di alto tradimento, ed i Comuni approvarono un indirizzo per la sua rimozione e quella di tutti i cattolici da Whitehall. Una serie di nuove deposizioni furono rese contro di lei e nel giugno 1679 fu deciso che avrebbe dovuto sostenere un processo; ma fu protetta dal re, che in questa circostanza mostr\u00f2 un'inusuale cavalleria e guadagn\u00f2 la sua gratitudine.\nCaterina soffr\u00ec tre aborti e, come risultato, non gener\u00f2 alcun erede. Suo marito ebbe molte amanti, la pi\u00f9 rinomata delle quali, Barbara Palmer, fu nominata sua \"lady of the Bedchamber\". Fu padre di numerosi figli illegittimi dalle sue amanti.\nFu accreditata per l'introduzione dell'usanza di bere il t\u00e8 in Gran Bretagna, un'usanza che era gi\u00e0 molto popolare tra la nobilt\u00e0 portoghese. I Queens, un sobborgo di New York City, furono chiamati cos\u00ec in onore di Caterina di Braganza, poich\u00e9 era regina quando la contea di Queens fu istituita nel 1683, insieme con la Kings County.\nInfanzia e famiglia.\nL'infanta Catarina di Portogallo (o di Braganza) nacque a Vila Vi\u00e7osa come seconda figlia femmina sopravvissuta del futuro re Giovanni IV del Portogallo (a quel tempo duca di Braganza) e di sua moglie, Luisa di Medina-Sidonia, una figlia del duca di Medina-Sidonia. Attraverso sua madre, Caterina era una lontana discendente di san Francesco Borgia.\nDopo la restaurazione della casata reale portoghese, e l'ascesa di suo padre al trono il 1\u00ba dicembre 1640, fu proposta come sposa per Giovanni d'Austria, Francesco di Vend\u00f4me, Duca di Beaufor, Luigi XIV e Carlo II. Fu vista come un mezzo utile per contrarre un'alleanza tra Portogallo e Inghilterra, dopo la pace dei Pirenei del 1659 in cui il Portogallo fu discutibilmente abbandonato dalla Francia. Nonostante la continua lotta del suo paese con la Spagna, Caterina god\u00e9 di un felice infanzia ed appagata nella sua amata Lisbona. Comunemente considerata come il potere dietro il trono, la regina Luiza fu anche una madre devota che assunse un interesse attivo nell'educazione dei figli e supervision\u00f2 personalmente l'educazione della figlia. Caterina si ritiene che abbia trascorso gran parte della sua giovinezza in un convento vicino al palazzo reale, dove rimase sotto l'occhio vigile della protettiva madre. Sembra che sia stata un'educazione molto serena, con un contemporaneo che sottoline\u00f2 che Caterina \u00abfu allevata enormemente a riposo\u00bb e che \u00abera appena stata dieci volte fuori dal palazzo della sua vita.\u00bb Il suo coniuge fu scelto da Luiza, che agiva da reggente del suo paese in seguito alla morte del marito nel 1656.\nMatrimonio.\nI negoziati per il matrimonio cominciarono durante il regno del re Carlo I e furono rinnovati subito dopo la Restaurazione: il 23 giugno 1661, malgrado l'opposizione spagnola, il contratto di matrimonio fu firmato, assicurando all'Inghilterra Tangeri (in Nord Africa) e le sette isole di Bombay (in India), con privilegi commerciali in Brasile e nelle Indie Orientali, libert\u00e0 religiosa e commerciale in Portogallo e due milioni di corone portoghesi (circa 300,000 sterline); mentre il Portogallo ottenne supporto militare e navale contro la Spagna e la libert\u00e0 di culto per Caterina. con le isole di Bombay import\u00f2 anche l'uso del t\u00e9 in Inghilterra. Si rec\u00f2 dal Portogallo a Portsmouth il 13\u201314 maggio 1662, ma Carlo non le fece visita l\u00ec fino al 20 maggio. Il giorno successivo la coppia fu unita in matrimonio a Portsmouth in due cerimonie\u00a0\u2013 una cattolica condotta in segreto, seguita da una pubblica funzione anglicana nella cappella del \"Domus Dei\". Caterina possedeva diverse buone qualit\u00e0, ma era cresciuta in una clausura conventuale ed era una moglie che a malapena Carlo avrebbe scelto per s\u00e9. Il suo fascino personale non fu sufficientemente potente per allontanare Carlo dal circolo delle sue amanti e gi\u00e0 poche settimane dopo il suo arrivo si rese conto della sua posizione, dolorosa e umiliante, di moglie di un re libertino.\nIl ritorno in Portogallo e la morte.\nDopo la morte di Carlo II, avvenuta nel 1685, Caterina rest\u00f2 in Inghilterra sotto il regno di Giacomo II d'Inghilterra. Fece ritorno in Portogallo sotto il regno di Guglielmo III d'Inghilterra e Maria II d'Inghilterra.\nMor\u00ec a Lisbona nel 1705 dopo avere esercitato la reggenza. La sua salma fu inumata nel Pantheon dei Braganza (monastero di S\u00e3o Vicente de Fora)."}
{"id": "1493524", "revid": "71814", "url": "https://it.wikipedia.org/wiki?curid=1493524", "title": "Decision making", "text": ""}
{"id": "1493527", "revid": "1234826", "url": "https://it.wikipedia.org/wiki?curid=1493527", "title": "Agenzia europea per i medicinali", "text": "L'Agenzia europea per i medicinali (in inglese: \"European Medicines Agency\", abbreviata in EMA, fino al 2004 conosciuta come \"European Agency for the Evaluation of Medicinal Products\", o con l'acronimo EMEA) \u00e8 l'agenzia dell'Unione europea per la valutazione dei medicinali che ha sede ad Amsterdam.\nCon la creazione dell'agenzia, ci si \u00e8 prefissi il duplice scopo di ridurre il costo (circa 350 milioni di dollari l'anno) che le aziende farmaceutiche dovevano sostenere per ottenere le separate approvazioni dei farmaci dalle autorit\u00e0 di ciascuno Stato membro dell'Unione europea e, nello stesso tempo, di ridurre le tendenze protezionistiche degli Stati che potevano ostacolare le approvazioni di farmaci potenziali concorrenti di quelli gi\u00e0 presenti sul mercato interno. Nel 2017 i paesi componenti l'Unione europea detenevano insieme circa un terzo della vendita di nuovi farmaci sul mercato mondiale.\nStoria.\nL'EMA \u00e8 nata al termine di oltre sette anni di negoziati tra i governi europei, sostituendo due organismi preesistenti, il CHMP (\"Committee for Medicinal Products for Human Use\"), formalmente conosciuto come CPMP (\"Committee for Proprietary Medicinal Products\"), e il CVMP (\"Committee for Veterinary Medicinal Products\"), entrambi istituiti nel 1977. La sede dell'agenzia era stata stabilita a Londra. A seguito della Brexit, il 20 novembre 2017 si \u00e8 reso necessario fare la scelta di una nuova sede. La votazione segreta del Consiglio dell'Unione europea si \u00e8 conclusa col sorteggio di Amsterdam, in seguito a un testa a testa con Milano. Il trasferimento da Londra nei Paesi Bassi \u00e8 avvenuto a marzo 2019, in una sede provvisoria presso la stazione di Amsterdam Sloterdijk, in attesa che l'edificio definitivo sia pronto (vicino alla stazione Amsterdam RAI). Il governo italiano e il comune di Milano hanno presentato ricorso, ma in data 15 marzo 2018 l'Unione europea ha confermato Amsterdam come sede dell'EMA, a condizione che l'intero processo di trasferimento (e quindi strutture definitive pronte) sia completato entro il mese di novembre del 2019.\nLa fondazione dell'EMA, avvenuta nel 1995 con i contributi finanziari dell'Unione europea e dell'industria farmaceutica e a sussidi economici indiretti degli Stati membri, \u00e8 stata voluta per armonizzare (ma non sostituire) il lavoro degli organismi regolatori nazionali in tema di farmaci; ci\u00f2 in analogia a quanto gi\u00e0 faceva la Food and Drug Administration statunitense (FDA), anche se quest'ultima con funzioni molto pi\u00f9 centralizzate.\nIl Regolamento 2309/93/CE ne aveva stabilito l'originaria denominazione di Agenzia europea per la valutazione dei prodotti medicinali, mentre dal 2004 (Regolamento 726/2004/CE) ha assunto l'attuale denominazione di Agenzia europea per i medicinali, mantenendo l'acronimo di EMA.\nIl primo direttore esecutivo fu il francese Fernand Sauer (1994-2000). Il primo dicembre 2000 inizia il mandato dello svedese Thomas L\u00f6nngren, che ricoprir\u00e0 l'incarico per dieci anni. Il 16 novembre 2011 l'incarico fu attribuito all'italiano Guido Rasi. Il 16 novembre 2020 diventa direttrice esecutiva l'irlandese Emer Cooke.\nAttivit\u00e0.\nL'EMA agisce e opera come un'agenzia scientifica de-centralizzata a livello europeo, al contrario delle autorit\u00e0 regolatrici dei singoli Stati membri che sono invece strutture centralizzate, di livello nazionale. Come dichiarato dall'agenzia stessa nel suo documento ufficiale EMA/338312/2016 Rev. 3, dell'8 novembre 2019: \nL'agenzia garantisce la protezione e la promozione della salute dell'uomo e degli animali, attraverso l'attivit\u00e0 di coordinamento, valutazione, della sola documentazione inviata dalle case farmaceutiche (senza nessun controllo di laboratorio) e monitoraggio, a livello centrale, dei prodotti autorizzati dai singoli Stati, mettendo a punto linee guida tecniche e fornendo supporto scientifico ai suoi sponsor. L\u2019EMA ha anche un ruolo nel sostegno alla ricerca e all\u2019innovazione nel settore farmaceutico, per le micro, piccole e medie imprese\nOggetto dell'operato dell'EMA sono i prodotti medicinali per uso umano e veterinario, inclusi i vaccini, i farmaci biotecnologici e i medicinali a base di erbe.\nStruttura.\nL'agenzia \u00e8 costituita da un Segretariato, da sette Comitati Scientifici (uno ciascuno per i prodotti a uso umano, veterinario, a base di erbe e per la denominazione dei farmaci orfani) e da gruppi di lavoro scientifici (\"working parties\").\nVi sono quattro differenti unit\u00e0:\nIl Segretariato fornisce all'EMA il supporto amministrativo, occupandosi, tra l'altro, di selezionare il direttore esecutivo e di approvare i bilanci predisponendone i piani. Fanno parte del Segretariato due figure espresse da ciascuno Stato, due membri della Commissione europea, e due membri del Parlamento europeo.\nLe procedure di valutazione.\nPer i farmaci che necessitano di approvazione centralizzata, l'azienda farmaceutica presenta una domanda di autorizzazione al commercio all'EMA. Il CHMP (se farmaci per uso umano) o il CVMP (se farmaci per uso veterinario) procedono con una valutazione unica, dando un giudizio su:\nSe tali requisiti sono tutti sufficientemente soddisfatti, il Comitato di riferimento adotta un parere positivo. Attualmente viene molto utilizzato il concetto di non inferiorit\u00e0.\n\u00c8 necessario evidenziare che non \u00e8 richiesta alcuna dimostrazione di un \u201cvalore aggiunto\u201d per un nuovo farmaco.\nIl parere viene quindi inviato alla Commissione europea che provveder\u00e0 a fornire l'autorizzazione all'immissione in commercio che sar\u00e0 valida in tutti i Paesi dell'Unione. La maggior parte dei medicinali esistenti nei Paesi dell'Unione \u00e8 autorizzata a livello nazionale, ma la maggior parte dei nuovi medicinali vengono ormai autorizzati passando attraverso le procedure dell'EMA.\nIl CHMP e il CVMP sono obbligati a fornire i loro pareri in un termine massimo di 210 giorni, con la possibilit\u00e0 di interrompere i termini di scadenza per la risposta qualora insorga la necessit\u00e0 di richiedere chiarimenti o nuovi dati scientifici all'azienda che presenta la domanda di autorizzazione.\nBudget.\nPer il 2021, il budget totale dell'Agenzia europea per i medicinali (EMA) ammonta a 385,9 milioni di euro. Circa l'86% del bilancio dell'Agenzia deriva da diritti e oneri a carico delle case farmaceutiche, e il 14% dal contributo dell'Unione europea (UE) per questioni di salute pubblica e meno dell'1% da altre fonti.\nControversie.\nNel 2007 alcuni ricercatori appartenenti alla Cochrane Collaboration fecero richiesta all'EMA di poter accedere ai dati riguardanti gli studi clinici di validazione di due farmaci antiobesit\u00e0, allo scopo di lavorare a una loro revisione sistematica. L'EMA si rifiut\u00f2 di divulgare i dati in suo possesso, adducendo motivi legati alla protezione degli interessi commerciali delle aziende proprietarie dei brevetti. I ricercatori si rivolsero quindi al difensore civico europeo (\"ombudsman\"), contestando questa impostazione e ritenendola ingiustificata e infondata. In seguito, l'EMA aggiunse la motivazione di una possibile divulgazione di dati sensibili dei pazienti.\nL'ombudsman comunitario, nel suo giudizio preliminare, diede torto all'EMA, giudicando pretestuose le motivazioni addotte e ingiungendo all'agenzia europea di trasmettere i dati in suo possesso o di fornire una spiegazione del rifiuto meglio motivata. La linea dell'EMA, per\u00f2, non cambi\u00f2, e nel 2010, l'ombudsman, visionati approfonditamente i documenti, la obblig\u00f2 alla divulgazione dei dati, non avendo trovato fondamento alla posizione dell'agenzia europea. Nel frattempo, uno dei farmaci era stato ritirato dal mercato per problemi legati alla manifestazione di preoccupanti effetti collaterali."}
{"id": "1493533", "revid": "287204", "url": "https://it.wikipedia.org/wiki?curid=1493533", "title": "Conservatorio di Santa Marta", "text": "Il Conservatorio di Santa Marta si trova a Montopoli in Val d'Arno.\nStoria e descrizione.\nCon l'intento di dotare il paese nativo di un luogo di cultura, educazione morale e religiosa, anche in favore delle fanciulle povere nel 1589 Simone di Sebastiano Ganucci, ricco commerciante montopolese, eresse a sue spese un monastero femminile, posto sotto la regola di san Benedetto.\nOttenuto il consenso dal vescovo di Lucca il 29 marzo 1590, i lavori di costruzione iniziarono nell'ottobre successivo, in gran parte con il riutilizzo di molti materiali rivenienti da cappelle montopolesi pressoch\u00e9 distrutte. I lavori procedettero a rilento e solo nel 1657 il campanile fu costruito, mentre la chiesa fu terminata venti anni dopo (1677) e consacrata nel 1697.\nLa trasformazione del complesso del convento di clausura a semplice conservatorio avvenne nel 1786.\nLa chiesa all'esterno reca lo stemma del suo benefattore, Simone di Sebastiano Ganucci. Fu completamente restaurata nel 1830 dal pittore cascinese Giuseppe Bacchini.\nAll'interno ci sono tre altari in pietra serena: quello di destra presenta una tela firmata da Antonio Franchi (pittore) raffigurante la \"Madonna col Bambino, san Domenico e santa Teresa\", mentre quello di sinistra una tela di Michele Laschi, databile alla fine del XVI secolo, riproducente una \"Madonna col Bambino e i santi Agostino e Chiara\". L'altare maggiore \u00e8 del 1677 e sopra di esso \u00e8 situata un'importante tela di Ludovico Cardi detto il Cigoli, raffigurante la \"Resurrezione di Lazzaro\".\nDa segnalare, in un ambiente attiguo, una tavola di Lorenzo Monaco raffigurante una \"Madonna col Bambino\" del 1390-1410 circa."}
{"id": "1493535", "revid": "287204", "url": "https://it.wikipedia.org/wiki?curid=1493535", "title": "Antonio Aurisicchio", "text": "Quasi nulla si conosce sulla sua giovent\u00f9 e formazione: probabilmente fu attivo come organista presso varie chiese romane. Nel 1734 debutt\u00f2 come operista di lavori comici al Teatro dei Fiorentini di Napoli, ma i suoi lavori successivi furono scritti per i teatri di Roma, ove torn\u00f2 agli inizi degli anni quaranta. In seguito, nel 1747 divent\u00f2 membro della Congregazione dei musici di Santa Cecilia e nel 1751 lavor\u00f2 come assistente di Vincenzo Legrenzio Ciampi, allora maestro di cappella di San Giacomo degli Spagnoli; nel 1756 Ciampi mor\u00ec e il 30 novembre Aurisicchio prese la carica di quest'ultimo, posizione che tenne sino al 1766."}
{"id": "1493539", "revid": "436907", "url": "https://it.wikipedia.org/wiki?curid=1493539", "title": "Stop! Dimentica", "text": "Stop! Dimentica \u00e8 un singolo del cantautore italiano Tiziano Ferro, pubblicato il 12 maggio 2006 come primo estratto dal terzo album in studio \"Nessuno \u00e8 solo\".\nDescrizione.\nIl testo parla della voglia di dimenticare, di gettarsi il passato alle spalle. L'autore ha per\u00f2 spiegato che si tratta di una provocazione al contrario: secondo lui, infatti, \u00e8 inutile dimenticare e lui stesso \u00e8 il primo a non riuscire a farlo.\nLa canzone viene tradotta in lingua spagnola con il titolo \"Stop! Olv\u00eddate\".\nVideo musicale.\nIl video, diretto da Antti Jokinen e girato a Sofia, vede Ferro con le spalle al muro e con la luce negli occhi che crea interessanti giochi di luci ed ombre. Si alternano a queste immagini veloci sequenze di un bambino che perde una biglia nell'acqua e corre in un cantiere per ritrovarla. Inoltre \u00e8 possibile intravedere una ragazza, che appare nella stessa posizione del cantante. Sul finale compaiono nel video delle formule matematiche.\nSuccesso commerciale.\n\"Stop! Dimentica\" ha ottenuto un buon successo in alcuni paesi dell'Europa, giungendo in vetta alla classifica austriaca e italiana (dove ha dominato anche la classifica airplay) e terzo in quella svizzera."}
{"id": "1493542", "revid": "125061379", "url": "https://it.wikipedia.org/wiki?curid=1493542", "title": "Candelo Cabezas", "text": "Biografia.\nFiglio di un musicista e di una cantante, nel 1988 si trasfer\u00ec dalla Colombia in Italia.\nNel 1989 entra a far parte dei Litfiba con il quale registra 5 album.\nHa suonato insieme ai Timoria nel corso del Viaggio Senza Vento Tour del 1993 e nel 1995 ha registrato e suonato nel tour dell'album \"Buon compleanno Elvis\" di Luciano Ligabue.\nInoltre insegn\u00f2 al Centro Professione Musica di Milano dal 1990 percussioni afro-cubane e batteria latina.\nIl 17 ottobre 1997 si trova a Torino come produttore dei Quartiere Latino presenti al Salone della Musica. Dopo essere stato colto da un malore durante la cena muore nella sua camera d'albergo colpito da un aneurisma. \n \nNell'album live \"Croce e delizia\" il cantante dei Litfiba, Piero Pel\u00f9, introduce \"Ritmo 2#\" dedicandola al musicista con queste parole: \nInoltre \u00e8 stato ricordato da Red Ronnie al \"Roxy Bar\" su Tmc2."}
{"id": "1493550", "revid": "767487", "url": "https://it.wikipedia.org/wiki?curid=1493550", "title": "Dionysos (gruppo musicale)", "text": "Dionysos \u00e8 un gruppo musicale francese di genere rock, originario della citt\u00e0 di Valence, creato nel 1993.\nIl gruppo \u00e8 noto grazie al fantastico che si trova nelle sue canzoni, ma anche per alcune molto energiche fra queste (\"Surfin Frog\", \"Mc'Enroe's poetry\"). Il loro nome \u00e8 quello del dio greco del vino Dioniso (Dionysos in francese)."}
{"id": "1493551", "revid": "767487", "url": "https://it.wikipedia.org/wiki?curid=1493551", "title": "Oratorio di San Sebastiano (Montopoli in Val d'Arno)", "text": "L'oratorio di San Sebastiano si trova a Montopoli in Val d'Arno.\nStoria e descrizione.\nL'edificio di San Sebastiano fu edificato come oratorio prima e poi chiesa a partire dal 1506 a spese del Comune di Montopoli, sul luogo dove si trovava una soggetta che conteneva un'immagine della Madonna. \nNel 1593 se ne deliber\u00f2 l'ampliamento mediante l'approvazione di un progetto presentato dal capomastro Lorenzo Langeri, a correzione di un disegno precedente non accettato. \nNel 1640 l'oratorio fu affidato ai membri della Congregazione della Morte, allo scopo di garantire la sorveglianza e cura del cimitero che, a partire dagli inizi del XVII secolo, era stato costruito sul terreno dietro l'edificio per la sepoltura dei morti di peste. La loggia che circonda l'edificio fu costruita nel 1603, ma fu completamente ristrutturata nel 1666, contemporaneamente all'edificazione degli altari della chiesa. Nel 1837 il Comune cedette il patronato dell'oratorio ai fratelli Cesare e Tito Toscanelli, che provvidero a restaurarla. \nAttualmente l'edificio \u00e8 adibito anche a cappella dei Caduti di guerra, contiene numerose lastre sepolcrali e viene anche utilizzato per manifestazioni culturali."}
{"id": "1493554", "revid": "122055844", "url": "https://it.wikipedia.org/wiki?curid=1493554", "title": "Kafr el-Sheikh", "text": "Kafr el-Sheikh, o Kafr el Shei (arabo: \u0643\u0641\u0631 \u0627\u0644\u0634\u064a\u062e) \u00e8 una citt\u00e0 dell'Egitto, capoluogo del governatorato omonimo. \nGeografia.\nLa citt\u00e0 si trova nella regione del delta del Nilo a circa 134 km a nord del Cairo.\nNella citt\u00e0 sono presenti impianti per la trasformazione del cotone e fabbriche di sigarette.\nPochi chilometri a sud della citt\u00e0, nella localit\u00e0 di Sakha, si trovano i resti dell'antica citt\u00e0 di Xois."}
{"id": "1493567", "revid": "436907", "url": "https://it.wikipedia.org/wiki?curid=1493567", "title": "Ed ero contentissimo", "text": "Ed ero contentissimo \u00e8 un singolo del cantautore italiano Tiziano Ferro, pubblicato il 25 agosto 2006 come secondo estratto dal terzo album in studio \"Nessuno \u00e8 solo\".\nDescrizione.\nLa canzone viene tradotta in lingua spagnola con il titolo \"Y estaba content\u00edsimo\".\nNel 2011 \u00e8 stata inserita all'interno della raccolta \"Je t'aime\".\nVideo musicale.\nIl video, diretto da Paolo Monico, \u00e8 stato girato a Barcellona, come si pu\u00f2 intuire dal dialogo fra la protagonista ed un barista. Nel video la suddetta ragazza si sveglia e trascorre la sua giornata mostrandosi sempre pensierosa. Uscita di casa, si ferma ad un bar dove alla radio trasmettono il pezzo di Ferro e il barista le chiede se le piace il cantante in questione. Lei risponde che deve incontrarlo da l\u00ec a mezz'ora. L'uomo non le crede, ma effettivamente la ragazza si reca allo studio dove l'artista sta registrando il suo video.\nParticolarit\u00e0 della clip \u00e8 che ne esistono due finali alternativi: in uno lei spara al televisore in sala registrazione e lui va ad abbracciarla, nell'altro gli spara ferendolo.\nSuccesso commerciale.\n\"Ed ero contentissimo\" ha ottenuto un discreto successo in Europa, giungendo comunque al secondo posto della Top Singoli italiana e nella top 5 di quella inerente agli airplay."}
{"id": "1493571", "revid": "15756", "url": "https://it.wikipedia.org/wiki?curid=1493571", "title": "Pieve dei Santi Giovanni Evangelista e Stefano", "text": "La pieve dei Santi Stefano e Giovanni Evangelista \u00e8 un luogo di culto cattolico di Montopoli in Val d'Arno.\nStoria.\nUna cappella intitolata a santo Stefano \u00e8 attestata a Montopoli gi\u00e0 a partire dal 1195 e poi ancora nel 1260, come suffraganea della pieve di San Pietro a Mosciano, nella Diocesi di Lucca. Danneggiata dai pisani nel 1497 e dalle truppe di Carlo V nel 1529, la pieve fu ristrutturata nel 1534, anche se i restauri pi\u00f9 consistenti risalgono al 1817.\nDescrizione.\nL'edificio \u00e8 a pianta rettangolare la cui facciata, si presenta divisa in tre parti da quattro modanature aggettanti, semplicemente intonacata e al centro troviamo il portale d'ingresso in pietra, architravato con decorazione aggettante nella parte superiore. La facciata si conclude alla sommit\u00e0 con una modanatura orizzontale che riporta l'iscrizione dedicatoria della chiesa.\nPer quanto riguarda la torre campanaria, risalente al XIV secolo, fu interamente costruita in mattoni a facciavista.\nAll'interno della pieve si trova il fonte battesimale in marmo nella cappella battesimale di destra, databile all'ultimo decennio del XVI secolo, dove la presenza dello stemma del pievano Giuseppe Del Dua sul piede del fonte circoscrive la sua realizzazione agli anni di quella pievania.\nDa segnalare la tavola con lunetta, datata 1526, raffigurante il \"Dio Padre tra gli angeli\", la \"Visitazione\", l'\"Annunciazione\" e \"San Giuseppe\" di Giovanni di Lorenzo Larciani; la tela di Francesco Curradi con la \"Madonna del rosario con i santi Stefano, Domenico, Carlo Borromeo e Francesco\", dell'ultimo quarto decennio del XVII secolo, la tela di Orazio Fidani raffigurante la \"Resurrezione di Cristo\" del 1642, la tela di Jacopo Vignali con l'\"Immacolata concezione\" del 1658; la tela di scuola toscana della prima met\u00e0 del XVI secolo raffigurante l'\"Adorazione nell'orto\".\nSull'altare della cappella del Santissimo Crocifisso \u00e8 custodita una croce lignea, opera di un anonimo della prima met\u00e0 del XIV secolo e, ai lati, le pareti sono affrescate da Antonio Luigi Gajoni con le \"Storie del figliol prodigo\"."}
{"id": "1493578", "revid": "1573940", "url": "https://it.wikipedia.org/wiki?curid=1493578", "title": "Santuario della Madonna di San Romano", "text": "Il santuario di Maria Madre della Divina Grazia si trova a San Romano nel comune di Montopoli in Val d'Arno.\nEbbe origine dalla chiesa di Santa Maria a Valiana, dov'era conservata un'immagine della Madonna scolpita in un tronco di quercia, che dagli inizi del Cinquecento fu oggetto di una crescente devozione. Nel 1515 la chiesa fu ingrandita per renderla pi\u00f9 adatta alle nuove esigenze del culto, ad opera della famiglia dei Medici. Nel 1517 l'Ordine dei frati minori prese possesso del santuario e ne \u00e8 tuttora custode.\nStoria.\nLa collina di San Romano \u00e8 famosa nella storia per la celebre battaglia del 1432, combattuta in questa localit\u00e0 dalle milizie pisane contro quelle fiorentine. Battaglia ritratta da Paolo Uccello nel suolo celebre capolavoro ora conservato agli Uffizi a Firenze.\nLe testimonianze storiche dicono che nei pressi della chiesa dedicata a San Romano e San Matteo (in zona Casotti, ora distrutta) c'era una piccola cappella dedicata a Santa Maria in Valiano dove era posta una statua della Madonna con in braccio il Bambino. Una statua dell'undicesimo secolo, molto simile alle madonne romaniche presenti nel pisano e nella lucchesia. La tradizione narra che una giovane pastorella, mentre pascolava il suo gregge nei dintorni, era solita ad andare nella piccola chiesa a pregare e un giorno questa statua le parl\u00f2. La cosa ebbe subito grande eco e in tutta la zona si diffuse una grande venerazione per la Madonna. Alcune donne si recarono presso le autorit\u00e0 di Montopoli, dalle quali dipendeva la cappella, per chiedere che fossero eseguiti alcuni lavori di restauro necessari per fronteggiare il degrado della Cappella. Dai documenti del comune di Montopoli risulta che nel marzo del 1514 la riunione del Consiglio approva l'aiuto fornendo delle tegole, mattoni e legname per i lavori di restauro. Vista la grande affluenza di pellegrini e devoti nella piccola chiesina sempre il comune stabil\u00ec di ingrandirla e di renderla pi\u00f9 decorosa. Grande merito si deve al pievano Danao Leonini che don\u00f2 \u201ctre staia di terreno boschivo e scopeto\u201d adiacente alla cappella per permettere la costruzione del nuovo edificio che ora \u00e8 riconducibile alla zona della chiesa attuale. Dalle fonti sappiamo che nel dicembre del 1519 i lavori erano ancora in corso perch\u00e9 il comune stanzi\u00f2 dei soldi per la costruzione della cappella della Madonna.\nIl comune provvide anche a trovare a chi affidare la custodia del santuario che andava a costituirsi, ma soprattutto per affidare la cura spirituale della folla di fedeli che andava ad aumentare. Dopo aver assistito alla messa dello Spirito Santo venne effettuata la votazione e per tre volte consecutive usc\u00ec il nome dei Frati Minori Osservanti. Fatta la proposta al Padre Provinciale padre Bartolomeo della Pieve e ottenute le debite autorizzazioni del granduca e di papa Leone X, della famiglia dei Medici, i frati iniziarono presumibilmente la loro attivit\u00e0 apostolica nel 1517. Nel 1522 le fonti dicono che il campanile era gi\u00e0 in costruzione. Una torre quadrata imponente, che ritroviamo spesso nel pisano e nella lucchesia, abbattuta nel 1944 dalle mine tedesche e solo nel 2004 riportata nella sua forma originale, per opera di padre Roberto Benamati.\nGli ex voto che sono pervenuti, un centinaio, attestano che la fama di questo luogo era famosa anche fuori dalle terre toscane. \u00c8 del 1521 il pi\u00f9 antico ex voto che testimonia una grazia avvenuta a un condannato a morte ingiustamente.\nIntorno al 1576 per la benevolenza di Eleonora di Toledo, moglie di Cosimo I, devota della Madonna e di san Francesco, viene eretta ex novo la cappella della Madonna. Le fonti parlano di una volta affrescata da un pittore vicino allo stile di Andrea del Sarto. Un altro rifacimento fu dopo la liberazione dall'oppressione napoleonica. Il popolo voleva rendere omaggio alla Madonna per la liberazione dal \u201cgrande flagello\u201d e nel 1817 l'architetto Pasquale Poccianti, fiorentino, inizi\u00f2 la costruzione inaugurata solo nel 1837. La cappella \u00e8 come oggi la vediamo, con gli stucchi del Santarelli e il tempietto, dove \u00e8 custodita la statua, di Amalia Dupr\u00e9. Questo rifacimento ha per\u00f2 disperso tutte le testimonianze artistiche e della devozione che si erano conservate nei secoli.\nRiguardo alla chiesa, nel presbiterio, nel 1702 \u00e8 stato riposto il corpo di san Clemente che veniva da Roma. Le sei cappelle che si fronteggiano in origine prendevano luce da finestre \u201ca occhio\u201d che a cominciare dal 1591 sono state chiuse per addossare altari barocchi in pietra. Notevole \u00e8 la Cappella di San Paolo con cupoletta, balaustra e architetture in pietra serena, finanziata dal sig. Pontanari di Castelfranco nel 1607, che vi \u00e8 anche sepolto.\nIl convento.\nIl convento \u00e8 nato con la costruzione della chiesa e nel corso degli anni, grandi benefattori sono stati i Medici che erano in buoni rapporti con i frati, devoti alla Vergine e utilizzavano il luogo per sostare durante i loro spostamenti da Firenze a Pisa. Per questo oggi esiste un \u201csalone mediceo\u201d e la solenne scala (1705) progettata dall'architetto fiorentino Anton Maria Ferri dove \u00e8 visibile il grande stemma della famiglia fiorentina. Dalle fonti sappiamo che nel 1635 erano nel convento i Novizi e i religiosi erano in diciotto. Sempre in quest'anno sono stati realizzati gli affreschi del refettorio. Riguardo al chiostro sappiamo che i origine le colonne erano di mattone e nel 1661-1665 sono state sostituite con colonne di pietra serena. Dieci anni dopo furono affrescati nelle lunette gli episodi della vita di san Francesco, dei quali oggi non c'\u00e8 pi\u00f9 traccia a seguito dei danni della seconda guerra mondiale.\nIl convento era inoltre dotato di una preziosa biblioteca e una spezieria che le \u201csoppressioni\u201d e anche l'incuria dei frati hanno disperso. Questo luogo nel XVII secolo era molto importante per la formazione dei frati (era sede di uno studio di teologia, poi di filosofia), ma anche per il territorio per la cura dei poveri e malati. Accanto alla custodia del mistero mariano i frati hanno sempre mantenuto un attivo impegno sociale.\nIl decreto di soppressione degli ordini religiosi del 1810 da parte di Napoleone ha messo in grave pericolo il patrimonio del santuario che per\u00f2 \u00e8 stato salvato dalla scaltrezza dei padri Pasquale Bonicoli e Pierbattista Lapi, i quali ottennero al che chiesa della Madonna fosse dichiarata dal vescovo di San Miniato mons. Pietro Fazzi, \u201ccura succursale\u201d di quella di Montopoli, Santa Croce e Stibbio.\nNel 1839 vista la crescita demografica, \u00e8 stata eretta giuridicamente la parrocchia di San Romano e affidata ai frati dal vescovo Torello Pierazzi con non poche polemiche da parte dei montopolesi dovute alla perdita del prezioso santuario. Con l'unit\u00e0 d'Italia un nuovo decreto di soppressione degli ordini religiosi ancora una volta il convento e il santuario si sono trovati in grande pericolo rimanendo vuoti e spogliati di parte di loro arredi. Tanti frati furono accolti nelle famiglie dello stesso paese e il comune di Montopoli, permise tacitamente il ritorno dei frati e la ripresa della vita e una risistemazione degli ambienti.\nNella prima met\u00e0 del \u2018900 il convento \u00e8 stato un luogo di riferimento per la Provincia di San Bonaventura. Nel 1906 era stato riaperto il noviziato, nel 1919 fu dichiarato Collegio dei Missionari di San Bernardino, dove i frati si formavano e si preparavano per la predicazione delle \u201cmissioni popolari\u201d. Nel luglio del 1940 viene celebrato l'ultimo Capitolo della Provincia prima della fusione delle due realt\u00e0 toscane.\nLa guerra non ha risparmiato il convento arrecando numerosi danni. Prima ancora dei bombardamenti fu requisita una parte della struttura per alloggiare prima i prigionieri di guerra, poi i degenti dell'ospedale di Pontedera. Furono allora compiuti lavori di adattamento e sezionamento della struttura per permettere ai frati di condurre la loro vita e opera. In questi terribili anni i frati non abbandonarono mai n\u00e9 il convento n\u00e9 la loro gente, accogliendo negli ambienti conventuali numerosi \u201csfollati\u201d. Da non dimenticare l'opera svolta dal P. Giovanni Fedi, superiore della comunit\u00e0, che scrisse una cronaca dettagliatissima dei terribili giorni del passaggio del fronte, e del curato P. Evaristo Falorni. Nel luglio e agosto del 1944 con il passaggio del fronte parte del convento, il campanile e tutta la parte absidale sono andati perduti. La cappella della Madonna rimase pi\u00f9 o meno illesa a parte la distruzione dell'abside che ha fatto s\u00ec che per un periodo la statua della Madonna \u00e8 stata conservata a Montopoli e riportata solennemente il 1\u00ba aprile 1945. Questo significativo passaggio per la storia del luogo ci consegna oggi molti ambienti ricostruiti e molto spogli, soprattutto nella chiesa, dove \u00e8 stata ripresa la struttura originaria senza per\u00f2 riprodurre gli stucchi e le pitture perdute. Testimonianza del passato glorioso del convento \u00e8 conservata nel Museo del Convento dove si possono ammirare oggetti liturgici di pregevole valore, testimonianze della devozione dei fedeli e ex voto che attestano la grazia del luogo.\nArchitettura.\nLa chiesa \u00e8 costituita da una sola navata fiancheggiata da cappelle; la parte absidale e il tetto, distrutti dalla guerra, sono moderni. La cappella della Madonna ha la forma che le fu data agli inizi dell'Ottocento da Pasquale Poccianti. Ha un solenne impianto neoclassico che si distingue per la raffinatezza dell'ornato in stucco bianco, opera di Emilio Santarelli. Al centro vi \u00e8 un tempietto, opera di Amalia Dupr\u00e9, che ospita la sacra immagine della \"Madonna di San Romano\".\nIl museo.\nSul lato destro del chiostro, immediatamente adiacenti alla sacrestia ci sono alcuni locali del convento che sono stati dedicati al \u201cmuseo\u201d. L'Antiquarium custodisce carteglorie, croci, reliquari, calici, pianete per lo pi\u00f9 del 600' e '700, documenti sulla storia del Santuario, molte tavolette e oggetti preziosi ex voto, ed un confessionale del 1730, opera di fra Desiderio da Firenze e un'importante raccolta di libri sacri, tra i quali due incunaboli risalenti alla seconda met\u00e0 del '400.\nL'artistico presepio.\nLa tradizione del presepe \u00e8 antica: dal 1922 ogni anno veniva costruito in una cappella laterale della chiesa. Dal 1995, ad opera di padre Daniele Ninci, il presepio viene realizzato all'esterno, prima nel giardino e poi nel chiostro, diventando sempre pi\u00f9 grande e minuzioso nei suoi particolari, fino a diventare una vera tradizione, conosciuto non solo nei paesi vicini, ma in tutta la Toscana. Il primo presepe, curato da padre Adriano Diane era molto semplice, con le statuine della Sacra Famiglia, create a mano da Padre Edoardo Rossi, e qualche pastorello. Nel Dicembre del 1925, da testimonianze scritte, \"la gente si \u00e8 accalcata vicino a Ges\u00f9 Bambino ininterrottamente per un anno intero\". I testimoni di allora raccontano di una scenografia di rilevanza artistica e la scritta \"Gloria in excelsis Deo\" illuminata da una tenue luce di lampadina. La situazione ricreata per le feste natalizie occupa 300 metri quadrati del chiostro del convento, disposto in diverse scene paesaggistiche, staccate tra loro come in tante capanne."}
{"id": "1493581", "revid": "12290", "url": "https://it.wikipedia.org/wiki?curid=1493581", "title": "Bizarro", "text": ""}
{"id": "1493584", "revid": "767487", "url": "https://it.wikipedia.org/wiki?curid=1493584", "title": "The Guilty - Il colpevole", "text": "The Guilty - Il colpevole (\"The Guilty\") \u00e8 un film del 2000 diretto da Anthony Waller.\nTrama.\nCallum Crane \u00e8 uno spregiudicato avvocato in procinto di essere nominato giudice che usa mezzi anche poco leciti per scagionare i suoi assistiti. Trascorsa la serata con la giovane e bella Sophie Lennon, la nuova assistente dello studio, dopo aver bevuto troppo la violenta. In seguito la licenzia per paura che la ragazza possa rivalersi su di lui, ma Sophie non si fa intimidire e minaccia di denunciarlo. Nello stesso momento Nathan, un giovane che ha appena scontato alcuni mesi per furto, scopre di essere figlio proprio di Crane, cos\u00ec si reca in citt\u00e0 per conoscerlo. In citt\u00e0 conosce Tanya, la coinquilina di Sophie.\nNathan incontra il padre quando riesce a sventare un tentativo di rapina ai danni di Crane, ma non ha modo di svelare la sua identit\u00e0 al padre, perch\u00e9 questi lo anticipa con una proposta: gli offre una ingente somma di denaro per uccidere la ragazza che minaccia di rovinargli la vita.\nNathan non se la sente, ci penser\u00e0 il suo amico Leo che, braccato dagli strozzini, ha bisogno urgente di denaro. Riuscito nell\u2019impresa di uccidere Sophie, Leo accecato dalla furia, cerca in tutti i modi di avere il resto dei soldi pattuiti durante la proposta tra Nathan e Crane. \nNatahan viene accusato dell\u2019omicidio di ed \u00e8 costretto a fuggire: riceve aiuto proprio da Tanya, venendo cos\u00ec a sapere la realt\u00e0 dei fatti ovvero che Sophie \u00e8 stata violentata dal padre e che egli non ha nessuna intenzione di costituirsi. \nCercando di nascondere qualunque traccia potesse accusarlo dell\u2019omicidio di Sophie, Crane si mette in contatto con Leo dicendogli che il resto dei soldi sono in possesso di Nathan. Accecato dalla rabbia, Leo sotto indicazioni di Crane, raggiunge Nathan ma in realt\u00e0 cade in un\u2019imboscata dei suoi aguzzini, che cos\u00ec lo uccidono.\nNel frattempo Nathan disperato per quanto accaduto a Sophie, minaccia Crane, chiedendogli aiuto per fuggire dal Paese in cambio del suo silenzio, avendo registrato tutta la conversazione; cos\u00ec Crane decide cos\u00ec di aiutarlo. Quest\u2019ultimo per\u00f2 riesce ad impossessarsi del nastro non lasciando alcuna scelta a Nathan. Il ragazzo viene arrestato e accusato di omicidio. \nNel frattempo Crane cerca di chiudere tutto l\u2019accaduto convincendo il fratello di Nathan ad accusare il vero assassino, Leo, in modo tale che questo delitto possa concludersi in modo perfetto, senza che Nathan, unico testimone, possa essere accusato. Viene quindi scarcerato.\nScopertasi la relazione della moglie con un suo collega, Crane la caccia di casa, ma ingenuamente dimentica la busta con il nastro delle prove schiaccianti della premeditazione dell\u2019omicidio: cos\u00ec, prima di andarsene, la moglie inconsapevolmente, spedisce come d\u2019abitudine la corrispondenza indirizzata alla procura, ignara di ci\u00f2 che vi era all\u2019interno.\nCrane viene quindi arrestato per il suo omicidio \u201cperfetto\u201d."}
{"id": "1493590", "revid": "599013", "url": "https://it.wikipedia.org/wiki?curid=1493590", "title": "Chiesa di Sant'Andrea (Palaia)", "text": "La chiesa di Sant'Andrea si trova a Palaia, in provincia di Pisa.\nStoria.\nRicordata in un documento del 1201, e pertinente alla Diocesi di Lucca fino al 1622, la chiesa sorgerebbe su un preesistente tempio pagano dedicato a Saturno. La preesistenza di un edificio ristrutturato potrebbe spiegare l'atipica pianta a unica grande navata, priva di abside, di coro e di presbiterio, con cappelle e fonte battesimale di epoca posteriore.\nDescrizione.\nEsterno.\nLa facciata, in cotto, \u00e8 movimentata da archetti e il portale \u00e8 sormontato da un arco a tutto sesto; a lato si erge la mole del campanile. Sulle alcune parti alte della facciata e nella strombatura del portale restano tracce dell'intonaco che la rivestiva, in origine caratterizzati anche da elementi policromi che sottolineavano le decorazioni in cotto (si vedano le tracce intonaco imitante marmo venato nel portale). Nella lunetta del portale si trovava probabilmente un affresco con immagine sacra, oggi sostituito da un recente dipinto del santo eponimo.\nEccezionale il campanile che si erge su sole due pareti esterne della chiesa e su una colonna all'interno di essa, come altri campanili in cotto pisani attribuiti a Francesco di Simone.\nInterno.\nNell'interno si segnalano alcune statue in terracotta invetriata, parte di un dossale d'altare di Andrea della Robbia, di provenienza ancora ignota e una notevolissima \"Madonna col Bambino\" di Luca della Robbia (1431 circa) la cui importanza \u00e8 accresciuta dal recupero della sua quasi integra policromia quattrocentesca a tempere. Vi sono poi due \"Crocifissi lignei\" del XIV secolo: quello sull'altar maggiore, oggi privo dell'originaria policromia, ma che conserva la croce arborea a Y originaria, \u00e8 stato attribuito ad Andrea Pisano; quello nella cappella laterale \u00e8 stato attribuito ad artista senese anch'esso del primo Trecento e conserva dopo il restauro la sua policromia originaria con numerosi dettagli anatomici e ha le braccia mobili per essere utilizzato nelle funzioni religiose, come spesso accadeva, sia come Crocifisso che come Deposto.\nVi \u00e8, inoltre, una notevole scultura lignea, raffigurante la \"Madonna con Bambino\", detta dei Bianchi, eseguita dal senese Francesco di Valdambrino (l'unica sua firmata e datata 1403), e commissionata dalla Compagnia dei Bianchi di Palaia che forse aveva sede nella vicina chiesetta di Santa Maria al centro del borgo. La fragrante bellezza della figura e la sua incipiente cultura umanistica seppur legata alla tradizione pisana di Andrea e Nino, giustifica da sola il motivo per cui lo scultore fu chiamato a partecipare al concorso per la porta nord del battistero di Firenze, vinto poi dal Ghiberti.\nL'altare laterale di destra conserva un altare rococ\u00f2, con colonne tortili e fini stucchi, e al centro una pala riferibile a un allievo di Alessandro Gherardini.\nIn deposito dalla chiesa di San Lorenzo della vicina Gello, vi \u00e8 anche (non esposta) un'importante \"Madonna col Bambino\" eseguita negli anni 40 del Trecento e tradizionalmente attribuita al \"Maestro della Carit\u00e0\", alter ego del pisano Francesco Traini. La chiesa conserva anche in deposito una croce trecentesca in argento sbalzato e cesellato di cultura legata ad Andrea Pisano."}
{"id": "1493596", "revid": "2122637", "url": "https://it.wikipedia.org/wiki?curid=1493596", "title": "Pieve di San Martino (Palaia)", "text": "La pieve di San Martino si trova a Palaia, in provincia di Pisa.\nStoria e descrizione.\nLa pieve fu fondata nel 1280. L'edificio, in cotto, \u00e8 decorato da archetti pensili; l'interno \u00e8 costituito da tre navate con archi a tutto sesto, con colonne parte tonde e parte composte di quattro mezze colonne legate in un solo ceppo. La facciata \u00e8 movimentata da aperture ogivali.\nLa compresenza di elementi romanici e gotici fa supporre che la chiesa sia stata costruita in due fasi successive. All'interno si segnala l'acquasantiera di forma cilindrica del XII secolo."}
{"id": "1493598", "revid": "1784492", "url": "https://it.wikipedia.org/wiki?curid=1493598", "title": "Harbour View Football Club", "text": "Il Harbour View Football Club \u00e8 una societ\u00e0 calcistica di Kingston, Giamaica. Milita nella Cash Plus Premier League, la massima divisione del campionato nazionale."}
{"id": "1493600", "revid": "109067439", "url": "https://it.wikipedia.org/wiki?curid=1493600", "title": "Victoria Tower Gardens", "text": "I Victoria Tower Gardens sono dei giardini che formano un parco della citt\u00e0 di Londra. Si trovano lungo la riva nord del fiume Tamigi vicino, come suggerisce il nome, a Victoria Tower e al Palazzo di Westminster.\nTrasporti.\nLa stazione pi\u00f9 vicina \u00e8 Pimlico."}
{"id": "1493605", "revid": "37056", "url": "https://it.wikipedia.org/wiki?curid=1493605", "title": "Francesco Giuseppe Borri", "text": ""}
{"id": "1493608", "revid": "10125", "url": "https://it.wikipedia.org/wiki?curid=1493608", "title": "Variazione geografica", "text": ""}
{"id": "1493615", "revid": "12882734", "url": "https://it.wikipedia.org/wiki?curid=1493615", "title": "Pierre Degeyter", "text": ""}
{"id": "1493625", "revid": "104485", "url": "https://it.wikipedia.org/wiki?curid=1493625", "title": "B\u00e9n\u00e9dictine", "text": "B\u00e9n\u00e9dictine \u00e8 un liquore digestivo fabbricato a F\u00e9camp in Normandia.\nStoria.\nInizialmente l\"'\u00e9lixir de sant\u00e9\" dell'abbazia di F\u00e9camp era stato messo a punto da un monaco veneziano, Bernardo Vincelli, nel 1510. Alchimista ed erborista, egli distillava alcune piante medicinali che si trovavano in abbondanza nel \"Pays de Caux\", zona della Normandia. Esso era molto apprezzato dal re di Francia Francesco I.\nDurante la Rivoluzione francese vennero svuotati conventi e monasteri, e cos\u00ec si interruppe la fabbricazione del prodotto, perdendosi le ricette medicinali.\nNel 1863 un ricco mercante di vini, certo Alexandre Le Grand, trov\u00f2 per caso nella sua biblioteca, l'antico documento. Decise allora di decifrarlo e dopo un anno di studi, arriva a ricostituirne la ricetta.\nIl Le Grand intraprese quindi la produzione di un nuovo elisir che chiam\u00f2 \"B\u00e9n\u00e9dictine\", in omaggio al monaco benedettino Bernardo Vincelli, inventore.\nIl successo del B\u00e9n\u00e9dictine fu immediato e la produzione raggiunse quasi le 150.000 bottiglie all'anno, fin dal 1873, tanto che nel dicembre 1905 Le Grand apr\u00ec un prestigioso punto vendita sul Boulevard Haussmann a Parigi.\nTuttavia il successo costrinse il suo produttore a lottare contro le contraffazioni. Il marchio \u00e8 depositato nel 1875 e per distinguere il proprio prodotto dalle imitazioni, ogni bottiglia di B\u00e9n\u00e9dictine fu munita di un tappo che portava l'iscrizione: \"V\u00e9ritable B\u00e9n\u00e9dictine\" (Vero B\u00e9n\u00e9dictine) tutto intorno, con sotto l'iniziale D.O.M. (\"Deo Optimo Maximo\", dal latino: A Dio, il migliore, il pi\u00f9 grande), ed un'ampia legatura di piombo attorno al collare delle bottiglie con l'iscrizione: \"V\u00e9ritable\" \u2020 \"B\u00e9n\u00e9dictine\".\nLa morbidit\u00e0 del prodotto finito richiede molti processi di distillazione e circa due anni d'invecchiamento. \u00c8 imbottigliato a Beaucaire, in Occitania.\nNel 1930 un barman New Yorkese del \"21 Club\" inventa il cocktail B&amp;B (\"B\u00e9n\u00e9dictine &amp; Brandy\"), con il 40% di cognac (brandy) e il 60% di B\u00e9n\u00e9dictine: questo \"cocktail\" fu presto messo in produzione dall'azienda ed \u00e8 soprattutto venduto in exportazione per i paesi anglosassoni, giustificando cos\u00ec il nome del prodotto in lingua inglese.\nLa B\u00e9n\u00e9dictine venne acquistata nel 1986 dal Gruppo Bacardi-Martini.\nProdotto.\nLa ricetta \u00e8 ancora tenuta segreta e ne esistono tre copie, nascoste in tre posti diversi del pianeta.\nViene preparato in quattro fasi di lavorazioni. Dapprima la distillazione in alambicchi di rame rosso di 27 spezie orientali e molte piante locali come l'Angelica, l'Issopo, il Ginepro, la Mirra, lo Zafferano, il Macis d'Indonesia, le foglie di Abeti, l'Aloe, l'Arnica, la Melissa, il T\u00e8 nero, il Timo, il Coriandolo, i Chiodo di garofano, il Limone, la Vaniglia del Madagascar, Cannella di Ceylon, le scorze d'Arancia e Limone, ecc.\nMacerazione nell'alcol di Barbabietola, per il suo sapore neutro. Quattro alcol invecchiano separatamente in botti di rovere, prima di essere assemblati per otto mesi e poi miscelati per altri quattro con il Miele e un'infusione di zafferano. Invecchia per due anni in fusti di rovere.\nPresenta un contenuto di alcol intorno al 40%\nIl Palais-B\u00e9n\u00e9dictine.\nEsso viene ancor oggi prodotto in un palazzo-fabbrica di stile gotico-rinascimentale, costruito nel 1888 per Le Grand dall'architetto Camille Albert come prezioso scrigno per la distilleria e per la raccolta della sua Collezione d'opere d'arte.\nGastronomia.\nIn Normandia il B\u00e9n\u00e9dictine molto utilizzato nella preparazione di confetterie come i tartufi al B\u00e9n\u00e9dictine o di \"dessert\" come le crespelle e il \"souffl\u00e9\" al B\u00e9n\u00e9dictine.\nCocktail.\nIl B\u00e9n\u00e9dictine viene usato in numerosi cocktail, fra cui i seguenti:"}
{"id": "1493627", "revid": "2091899", "url": "https://it.wikipedia.org/wiki?curid=1493627", "title": "Ciclo dei supercontinenti", "text": "Il ciclo dei supercontinenti descrive la dinamica delle semi-periodiche aggregazioni e derive della crosta continentale terrestre. Vi sono diverse opinioni sull'evoluzione di tale dinamica attraverso incrementi, decrementi o costanti, ma i ricercatori sono tutti d'accordo sul fatto che la crosta terrestre ha subito una costante riconfigurazione. Attraverso periodiche collisioni continentali si \u00e8 assistito alla formazione di pochi e grandi continenti, mentre la formazione di fratture nella crosta terrestre ha generato numerose e pi\u00f9 piccole masse continentali. L'ultimo supercontinente, la Pangea si \u00e8 formato circa 300 milioni di anni fa. Ancora prima Pannotia o grande Gondwana, si \u00e8 formata 600 milioni di anni fa e la sua deriva continentale e successiva collisione, ha dato luogo alla formazione della Pangea.\nMa al di l\u00e0 di questo, il tempo che intercorre tra la formazione di un supercontinente ed un altro \u00e8 molto irregolare. Per esempio: tra la formazione del supercontinente Rodinia (tra 1,1 miliardi e 750 milioni di anni fa) e il supercontinente Gondwana sono passati poco pi\u00f9 di 150 milioni di anni. La formazione del supercontinente Columbia precedente a Rodinia \u00e8 avvenuta tra i 1,8 e 1,5 miliardi di anni fa. Prima ancora Kenorland: tra i 2,1 e i 2,7 miliardi di anni fa, poi Ur, 3 miliardi di anni fa e il primo in assoluto, Vaalbara tra 3,6 e 2,8 miliardi di anni fa. Per ogni ciclo di formazione tra un supercontinente ed un altro passano mediamente tra i 300 e 500 milioni di anni.\nTale ipotesi \u00e8 suffragata dalla realistica possibilit\u00e0 che il magma abbia cominciato a solidificarsi non a partire da un singolo punto, ma da due punti, i due punti pi\u00f9 freddi del pianeta, come \u00e8 oggi per i due poli. E quindi due supercontinenti, che col progressivo raffreddamento e solidificazione del magma si sarebbero espansi ciascuno in direzione dell'equatore, fino ad unirsi/scontrarsi formando un supercontinente, fratturatosi poi a sua volta a causa della riduzione del volume del magma sottostante.\nL'ipotetico ciclo tra supercontinenti, in un certo modo \u00e8 complementare al Ciclo di Wilson, pioniere della tettonica a zolle e descrive la periodica apertura e chiusura delle fratture oceaniche. Il fondale marino pi\u00f9 antico ha solo 170 milioni di anni, mentre il pi\u00f9 antico frammento della crosta continentale datato a pi\u00f9 di quattro miliardi di anni, dimostra che l'orogenesi dei cicli supercontinentali \u00e8 registrata nei continenti.\nSintesi.\nQuesto dimostra che \u00e8 presente una semplice relazione tra il Ciclo dei Supercontinenti e l'et\u00e0 media del fondo marino.\nSi genera anche un effetto climatico che il ciclo dei supercontinenti amplifica ulteriormente: \nInfluenza sulla tettonica globale.\nIl ciclo dei supercontinenti \u00e8 accompagnato da un incremento del regime della tettonica a zolle. Durante le derive continentali, sono dominanti le zone di frattura, a cui fa seguito un comportamento passivo da parte delle zone limitrofe, un fondo marino in continua rigenerazione e una costante crescita delle dimensioni degli oceani. Successivamente si osserva lo sviluppo di collisioni continentali che aumentano con il passare del tempo. Le prime collisioni avvengono tra continenti e gruppi di isole, per arrivare alle collisioni finali tra continenti. Questa \u00e8 la situazione che si \u00e8 potuta osservare durante il Ciclo dei Supercontinenti avvenuto durante il Paleozoico e che si sta ancora osservando per l'era Mesozoica-Cenozoica e ancora attuale.\nInfluenze sul clima.\nVi sono due tipi di clima globale terrestre: Glaciale e Temperato. Il clima Glaciale \u00e8 caratterizzato da frequenti glaciazioni continentali e devastanti desertificazioni. Attualmente siamo in una fase di Glaciazione ma ci stiamo muovendo verso un clima pi\u00f9 Temperato, caratterizzato da un maggior riscaldamento globale. Entrambi riflettono il ciclo dei supercontinenti.\nPeriodi geologici di Clima Glaciale: La maggior parte del Neoproterozoico, Tardo Paleozoico, Tardo Cenozoico.\nPeriodi geologici di Clima Temperato: Primo Paleozoico, Mesozoico-Inizio Cenozoico.\nInfluenza nell'evoluzione.\nIl principale meccanismo dell'evoluzione \u00e8 rappresentato dalla selezione naturale tra le specie durante la quale le diversit\u00e0 viengono accentuate dall'isolamento. Poco isolamento significa poche diversificazioni e cos\u00ec succede quando i continenti sono uniti in un unico supercontinente. Nel tardo Neoproterozoico e all'inizio del Paleozoico durante il quale \u00e8 avvenuto una \nstraordinaria accelerazione nell'evoluzione dei metazoi, l'isolamento dell'ambiente marino fu causato dalla deriva del grande continente di Gondwanaland. L'allineamento N-S dei continenti e degli oceani ha prodotto maggiore diversit\u00e0 e isolamento rispetto al modello E-W. Per tutto il Cenozoico l'isolamento \u00e8 stato massimizzato dall'allineamento N-S della fossa oceanica e dal continente. La diversit\u00e0 delle specie intesa come misura del numero delle famiglie animali \u00e8 in armonia con il ciclo dei supercontinenti."}
{"id": "1493628", "revid": "599013", "url": "https://it.wikipedia.org/wiki?curid=1493628", "title": "Espen Johnsen", "text": "Carriera.\nClub.\nVig\u00f8r e Start.\nJohnsen ha cominciato la carriera con la maglia del Vig\u00f8r, per passare poi allo Start nel 1998. L'anno successivo ha contribuito alla promozione della squadra in Eliteserien. Il 9 aprile 2000 ha esordito nella massima divisione locale, schierato titolare nella sconfitta per 4-2 maturata sul campo del Bryne. \u00c8 rimasto in squadra sino al termine della stagione, che si \u00e8 conclusa con la retrocessione dello Start in 1. divisjon.\nRosenborg.\nNel 2001, Johnsen \u00e8 stato tesserato dal Rosenborg. Ha debuttato con questa casacca il 13 giugno dello stesso anno, nel secondo turno del Norgesmesterskapet: \u00e8 stato impiegato da titolare nella vittoria interna per 4-0 sullo Steinkjer. Il 4 agosto ha giocato la prima gara di campionato, coincisa con una vittoria per 6-0 sul Moss. Nei primi due anni in squadra, il suo spazio \u00e8 stato comunque limitato.\nNel 2003, il portiere titolare \u00c1rni Gautur Arason ha reso noto che non avrebbe rinnovato il contratto con il club e pertanto il nuovo allenatore del Rosenborg, \u00c5ge Hareide, ha dichiarato che Johnsen ne avrebbe preso il posto. L'anno successivo \u00e8 stato tesserato Ivar R\u00f8nningen, ma Johnsen ha mantenuto il posto da titolare sia nel 2004 che nel 2005.\nNel campionato 2006, Johnsen \u00e8 stato retrocesso a terzo portiere, alle spalle del nuovo acquisto Lars Hirschfeld e di Alexander Lund Hansen. Le sue apparizioni stagionali si sono limitate ad una presenza nella coppa nazionale. Ad agosto ha quindi sostenuto un provino per il Leeds United, ma non \u00e8 stato messo sotto contratto dal club britannico. Johnsen ha lasciato cos\u00ec il Rosenborg al termine di quella stessa annata, congedandosi con quattro campionati vinti (2001, 2002, 2003 e 2004) ed un Norgesmesterskapet (2003).\nLo Str\u00f8msgodset ed il breve ritorno al Rosenborg.\nPrima dell'inizio del campionato 2007, Johnsen si \u00e8 trasferito in prestito allo Str\u00f8msgodset, con il nuovo club che si \u00e8 riservato il diritto di acquisirne le prestazioni a titolo definitivo. Ha debuttato con questa squadra il 9 aprile, schierato titolare nella vittoria interna per 2-1 sull'Odd Grenland. Ha chiuso la prima stagione in squadra con 26 presenze tra tutte le competizioni. Lo Str\u00f8msgodset non ha comunque sfruttato il suo diritto all'acquisto del giocatore, ma il Rosenborg ne ha concesso il prestito per un'ulteriore stagione. Johnsen \u00e8 stato titolare anche per il campionato successivo, disputando altre 26 partite, per poi tornare al Rosenborg.\nRientrato a Trondheim, Johnsen avrebbe dovuto contendere il posto a Rune Almenning Jarstein ed Alexander Lund Hansen, ma due operazioni al ginocchio lo hanno tenuto lontano dai campi da gioco per tutta la stagione. Col contratto in scadenza al termine di quella stessa annata, il Rosenborg ha scelto di non offrirgli alcun rinnovo. Johnsen ha lasciato la squadra con 123 presenze tra tutte le competizioni.\nIl ritorno in campo.\nNel 2015, Johnsen ha effettuato il suo ritorno sui campi da gioco, giocando per il Randesund in 3. divisjon.\nNazionale.\nA livello giovanile, Johnsen ha rappresentato la Norvegia nelle selezioni Under-15, Under-16, Under-17, Under-18, Under-20 e Under-21. Ha rappresentato anche la Norvegia B. Per quanto concerne l'Under-21, ha esordito in data 22 febbraio 2000, schierato titolare nella vittoria per 0-1 contro la Finlandia.\nDurante il campionato 2003, sua prima stagione da titolare al Rosenborg, \u00e8 stato convocato in Nazionale maggiore. Ha debuttato in squadra il 22 maggio, sostituendo Frode Olsen nell'intervallo dell'amichevole vinta per 2-0 contro la . Ha giocato per la Norvegia dal 2003 al 2006, totalizzando 18 presenze.\nStatistiche.\nPresenze e reti nei club.\n\"Statistiche aggiornate al 7 giugno 2016.\""}
{"id": "1493633", "revid": "1543377", "url": "https://it.wikipedia.org/wiki?curid=1493633", "title": "Opel P4", "text": "La P4 era un'autovettura di fascia medio-bassa prodotta dal 1935 al 1937 dalla Casa automobilistica tedesca Opel.\nProfilo e storia.\nLa P4 pu\u00f2 essere considerata l'ultima esponente di un lungo capitolo storico della produzione Opel iniziato a tramontare l'anno prima con l'arrivo delle nuove Opel 1.3 L e 2.0 L. \u00c8 stato l'ultimo modello Opel a mantenere diversi legami con la produzione passata. Ci\u00f2 si nota gi\u00e0 nel design, che gi\u00e0 al momento dell'esordio risultava essere tutt'altro che innovativo e conservava invece diversi dettami stilistici che la legavano maggiormente al periodo di fine anni venti, piuttosto che al periodo di met\u00e0 anni trenta, periodo in cui regnava lo stile dello \"streamlining\", cio\u00e8 delle carrozzerie profilate. La P4 non proponeva infatti niente del genere e si limitava invece ad essere un'onesta ed economica vettura per tutti, e fu proprio l'economia di produzione la motivazione che spinse i progettisti Opel ad evitare nuovi investimenti, in maniera tale da avere una vettura il pi\u00f9 economica possibile. Tali scelte erano visibili anche dal punto di vista tecnico e costruttivo: la P4 nacque infatti sullo stesso telaio in acciaio stampato a longheroni e traverse delle precedenti Opel 1.2 L ed 1.0 L, risultando cos\u00ec pi\u00f9 un'evoluzione di queste ultime che non una vera e propria erede progettata e costruita \"ex novo\".\nAnaloga era anche l'intera meccanica telaistica, come le sospensioni ad assale rigido, balestre semiellittiche ed ammortizzatori idraulici, o come anche l'impianto frenante a quattro tamburi.\nLa trasmissione era ugualmente di tipo tradizionale, con frizione monodisco, differenziale a dentatura a spirale e cambio a tre marce.\nLeggermente rivisto era invece il motore, un 4 cilindri in linea derivante dall'unit\u00e0 motrice utilizzata sulla 1.0 L (a sua volta derivata addirittura dai propulsori utilizzati sulle Opel 4PS Laubfrosch fin dai primi anni '20).\nTale propulsore fu il risultato di una rialesatura dei cilindri della 1.0 L, tale per cui la cilindrata finale pass\u00f2 da 989 a 1073 cm\u00b3, con una potenza massima di 23 CV, in grado di spingere la P4 ad una velocit\u00e0 massima di 85\u00a0km/h circa.\nLa P4 riscosse un buon successo di vendite: la sua economia di esercizio ed il prezzo contenuto la resero assai appetibile, specie in talune categorie lavorative, come gli impiegati e gli artigiani. E nonostante, la P4 fosse stata ideata e realizzata in economia, non manc\u00f2 di essere equipaggiata in maniera interessante per l'epoca, essendo provvista di tachimetro, indicatore del livello carburante, manometro dell'olio e specchietto retrovisore interno (all'epoca, tali strumenti non erano per tutte le automobili, al contrario di oggigiorno).\nLa P4 fu proposta in quattro varianti di carrozzeria: alla base si poneva la berlina a due porte, venduta ad un prezzo di 1650 marchi, la versione furgonata, destinata per esempio agli artigiani (1890 marchi) e le due versioni di punta, la cabriolet e la \"Spezial-Limousine\", una berlina rifinita ed allestita pi\u00f9 riccamente, vendute a 1880 marchi.\nGrazie alla P4, il 1935 fu il primo anno in cui la Casa di R\u00fcsselsheim super\u00f2 le 100\u00a0000 vetture prodotte globalmente.\nLa P4 fu prodotta fino al 1937, ma gi\u00e0 dall'anno prima fu introdotta la primissima generazione di un modello il cui nome sarebbe arrivato, attraverso successive e numerose evoluzioni, fino a tempi molto pi\u00f9 recenti: la Kadett."}
{"id": "1493634", "revid": "293377", "url": "https://it.wikipedia.org/wiki?curid=1493634", "title": "Radamel Falcao", "text": "Ritenuto uno dei migliori attaccanti della sua generazione, nel corso della sua carriera ha vestito le maglie di River Plate, Porto, Atletico Madrid, Monaco, Manchester United, Chelsea e Galatasaray vincendo un campionato argentino (2008), un campionato portoghese (2010-2011), due Coppe di Portogallo (2009-2010, 2010-2011), tre Supercoppe portoghesi (2009, 2010, 2011), una Coppa di Spagna (2012-2013), un campionato francese (2016-2017), due UEFA Europa League (2010-2011, 2011-2012) e una Supercoppa UEFA (2012).\nCon la nazionale colombiana ha giocato tre Coppe America (2011, 2015, 2019) e un Mondiale (2018). Con 35 reti realizzate in 99 presenze, \u00e8 il miglior marcatore nella storia della selezione colombiana.\n\u00c8 il giocatore che ha messo a segno pi\u00f9 reti nell'arco di una sola stagione in un torneo europeo. Questo record \u00e8 stato raggiunto nella stagione 2010-2011, anno in cui vinse con la maglia del Porto l'Europa League segnando 17 reti, di cui una nella finale contro i connazionali del Braga. Nello stesso anno \u00e8 stato classificato dalla UEFA il quinto miglior giocatore alle spalle di Lionel Messi, Cristiano Ronaldo, Xavi Hernandez e Andr\u00e9s Iniesta.. Nel 2012 \u00e8 stato incluso, per la seconda volta consecutiva, tra i dieci migliori giocatori della stagione in Europa l, e nella champions. (UEFA Men's Player of the Year Award). In questa occasione, per\u00f2, si \u00e8 fermato all'ottavo posto a pari merito con il portiere Petr \u010cech. Sempre nello stesso anno \u00e8 stato classificato come il terzo miglior giocatore della stagione dal giornale francese Onze Mondial e miglior calciatore dell'anno secondo il Globe Soccer Awards.\n\u00c8 comparso in due occasioni nella classifica del Pallone d'oro: nel 2012 \u00e8 giunto al quinto posto dietro a Messi, Ronaldo, Iniesta e Xavi; nel 2013, invece, si \u00e8 fermato all'undicesimo posto. Nel gennaio 2013, \u00e8 stato inserito nella FIFA FIFPro World XI 2012, un riconoscimento annuale nel quale vengono inseriti 11 giocatori che formano la squadra ideale dell'anno (un portiere, 4 difensori, 3 centrocampisti e 3 attaccanti).\nBiografia.\n\u00c8 figlio di Radamel Garc\u00eda, ex calciatore colombiano di ruolo difensore, che gli ha dato il suo secondo nome, Falcao, in onore dell'ex calciatore brasiliano Paulo Roberto Falc\u00e3o. \u00c8 un cristiano praticante e fa parte dei gruppi \"Locos Por Jesus\" e \"Atletas de Cristo\". \u00c8 soprannominato \"El Tigre\".\nCaratteristiche tecniche.\nAttaccante in possesso di un innato senso del gol, considerato come uno dei centravanti pi\u00f9 forti del mondo; nel suo repertorio rientrano il colpo di testa e la freddezza sotto porta.\nCarriera.\nClub.\nLanceros e River Plate.\nFalcao Garc\u00eda debutt\u00f2 a livello professionistico nella seconda divisione colombiana nel 1999, giocando con il Lanceros (allora Lanceros Fair Play): la sua prima partita fu Lanceros-Deportivo Pereira, disputata il 28 agosto 1999 a Tunja; vest\u00ec la maglia numero 9. Avendo esordito a 13 anni e 112 giorni \u00e8 il pi\u00f9 giovane debuttante della storia del calcio professionistico colombiano. Nella stagione 2000 assomm\u00f2 altre 7 presenze, con 1 gol: segn\u00f2 la rete decisiva nell'1-0 del Lanceros sull'El C\u00f3ndor il 23 luglio 2000. Si trasfer\u00ec al River Plate all'et\u00e0 di 15 anni. Debutta in prima squadra a 19 anni con una doppietta.\nPorto.\nIl 15 luglio 2009 viene acquistato per 5,5 milioni di euro dal Porto con il quale firma poi una clausola rescissoria pari a 30 milioni di euro. Il primo gol arriva il 16 agosto contro il Pa\u00e7os nel debutto in campionato: la partita termina col risultato di 1 a 1. Si ripete 6 giorni dopo contro il Nacional su rigore realizzando il gol del momentaneo 1 a 0 per il Porto (3-0). Nella seconda giornata di girone di UEFA Champions League arriva il suo primo gol in Europa contro l'Atl\u00e9tico Madrid il 30 settembre 2009: la partita finir\u00e0 2 a 0.\nNella sfida di Supercoppa di Portogallo contro il Benfica, il 7 agosto 2010, segna il gol del 2-0 che vale la vittoria. Il 7 aprile 2011, negli ottavi di finale di UEFA Europa League contro lo realizza una tripletta. Il 28 aprile 2011 segna quattro reti nella semifinale d'andata di Europa League contro il Villareal finita 5-1 in casa, eguagliando il record di 15 segnature di J\u00fcrgen Klinsmann nella Coppa UEFA 1995-1996 e diventando il calciatore pi\u00f9 giovane a segnare 4 gol nelle coppe europee Al ritorno segna il gol del momentaneo 1-2 (la partita terminer\u00e0 con una sconfitta per 3-2) superando cos\u00ec Klinsmann con 16 gol e portando il Porto in finale, dove segna la rete decisiva contro il Braga per la vittoria del torneo. Con 17 gol segnati in questa competizione ottiene il record di marcature in una sola edizione di una competizione europea. In stagione vince anche la Primeira Liga 2010-2011 e realizza in tutto 38 gol stagionali, formando con il compagno di reparto Hulk una coppia da 73 gol\nAtl\u00e9tico Madrid.\nIl 19 agosto 2011 viene acquistato a titolo definitivo dall'Atl\u00e9tico Madrid per 40 milioni di euro, pi\u00f9 7 eventuali di bonus. Segna il suo primo gol con la nuova maglia il 15 settembre nella prima partita della fase a gironi dell'Europa League contro il Celtic di Glasgow finita 2-0. Il 18 settembre realizza una tripletta contro il Racing Santander, nella gara vinta dai \"colchoneros\" per 4-0. Nella prima partita di UEFA Europa League contro il Celtic realizza al terzo minuto la rete dell'1-0, la partita si concluder\u00e0 2-0. Il 21 gennaio 2012 segna un'altra tripletta nella sfida contro la Real Sociedad, vinta 4-0.\nCon la squadra raggiunge la finale di Europa League dopo aver segnato due gol in semifinale contro il Valencia battuto per 4-2. Il 9 maggio a Bucarest, nella finale di Europa League contro i connazionali dell'Athletic Bilbao, segna una doppietta nel 3-0 finale, che consente ai madrileni di riportare il trofeo in bacheca dopo due anni. Con 12 reti si conferma capocannoniere della competizione come nell'annata precedente.\nApre la stagione seguente segnando una tripletta ai danni dell'Athletic Bilbao nella seconda giornata di campionato, partita finita 4 a 0. Si ripete poi il 31 agosto con la seconda tripletta della stagione, questa volta contro il Chelsea, nella vittoriosa finale (4-1) della Supercoppa europea. Il 9 dicembre ha segnato cinque gol nel 6-0 con cui la sua squadra ha battuto il Deportivo La Coru\u00f1a, eguagliando il record di gol segnati in una partita dall'Atl\u00e9tico, di Vav\u00e1. Il 17 maggio fornisce l'assist del momentaneo 1-1 a Diego Costa, in occasione della finale di Coppa di Spagna vinta contro il Real Madrid al Bernab\u00e9u.\nMonaco.\nIl 31 maggio 2013 viene ufficializzato il suo passaggio al Monaco, per una cifra vicina ai 60 milioni di euro; il giocatore firma un contratto quinquennale. Esordisce in Ligue 1 il 10 agosto 2013, siglando il suo primo gol con la maglia del Monaco, gol del definitivo 2-0 nella vittoria dei monegaschi in casa del Bordeaux.\nIl 22 gennaio 2014, nella vittoria per 3-0 sul Monts in Coppa di Francia, subisce un grave infortunio al ginocchio sinistro. Gli esami del giorno seguente evidenziano la rottura del legamento crociato. \u00c8 quindi costretto a uno stop di sei mesi e a saltare il mondiale in Brasile. La stagione del Monaco termina con un secondo posto dietro al Paris Saint-Germain. La stagione seguente inizia male per il club monegasco: pur segnando, l'attaccante colombiano non riesce ad impedire la sconfitta contro il Lorient per 1-2. La prima vittoria della stagione 2014-15 la firma proprio Radamel Falcao, siglando cos\u00ec il suo 200\u00ba gol nella sua carriera calcistica, nell'incontro vinto 1-0 a casa del Nantes.\nPrestito al Manchester United.\nNon \u00e8 convocato per la partita di campionato contro il Lille del 30 agosto. Il 1\u00ba settembre 2014 Monaco e Manchester United trovano l'accordo per la cessione dell'attaccante con la formula del prestito oneroso (per 12 milioni di euro) con diritto di riscatto fissato a 55 milioni. Il 14 settembre seguente fa il suo esordio con la nuova maglia, nella vittoria per 4-0 contro il Queens Park Rangers ad Old Trafford. Il 5 ottobre segna il suo primo gol con i \"Red Devils\", nella gara vinta per 2-1 contro l'Everton. Si ripete il 20 dicembre, nella partita contro l'Aston Villa (1-1), segnando al 53\u00ba minuto il gol che permette alla sua squadra di trovare il pareggio.\nIl 14 febbraio 2015 lo United annuncia che non riscatter\u00e0 il giocatore al termine della stagione. Il 13 marzo Falcao rilascia un'intervista nella quale afferma di essersi pentito di essersi trasferito a Manchester, ammettendo di essere deluso dal comportamento del tecnico Louis van Gaal, reo di non avergli concesso un minutaggio accettabile. Non rientrando pi\u00f9 nei piani della societ\u00e0 inglese, a fine stagione non viene riscattato e fa quindi ritorno al Monaco. Chiude la sua esperienza al Manchester United con 29 presenze e 4 gol.\nPrestito al Chelsea.\nIl 3 luglio 2015 viene ceduto in prestito al Chelsea, con un prezzo per l'eventuale riscatto fissato a 50 milioni di euro. Il 2 agosto seguente fa il suo esordio con la nuova maglia, nel Community Shield contro l'Arsenal (0-1), subentrando a Lo\u00efc R\u00e9my al 46\u00ba minuto di gioco. L'8 agosto esordisce in Premier League entrando al posto di Willian a sei minuti dalla fine della partita pareggiata per 2-2 a Stamford Bridge contro lo Swansea. Il 29 agosto, entrato in campo al posto di Willian, segna il suo primo gol con i \"Blues\", quello del momentaneo pareggio, nella partita persa per 1-2 contro il Crystal Palace a Stamford Bridge.\nIl 3 novembre 2015 si infortuna durante un allenamento e inizialmente sembra che debba rimanere fermo alcune settimane. Il 15 gennaio 2016 il nuovo allenatore del Chelsea, Guus Hiddink, conferma che \"l'infortunio di Falcao \u00e8 molto grave e ci vorranno altre sei, otto settimane\". A febbraio viene escluso dalla lista per la Champions League della squadra londinese in favore del nuovo acquisto Alexandre Pato.\nRitorno al Monaco.\nIl 10 giugno 2016 fa rientro al Monaco di Leonardo Jardim, con il quale rinnova il contratto dimezzandosi lo stipendio a 7 milioni di euro a stagione. Segna la sua prima rete in partite ufficiali della nuova stagione nel terzo turno preliminare di Champions League contro il Fenerbah\u00e7e (sconfitta ad Istanbul per 2-1). Segna anche nella partita di ritorno che vede i monegaschi vincere 3-1 sui turchi e qualificarsi al turno successivo. Durante la partita subisce un infortunio che lo tiene in infermeria per un mese. Il 2 novembre torna a segnare in Champions League, a pi\u00f9 di sei anni di distanza dall'ultima rete, realizzando una doppietta nella gara interna vinta 3-0 dai monegaschi contro il . Successivamente realizza un'altra doppietta nella vittoria monegasca per 6-0 ai danni del Nancy, mentre il 10 dicembre 2016 segna una tripletta nella trasferta di Bordeaux (0-4). Il 21 febbraio, nell'andata dei quarti di Champions League contro il Manchester City, segna una doppietta, la partita termina 5-3 per gli inglesi. Termina la stagione vincendo il campionato francese e segnando 30 gol in 43 presenze.\nGalatasaray e Rayo Vallecano.\nIl 2 settembre 2019 passa al Galatasaray a titolo gratuito, firmando un contratto triennale.\nIn due stagioni colleziona 43 presenze e 20 gol tra campionato e coppe.\nIl 4 settembre 2021 torna in Spagna firmando per il .\nNazionale.\nNazionali giovanili.\nNel 2005 viene convocato dalla nazionale Under-20 per disputare il Campionato sudamericano di calcio Under-20 in Colombia. Il 21 gennaio all'ultima partita del girone, realizza una rete contro l'Argentina Under-20 finita 1 a 1. Classificandosi al secondo posto, partecipa alla fase finale del torneo dove l'8 febbraio nella sfida contro il Venezuela festeggia con i suoi compagni la vittoria della competizione.\nNazionale maggiore.\nHa giocato nelle selezioni Under-17 e Under-20 della Colombia, debuttando poi nella nazionale maggiore nel 2007. Segna il suo primo goal con la sua nazionale contro il , nel match vinto 1-0. Con la Colombia prende parte alla Copa America 2011, segnando una doppietta all'ultima partita della fase a gironi contro la .\nIl 6 giugno 2015, grazie al gol decisivo nella vittoria per 1-0 contro la , ha raggiunto al primo posto Arnoldo Iguar\u00e1n nella classifica dei migliori realizzatori di sempre della propria nazionale. Non viene inserito nella lista provvisoria dei 40 giocatori convocati per la Copa Am\u00e9rica Centenario, che si \u00e8 tenuta negli Stati Uniti.\nStatistiche.\nPresenze e reti nei club.\nTra club, la nazionale maggiore e le nazionali giovanili, Falcao ha giocato globalmente 646 partite segnando 342 reti, alla media di 0,53 gol a partita.\n\"Statistiche aggiornate al 18 febbraio 2022\"."}
{"id": "1493635", "revid": "1904508", "url": "https://it.wikipedia.org/wiki?curid=1493635", "title": "Elisabetta Teresa di Lorena", "text": "Biografia.\nI primi anni.\nElisabetta Teresa di Lorena nacque il 15 ottobre 1711 al castello di Luneville, nona degli undici figli del duca Leopoldo di Lorena e di sua moglie Elisabetta Carlotta d'Orl\u00e9ans. Sua madre era nipote di Luigi XIV e suo padre era figlio di Eleonora d'Austria, regina di Polonia. Suo fratello maggiore era Francesco di Lorena, poi divenuto imperatore del Sacro Romano Impero.\nElisabetta Teresa venne ammessa alla corte francese nell'ottobre del 1722 quando vi si rec\u00f2 con sua madre e le sue sorelle Anna Carlotta e Maria Luisa in occasione dell'incoronazione di Luigi XV alla cattedrale di Reims. Secondo una testimonianza di Elisabetta Carlotta del Palatinato, nonna di Elisabetta Teresa, le tre ragazze erano molto belle e attraenti, ma Anna Carlotta era la pi\u00f9 bella.\nProgetti matrimoniali.\nNella primavera del 1725, il giovane re Luigi XV di Francia aveva gi\u00e0 quindici anni e non si era ancora maritato. Venne fatto fidanzate con Marianna Vittoria di Borbone-Spagna, ma la giovane principessa venne rimandata in Spagna in quanto troppo giovane per concepire un erede. Elisabetta Carlotta, pertanto, inizi\u00f2 i negoziati per far sposare sua figlia al re, ma questo progetto incontr\u00f2 l'opposizione del primo ministro, il principe di Cond\u00e9, il quale propose infine la principessa polacca Maria Leszczy\u0144ska che risult\u00f2 la scelta definitiva. Tra le scelte che il duca indag\u00f2 prima del matrimonio del sovrano, vi fu anche la principessa di Lorena, ma la casata era troppo strettamente legata agli Asburgo e questo avrebbe portato scontento e conflitto tra la nobilt\u00e0 francese dopo i contrasti di fine Seicento tra le due nazioni.\nNel 1729 Leopoldo di Lorena mor\u00ec nel bel mezzo dei negoziati tra la diciassettenne Elisabetta Teresa e suo cugino rimasto da poco vedovo, il duca Luigi di Borbone-Orl\u00e9ans, il quale ad ogni modo rifiut\u00f2 tale matrimonio con grande disappunto della madre di Elisabetta Teresa. Con tutti questi progetti matrimoniali falliti, sempre la madre di Elisabetta Teresa le procur\u00f2 il titolo di \"coadiutrice\" dell'abbazia di Remiremont il 19 ottobre 1734, nella speranza che la carriera ecclesiastica avrebbe rappresentato infine per questa figlia una carriera degna.\nRegina di Sardegna.\nSul finire del 1736, quando ormai il destino di Elisabetta Teresa sembrava legato al mondo ecclesiastico, re Carlo Emanuele III di Savoia, gi\u00e0 vedovo per la seconda volta, chiese la sua mano.\nL'unione tra i due venne celebrata per procura il 5 marzo 1737 a Lun\u00e9ville with il principe di Carignano in rappresentanza del sovrano sabaudo. Il giorno dopo le nozze per procura, la principessa part\u00ec alla volta di Lione dove giunse il 14 marzo. Suo fratello il duca di Lorena le procur\u00f2 una dote per il matrimonio grazie ad un contratto siglato a Vienna tra il duca e la duchessa di Lorena e l'imperatore Carlo VI. \nLa coppia si spos\u00f2 di persona il 1\u00ba aprile 1737 e la coppia giunse a Torino il giorno 21 di quello stesso mese. Carlo Emanuele III era imparentato con la giovane sposa dal momento che sua madre Anna Maria di Borbone-Orl\u00e9ans era sorellastra di Elisabetta Carlotta. Il matrimonio produsse tre figli di cui ad ogni modo solo uno raggiunse l'et\u00e0 adulta.\nNel governo di Carlo Emanuele III come re di Sardegna, indubbiamente Elisabetta Teresa ebbe un peso non indifferente per quanto di breve durata, ma lo stesso sovrano era cognato di Francesco Stefano di Lorena, marito dell'imperatrice Maria Teresa d'Austria, e nel contempo zio materno di Luigi XV di Francia. Quando scoppi\u00f2 la guerra di successione austriaca, probabilmente influenzato da Elisabetta Teresa, scelse di appoggiare l'Austria nel conflitto, subendo quindi ripetuti attacchi da parte della Francia. La scelta di Elisabetta Teresa di appoggiare il fratello, consorte dell'imperatrice austriaca, era dovuta non solo a legami di sangue, ma anche perch\u00e9 questi era stato costretto ad accettare lo scambio di cedere il ducato di Lorena, possedimento secolare della loro famiglia, in cambio del granducato di Toscana. Il ducato di Lorena, prima di essere incorporato direttamente nel regno di Francia, venne ceduto al suocero di Luigi XV, Stanislao Leszczy\u0144ski, il quale se ne appropri\u00f2 irriconoscente (secondo i duchi di Lorena) del fatto che proprio Leopoldo, padre di Elisabetta Teresa, lo aveva salvato anni prima da miseria certa dopo aver perso il trono di Polonia.\nElisabetta Teresa mor\u00ec alla reggia di Venaria Reale nel 1741, all'et\u00e0 di 29 anni, di febbre puerperale dopo la nascita dell'ultimo figlio della coppia. Venne sepolta inizialmente nella cattedrale di San Giovanni Battista di Torino da dove il figliastro Vittorio Amedeo III la fece traslare nel 1786 nella basilica di Superga.\nDiscendenza.\nElisabetta Teresa e Carlo Emanuele ebbero tre figli di cui uno solo raggiunse l'et\u00e0 adulta:"}
{"id": "1493636", "revid": "116774610", "url": "https://it.wikipedia.org/wiki?curid=1493636", "title": "Giuseppe Carpani", "text": "Biografia.\nNato nel 1752 da Giacinto Carpani e da Orsola Ripamonti, nel 1768 si iscrisse alla facolt\u00e0 di giurisprudenza presso l'Universit\u00e0 di Pavia, in accordo con i desideri del padre, diventando anche alunno dell'Almo Collegio Borromeo, ma, conclusi gli studi, dopo un periodo di pratica a Milano, egli segu\u00ec la sua passione artistica scrivendo diverse opere tra cui commedie e libretti.\nNel 1796, quando Milano venne occupata dai francesi, Carpani si trasfer\u00ec a Vienna. Dopo il trattato di Campoformio del 1797, divenne censore e direttore di teatro a Venezia.\nProblemi di salute lo costrinsero a tornare a Vienna, dove l'Imperatore lo fece ritirare prima della sua morte. Pubblic\u00f2 un gran numero di traduzioni di opere francesi e tedesche, scrisse inoltre un oratorio intitolato \"La passione di Ges\u00f9 Cristo\", che fu messo in musica da Joseph Weigl e rappresentato nel 1808, nel palazzo del principe Lobkowitz.\nTradusse anche \"La Creazione\", celebre oratorio di Haydn, e compose un sonetto per celebrare quel lavoro. Fu un grande estimatore di Haydn, alla cui figura dedic\u00f2 \"Le Haydine, ossia lettere sulla vita e le opere di Giuseppe Haydn\" (Padova, 1812).\nScrisse un'opera simile dedicata a Gioachino Rossini, l'opera fu intitolata \"Le Rossiniane\" (1824). Entrambe furono saccheggiate da Stendhal, che inoltre le tradusse per l'editore francese Mondo.\nNel 1808 numerosi compositori furono invitati a musicare il suo poema \"In questa tomba oscura\". Al concorso parteciparono 63 compositori e la versione musicata da Beethoven \u00e8 ancora oggi famosa.\nCarpani mor\u00ec per cause naturali nel Palazzo Liechtenstein, a Vienna, il 22 gennaio 1825, all'et\u00e0 di 73 anni."}
{"id": "1493637", "revid": "30445", "url": "https://it.wikipedia.org/wiki?curid=1493637", "title": "Sakha (Egitto)", "text": ""}
{"id": "1493643", "revid": "122831734", "url": "https://it.wikipedia.org/wiki?curid=1493643", "title": "Phoenix Suns Arena", "text": "Il Footprint Center (conosciuto fino al 2005 come America West Arena ed in seguito, dopo la fusione di America West Airlines con US Airways, US Airways Center) \u00e8 un palazzetto dello sport polivalente situato a Phoenix, Arizona.\nIl Footprint Center ospita i Phoenix Suns di NBA, le Phoenix Mercury di WNBA e gli Arizona Rattlers di AFL. Fino al 1997 ospitava anche gli Arizona Sandsharks della Continental Indoor Soccer League.\nNel 1995 e nel 2009 l'arena ospit\u00f2 l'NBA All-Star Game. Inoltre si sono tenuti qui WWE SummerSlam 2003, WWE Judgment Day del 2006 e WWE Money in the Bank 2012\nLa squadra NHL dei Phoenix Coyotes ha giocato qui dal 1996 al 2003, tuttavia con diversi problemi: inizialmente l'arena infatti non prevedeva lo spazio necessario per un campo regolamentare da hockey, ma era disegnata principalmente per il basket, il cui campo \u00e8 pi\u00f9 piccolo. Di conseguenza, la visuale da diverse zone dell'arena risultava ostruita. I Coyotes cercarono di risolvere questo problema aggiungendo un secondo maxi-schermo nelle zone dove la visuale risultava particolarmente ostruita, e coprendo alcuni posti, riducendo per\u00f2 cos\u00ec la capacit\u00e0 di circa 2.000 posti. In seguito a tutti questi problemi, i Coyotes decisero di spostarsi nella Gila River Arena a Glendale, nella zona suburbana di Phoenix, a partire dalla stagione 2003-2004."}
{"id": "1493644", "revid": "729019", "url": "https://it.wikipedia.org/wiki?curid=1493644", "title": "U.S. Route 70", "text": "La U.S. Route 70 \u00e8 una strada statunitense a carattere nazionale che corre da est verso ovest per 3.838\u00a0km (2.385\u00a0mi) dalla Carolina del Nord all'Arizona.\n\u00c8 una delle maggiori strade est-ovest degli Stati Uniti meridionali e sud-occidentali. In passato andava da costa a costa, con il termine orientale, che c'\u00e8 tuttora, vicino all'oceano Atlantico nella Carolina del Nord ed il termine orientale vicino all'oceano Pacifico in California.\nPrima del completamento del sistema interstatale l'autostrada 70 era chiamata anche la \"Broadway d'America\" per la sua caratteristica di essere una delle pi\u00f9 importanti arterie stradali della nazione."}
{"id": "1493645", "revid": "438678", "url": "https://it.wikipedia.org/wiki?curid=1493645", "title": "Manutenzione statistica", "text": "\u00c8 una manutenzione pianificata sulla base di considerazioni statistiche sulla vita media di un componente. La sostituzione avviene solitamente con un periodo che garantisca la sopravvivenza di almeno il 95% dei componenti facenti parte della popolazione."}
{"id": "1493646", "revid": "30445", "url": "https://it.wikipedia.org/wiki?curid=1493646", "title": "Kafr el Shei", "text": ""}
{"id": "1493647", "revid": "599013", "url": "https://it.wikipedia.org/wiki?curid=1493647", "title": "Bent Skammelsrud", "text": "Caratteristiche tecniche.\nPoteva essere schierato come centrocampista centrale oppure sulla fascia sinistra.\nCarriera.\nClub.\nGli inizi.\nSkammelsrud inizi\u00f2 la carriera con la maglia del Dr\u00f8bak/Frogn, formazione all'epoca militante nella 2. divisjon. Vi gioc\u00f2 per tre stagioni consecutive, prima di trasferirsi al Frigg. Nel 1990 emigr\u00f2 nella vicina Svezia, per militare nelle file del Malm\u00f6. Qui pot\u00e9 esordire nelle competizioni europee per club, quando subentr\u00f2 a Leif Engqvist nel successo per 3-2 sul Be\u015fikta\u015f, in un incontro valido per la Coppa dei Campioni 1990-1991. Il 3 ottobre segn\u00f2 il primo gol nella competizione, contribuendo al pareggio per 2-2 nella sfida di ritorno con la formazione turca. Skammelsrud gioc\u00f2 20 partite e segn\u00f2 2 reti in campionato, con il Malm\u00f6 che si classific\u00f2 al 6\u00ba posto della graduatoria.\nIl passaggio al Rosenborg.\nIl Rosenborg pag\u00f2 500.000 corone per acquistarne il cartellino dal Malm\u00f6. Esord\u00ec nell'Eliteserien il 16 maggio 1991, subentrando a Harald Martin Brattbakk nel pareggio a reti inviolate contro il Viking. Il 18 agosto successivo, realizz\u00f2 le prime reti nella massima divisione norvegese: fu infatti autore di una doppietta nel successo per 6-2 sul Sogndal. Divent\u00f2 capitano della squadra ed ebbe un ruolo sempre pi\u00f9 centrale nel Rosenborg. Vinse sei campionati consecutivi e due edizioni della Norgesmesterskapet, prima di manifestare la volont\u00e0 - sul finire del 1997 - di affrontare una sfida pi\u00f9 prestigiosa all'estero.\nIl prestito al Bayer Leverkusen.\nSkammelsrud pass\u00f2 allora ai tedeschi del Bayer Leverkusen, con la formula del prestito. Debutt\u00f2 con questa maglia, nella Bundesliga, in data 1\u00ba febbraio 1998: fu impiegato come titolare nel pareggio per 1-1 in casa del Karlsruher. Disput\u00f2 altre 7 partite con questa casacca, prima di dichiarare il suo desiderio di tornare nella natia Norvegia per motivi famigliari.\nIl ritorno al Rosenborg.\nSkammelsrud torn\u00f2 cos\u00ec a calcare i campi dell'Eliteserien con la maglia del Rosenborg a partire dal 4 maggio 1998, quando fu schierato dal primo minuto nel pareggio a reti inviolate contro il Brann. Dopo il rientro, perse la fascia di capitano (andata a Mini Jakobsen) e il numero 8, finito sulle spalle di Jan-Derek S\u00f8rensen. Vest\u00ec cos\u00ec la maglia numero 10. Le sue prestazioni non furono per\u00f2 diverse da quelle precedenti alla parentesi tedesca, confermandosi centrocampista elegante e sicuro. Nel campionato 2001 vinse il suo decimo titolo nazionale consecutivo, segnando un record. Si aggiudic\u00f2 anche l'Eliteserien 2002, portando cos\u00ec ad undici il suo primato. Nonostante la sua volont\u00e0 di proseguire la carriera, l'arrivo di \u00c5ge Hareide sulla panchina del Rosenborg lo costrinse al ritiro: il nuovo tecnico, infatti, non volle che gli venisse rinnovato il contratto e Skammelsrud scelse di concludere la carriera, nonostante alcune offerte dalle altre squadre. Il 12 novembre gioc\u00f2 cos\u00ec il suo ultimo incontro, schierato titolare nel pareggio per 1-1 contro l'Olympique Lione: al termine del match, ricevette una standing ovation dal Lerkendal Stadion.\nNazionale.\nSkammelsrud conta 5 presenze per la . Debutt\u00f2 l'11 agosto 1987, nella sconfitta per 2-3 contro la . Segn\u00f2 l'unica rete in data 5 settembre 1989, nel pareggio per 1-1 contro la . Disput\u00f2 poi 38 incontri per la Nazionale maggiore, primo dei quali il 14 novembre 1987, subentrando a Tom Gulbrandsen nella sconfitta per 4-0 contro la . Sigl\u00f2 il primo gol il 4 febbraio 1990, nella vittoria per 2-3 contro la . Il 22 gennaio 1997 realizz\u00f2 una doppietta nella vittoria per 3-0 sulla . Partecip\u00f2 al , venendo schierato nella sfide contro la e contro la ."}
{"id": "1493652", "revid": "767487", "url": "https://it.wikipedia.org/wiki?curid=1493652", "title": "Manutenzione secondo condizione", "text": "La manutenzione secondo condizione \u00e8 un particolare tipo di manutenzione preventiva, che individua la necessit\u00e0 dell'azione manutentiva sulla base dello stato di salute attuale di un componente.\nLo stato di salute del componente \u00e8 valutato correlando una o pi\u00f9 grandezze fisiche e/o chimiche allo stato del componente ed individuando un valore di soglia, relativamente a queste grandezze, oltre il quale (o al di sotto del quale) il componente ha una elevata probabilit\u00e0 di guastarsi."}
{"id": "1493657", "revid": "47767", "url": "https://it.wikipedia.org/wiki?curid=1493657", "title": "Sant'Attilio", "text": "Sant'Attilio \u00e8 un santo venerato dalla Chiesa cattolica. Scarsissime e confuse le notizie sulla sua vita: \u00e8 forse identificabile con un soldato della Legione Tebea martirizzato con San Maurizio e venerato a Trino Vercellese. La chiesa tuttavia \u00e8 cauta nel riconoscerlo poich\u00e9 non compare nei martirologi ufficiali."}
{"id": "1493662", "revid": "92723", "url": "https://it.wikipedia.org/wiki?curid=1493662", "title": "Missione sui iuris di Sant'Elena, Ascensione e Tristan da Cunha", "text": "La missione sui iuris di Sant'Elena, Ascensione e Tristan da Cunha (in latino \"Missio sui iuris Sanctae Helenae, Ascensionis et Tristanensis\") \u00e8 una sede della Chiesa cattolica nel Regno Unito. Nel 2020 contava 200 battezzati su 5.500 abitanti. \u00c8 retta dal superiore Hugh Allan, O. Praem.\nTerritorio.\nLa missione sui iuris comprende le isole di Sant'Elena, Ascensione e Tristan da Cunha nell'Atlantico meridionale.\nIl territorio \u00e8 suddiviso in 3 parrocchie: Sacro Cuore a Sant'Elena, San Giuseppe a Tristan da Cunha, e la Grotta di Nostra Signora dell'Ascensione.\nStoria.\nLa missione sui iuris \u00e8 stata eretta il 18 agosto 1986, ricavandone il territorio dall'arcidiocesi di Citt\u00e0 del Capo. Fin dalla sua erezione \u00e8 affidata al prefetto apostolico delle Isole Falkland o Malvine.\nCronotassi dei superiori.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa missione \"sui iuris\" al termine dell'anno 2020 su una popolazione di 5.500 persone contava 200 battezzati, corrispondenti al 3,6% del totale."}
{"id": "1493670", "revid": "729019", "url": "https://it.wikipedia.org/wiki?curid=1493670", "title": "Battaglia di Fontenoy", "text": "La battaglia di Fontenoy fu combattuta l'11 maggio 1745 vicino all'omonimo villaggio situato nei Paesi Bassi Austriaci tra l'Esercito Prammatico del Duca di Cumberland e quello francese di Maurizio di Sassonia nel corso della Guerra di successione austriaca.\nPrologo.\nNel maggio del 1744 l'armata di Luigi XV, sotto il comando del Duca di Noailles, invase i Paesi Bassi Austriaci, occupando rapidamente le piazzeforti di Menin, Ypres, Knokke e Furnes.\nL'anno seguente Noailles venne rimpiazzato al comando da Maurizio di Sassonia, Maresciallo Generale di Francia, che riprese l'offensiva marciando lungo la valle della Schelda alla volta di Mons.\nOperando questa diversione, i francesi manovrarono invece contro la citt\u00e0 di Tournai, che il 26 aprile 1745 fu posta sotto assedio. Presi alla sprovvista, i generali alleati decisero di passare subito all'attacco mandando le loro forze a sbarrare la via per Bruxelles. Il 30 aprile l'Esercito Prammatico, copertosi di gloria due anni prima a Dettingen, inizi\u00f2 la marcia da Mons verso Tournai, sotto il comando del Duca di Cumberland.\nLa battaglia.\nMaurizio di Sassonia non reputava che le truppe francesi fossero in grado di sostenere una battaglia in campo aperto contro gli inglesi e gli austriaci. Per questo motivo diede ordine di scavare dei trinceramenti lungo l'ampio pendio ad est della Schelda. L'8 maggio inizi\u00f2 la costruzione di tre grandi ridotte, due nei villaggi di Fontenoy e Antoing, la terza a ridosso del bosco di Berry. Due giorni dopo giunsero anche Luigi XV ed il Delfino per assistere alla battaglia imminente.\nAll'alba dell'11 maggio 1745 il Duca di Cumberland e l'Esercito Prammatico giunsero sul campo di battaglia, iniziando lo schieramento sotto il fuoco dei cannoni nemici. Il Duca era certo che i francesi occupassero Fontenoy e Antoing, ma gran parte dell'armata avversaria restava celata dietro il pendio, cos\u00ec da rendere impossibile un calcolo seppur approssimativo delle forze che il Maresciallo di Francia aveva messo in campo.\nVerso le nove, Cumberland diede l'ordine di avanzare. La cavalleria anglo-hannoveriana caric\u00f2 su per il pendio ma venne falciata dalla mitraglia dell'artiglieria francese. Il Tenente-Generale Campbell, comandante della cavalleria alleata, rimase ucciso durante la carica. Nel frattempo le truppe olandesi avanzarono contro Fontenoy, ma furono anch'esse respinte dal fuoco dei cannoni francesi, lasciando sul campo numerosi caduti.\nVerso le dieci il Maresciallo K\u00f6nigseck, che comandava le truppe austriache, grid\u00f2 al Duca: \u00abAvanti, Milord, dritto di fronte a voi, le rovine davanti a Fontenoy devono essere prese!\u00bb.\nCumberland allora ordin\u00f2 che le due colonne anglo-hannoveriane del Tenente-Generale Sir John Ligonier attaccassero tra Fontenoy ed il bosco di Berry. Egli stesso si mise alla testa delle truppe, sfidando un fuoco micidiale.\nBersagliata dai cannoni francesi, la fanteria alleata giunse sulla sommit\u00e0 delle alture, trovandosi finalmente davanti l'intero esercito francese. Due battaglioni nemici iniziarono a ripiegare velocemente, e il Duca di Cumberland ordin\u00f2 al 1\u00ba \"Foot Guards\" di incunearsi nel varco lasciato aperto dai francesi. Gli inglesi avanzarono cos\u00ec di trecento passi per allontanarsi dal fuoco di Fontenoy e minacciare l'avvolgimento del fianco francese.\nA loro volta due reggimenti delle \"Gardes Fran\u00e7aises\" iniziarono ad avanzare contro il nemico, ma la marcia si arrest\u00f2 a poco pi\u00f9 di venti passi, poich\u00e9 il Conte di Chabannes, che li comandava, reputava le Guardie inglesi superiori nel tiro a lunga distanza.\nSecondo la tradizione e quanto venne scritto da Voltaire, il Capitano Sir Charles Hay, del 1\u00ba \"Foot Guards\", avrebbe gridato alle \"Gardes Fran\u00e7aises\":\n al che un ufficiale francese, il Conte d'Anteroches, avrebbe risposto:\nLe Guardie inglesi aprirono il fuoco a raffiche di compagnia, causando ai francesi la perdita di 50 ufficiali e 760 uomini. Sir Charles Hay rimase ferito. Non potendo pi\u00f9 sostenere il micidiale tiro dei moschetti inglesi, i due battaglioni di testa delle \"Gardes Fran\u00e7aises\" ruppero i ranghi e si ritirarono. Nel frattempo il 2\u00ba \"Coldstream Guards\" attacc\u00f2 uno dei reggimenti francesi della brigata di Du Roi, uccidendo 33 ufficiali e 345 uomini, tra i quali il Duca di Gramont, e catturando uno stendardo.\nAllora il maresciallo Maurizio di Sassonia, forse per suggerimento del maresciallo Duca de Richelieu, che era presente, ordin\u00f2 un contrattacco manovrato contro il fianco degli Anglo-Hannoveriani gi\u00e0 imbaldanziti dal successo. Le colonne dei coalizzati si sfasciarono. La battaglia si concluse con una grande vittoria francese, conseguita sotto gli occhi di Luigi XV."}
{"id": "1493676", "revid": "648716", "url": "https://it.wikipedia.org/wiki?curid=1493676", "title": "Victoria Tower", "text": "Victoria Tower \u00e8 una torre quadrata situata a sud rispetto a Palazzo di Westminster, nella citt\u00e0 di Londra. Con i suoi \u00e8 leggermente pi\u00f9 alta della torre dell'orologio Big Ben. Quando \u00e8 stata edificata era la torre pi\u00f9 alta del mondo. \nL'entrata principale ai piedi dell'edificio \u00e8 chiamata \"Sovereign's Entrance\" ed \u00e8 la porta da dove il Sovrano entra per la solenne Cerimonia di apertura del Parlamento del Regno Unito. Su un pennone di ferro della torre sventola la bandiera Britannica, chiamata \"Union Flag\", se il Sovrano non \u00e8 presente al suo interno; se invece il Monarca \u00e8 all'interno della torre, sul pennone sventola il Royal Standard, la bandiera della famiglia reale. Nelle sue vicinanze si trovano gli omonimi giardini. \nLa torre ospita gli archivi di Stato del Parlamento, motivo tra i quali venne costruita. Al suo interno si trovano tutti gli atti della Camera dei Comuni dal 1835 ad oggi, i precedenti vennero distrutti dall'incendio del vecchio palazzo il 16 ottobre 1834. Mentre gli atti della Camera dei Lords risalgono dal Medioevo ad oggi, in quanto si salvarono dall'incendio perch\u00e9 venivano custoditi nella vicina Jewel Tower scampata dalle fiamme. Questo fatto rende l'archivio dei Lords pi\u00f9 importante sul piano storico/documentale oltre al fatto che a livello legislativo e giuridico essi rappresentano la maggior porzione dello sviluppo del diritto inglese dato che i Pari avevano maggior potere legislativo rispetto ai Comuni fino al XVII secolo.\nTra il 2000 e il 2004 sono stati compiuti lavori di modernizzazione degli archivi per allinearli agli standard attuali. Tra il 1948 e 1963 vennero ricostruiti dodici piani all'interno della torre, dotandola tra l'altro di un moderno sistema di aria condizionata."}
{"id": "1493682", "revid": "118438198", "url": "https://it.wikipedia.org/wiki?curid=1493682", "title": "Sacello di Venere Cloacina", "text": "Il sacello di Venere Cloacina era un piccolo luogo sacro situato nel Foro Romano, del quale oggi resta solo un basamento circolare in marmo a ovest della gradinata della basilica Emilia.\nLa costruzione era dedicata a Venere protettrice della Cloaca Massima, la pi\u00f9 importante delle fognature dell'antica Roma. La divinit\u00e0 venia infatti identificata come la dea Cloacina, di origine etrusca. Il sacello era inoltre creduto l'ingresso del sistema fognario.\nIl sacello.\nIl sacello venne costruito sulla Via Sacra nei pressi dell'area della Tabernae Novae, che venne rimossa successivamente per far spazio alla Basilica Emilia. Si credeva che il sacello fosse l'ingresso al sistema delle fognature, ma tale prova non \u00e8 stata confermata poich\u00e9 attualmente rimangono solo le fondamenta dell'edificio. Gli archeologi hanno comunque sviluppato un'idea dell'aspetto del sacello poich\u00e9 esso \u00e8 riportato sul retro di una moneta emessa durante il secondo triumvirato.\nRaffigurato su monete, era un piccolo edificio a cielo aperto, con un basso recinto circolare metallico che conteneva due statue di culto, citate per esempio dal commentatore di Virgilio, Servio Mario Onorato.\nProbabilmente raffiguravano l'antica divinit\u00e0 latina Cloacina e Venere, ma alla fine entrambe vennero identificate con la dea della bellezza.\nVenere Cloacina.\nCloacina veniva adorata dai romani come la dea della Cloaca Massima e dell'intero sistema fognario. I romani credevano infatti che un buon sistema di deflusso delle fognature fosse importante per un futuro successo di Roma, poich\u00e9 permetteva di mantenere una certa igiene della citt\u00e0, al fine di prevenire eventuali epidemie. Oltre a queste funzioni, Cloacina era adorata anche come dea della pulizia e della sporcizia.\nIl nome Cloacina deriva probabilmente dal verbo latino 'cloare', che significa 'purificare', 'pulire' o probabilmente deriva dalla parola latina 'cloaca' che significa appunto fognatura. In seguito venne identificata con Venere, titolare della statua vicina. Il culto di \"Venus Cloacina\" \u00e8 da mettersi in relazione anche con il concetto di divinit\u00e0 purificatrice e catartica dei conflitti civili tra Romani e Sabini, volutamente riproposto da Ottaviano che invoca questa dea nel processo di purificazione, realizzato attraverso le sue guerre, della societ\u00e0 romana, macchiatasi di empiet\u00e0 per l'uccisione del \"pontifex maximus\" Giulio Cesare.\nLeggenda.\nPresso il sacello di Venere Cloacina si sarebbero svolti alcuni episodi della mitologia romana delle origini. Secondo quanto sostenuto da Plinio il Vecchio, quando i romani e le sabine decisero di instaurare la pace entrambi depositarono le armi presso il sacello e si purificarono con rametti di mirto. Inoltre qui si sarebbe svolta l'uccisione di Verginia da parte del padre, per salvarne la virt\u00f9 dalle mire del decemviro Appio Claudio."}
{"id": "1493684", "revid": "1565034", "url": "https://it.wikipedia.org/wiki?curid=1493684", "title": "Pontificia accademia di teologia", "text": "La Pontificia accademia di teologia \u00e8 una delle accademie della Curia romana.\nDedicata alla formazione dei teologi, l'accademia ha la missione di promuovere il dialogo fra la fede e la ragione e approfondire la dottrina cristiana seguendo le indicazioni del Santo Padre. Compito degli accademici \u00e8 \"presentare l'intelligenza della Rivelazione ed il contenuto della fede\".\nStoria.\nLa Pontificia accademia di teologia fu istituita da papa Clemente XI con lettera del 23 aprile 1718, istitu\u00ec canonicamente una sede di studi e la ricolm\u00f2 di privilegi.\nSuccessivamente l'accademia fu sostenuta e potenziata per l'opera dei papi Benedetto XIII, Clemente XIV, Gregorio XVI e Giovanni Paolo II. Questi ultimi due papi ne hanno rinnovato gli statuti rispettivamente il 26 ottobre 1838 e il 28 gennaio 1999."}
{"id": "1493687", "revid": "767487", "url": "https://it.wikipedia.org/wiki?curid=1493687", "title": "Personal trainer", "text": "Il personal trainer (anche detto allenatore personale e convenzionalmente indicato dalla sigla PT) \u00e8 la figura professionale preposta a gestire in maniera individualizzata l'esercizio fisico di coloro che si avvicinano o praticano attivit\u00e0 fisica per migliorare il proprio stato di salute o di forma fisica.\nUn'altra importante area di intervento del personal trainer \u00e8 relativa all'educazione a stili di vita salutari e al ruolo di motivatore nell'ambito della pratica dell'attivit\u00e0 fisica.\nLe quattro skills del Trainer/Leader.\n\u201cLeader\u201d dal verbo inglese \"to lead\", ovvero guidare, condurre, sono termini che ben si sposano con l\u2019operato del personal trainer, che nel suo rapporto col cliente riveste in effetti un ruolo di leader: il cliente stabilisce in qualche modo i suoi obiettivi, funzionali od estetici che siano, ed il trainer lo guida, lo conduce al raggiungimento di questi obiettivi attraverso una serie di competenze e abilit\u00e0 personali. \u00c8 difficile per\u00f2 assegnare una definizione precisa di leader o leadership, tutti sanno nominare questi termini ma nessuno sa definirli con esattezza e, di fatto, chi tenta di definire la leadership, automaticamente la limita. Questo perch\u00e9 la leadership rappresenta un concetto complesso che racchiude in s\u00e9 molti valori, capacit\u00e0, esperienze di vita e il cosiddetto fattore X, ovvero l\u2019unicit\u00e0 che contraddistingue ogni essere umano. In passato la leadership veniva considerata come il risultato di fattori innati e genetici oppure, al contrario, il risultato di fattori ambientali, esperienziali. Ad oggi svariate ricerche hanno evidenziato come la leadership si possa apprendere ed affinare, e come di conseguenza sia da considerare una capacit\u00e0 che noi tutti possediamo almeno a livello potenziale. Durante un interessante seminario sostenuto dal professor Gianfranco Piantoni, affermato formatore in ambito di leadership, presso l\u2019Universit\u00e0 Bocconi di Milano , egli elenc\u00f2 le 4 skills principali del vero leader, abilit\u00e0 affiancata alla figura del personal trainer moderno.\n\u201cIl vero leader principalmente cosa fa ?\u201d Nell'ordine : 1 rischia; 2 innova; 3 insegna; 4 mobilita;\n1. Il trainer/leader rischia\nIl trainer nel momento in cui diventa libero professionista o imprenditore, scommette su se stesso e sulla propria capacit\u00e0 di decidere, organizzare, convincere un potenziale cliente. Gli atteggiamenti che assume sono svariati: innanzitutto, ponendosi in una logica di \u201cimprenditore di se stesso\u201d, gioca un ruolo attivo nei confronti del lavoro, visto che sceglie di mettersi in proprio piuttosto che di lavorare alle dipendenze di altri soggetti. Bisogna poi considerare la capacit\u00e0 e la volont\u00e0 di organizzare il proprio lavoro e quello degli altri, gestendo tutto fin dall\u2019inizio, nella consapevolezza dei fattori di rischio dell\u2019idea imprenditoriale. Le difficolt\u00e0 sono tante e spesso facilmente superabili se la scelta di mettersi in proprio \u00e8 fatta con la giusta consapevolezza e se si possiedono le capacit\u00e0 manageriali e professionali necessarie per affrontare le difficolt\u00e0 gestionali dell\u2019attivit\u00e0. Restano importantissime e fondamentali le competenze tecniche necessarie per la realizzazione e l\u2019erogazione di un servizio valido sotto il profilo della qualit\u00e0, senza per\u00f2 trascurare le capacit\u00e0 nel raccogliere le fonti di finanziamento per poter avviare l\u2019attivit\u00e0, limitando se possibile il rischio imprenditoriale.\nAttenzione! Decidere di avviare un\u2019attivit\u00e0 autonoma non significa che questa avr\u00e0 successo per sempre: i gusti dei consumatori e dei clienti cambiano molto velocemente, condizionati dai media e dalle mode del momento, come assai rapidamente cambiano le condizioni che danno successo ad una impresa.\nIl trainer nel suo ruolo di imprenditore \u00e8 di certo una persona che rischia, consapevole che le sue scelte potrebbero in futuro non essere pi\u00f9 coerenti con i bisogni del mercato del fitness, un mercato caratterizzato da un continuo fermento. Chi gestisce un\u2019attivit\u00e0 autonoma, chi scontra ogni giorno con tante problematiche e deve essere in grado di gestirle razionalmente, senza ansia e frustrazioni, pianificando e organizzando tutto al meglio.\nIl vero leader ha innanzitutto il coraggio di portare avanti le proprie idee con coerenza, anche a costo di attirare su di s\u00e9 delle critiche. Ma mentre le competenze organizzative e gestionali si possono apprendere e potenziare con validi percorsi formativi, per quanto riguarda valori come coraggio, costanza e coerenza\u2026 questi sono valori che non si imparano all\u2019universit\u00e0 o a scuola ma ci vengono dall\u2019educazione e dalla disciplina ricevuta in famiglia ed in parte dalle esperienze sociali che ognuno d noi si trova ad affrontare e gestire nell\u2019arco della vita. Per comprendere meglio questa skills basta fare riferimento ad una citazione di John Lasseter, direttore creativo della Pixar(la major cinematografica dei cartoni animati) che caldamente consiglia: \u201cFate in modo che i vostri sogni infantili si avverino e abbiate il coraggio di correre dei rischi. A costo di lavorare anche di sera, di notte, il sabato, la domenica, nei festivi, ininterrottamente sotto la spinta della passione e dell\u2019entusiasmo per ci\u00f2 che si fa\u201d.\n2. Il trainer/leader innova:\nLa seconda skills \u00e8 quella che riguarda gli aspetti pi\u00f9 creativi ed innovativi della leadership. Pensiamo solo alle mode che nel fitness cambiano di continuo, ai concorrenti che, sempre pi\u00f9 intraprendenti, si affacciano sul mercato; alla nostra pubblicit\u00e0 che da un momento all\u2019altro diventa inefficace. Di fronte a questo tipo di avvenimenti, il trainer deve essere in grado di adeguare il tipo di servizio offerto, di studiare nuove strategie, \u201cnuove nicchie\u201d da servire ed accontentare; il trainer dovr\u00e0 essere in grado in qualsiasi momento di innovare, cambiare, modificare qualcosa all\u2019interno della propria attivit\u00e0. Un\u2019attivit\u00e0 la cui gestione comporta continue relazioni con clienti, collaboratori, partners, banche, enti pubblici, consulenti, ecc.\nLa buona gestione di queste relazioni \u00e8 essenziale per il successo dell'attivit\u00e0, nonostante richieda un importante investimento in fatto di tempo ed il possesso di capacit\u00e0 relazionali.\nIl trainer/leader in qualche modo inventa, crea la soluzione giusta ed aumenta per mezzo di un contributo diretto \u201cil metabolismo basale della propria attivit\u00e0\u201d, anche attraverso la capacit\u00e0 di sorprendere e di non dare tutto per scontato, trovando un modo unico e speciale di portare avanti la professione o l\u2019impresa, differenziandosi cos\u00ec dalla concorrenza.\n3. Il trainer/leader insegna\nQuesta skills pu\u00f2 essere compresa appieno grazie ad un aforisma di Socrate: \u201cL\u2019insegnante mediocre racconta. Il bravo insegnante spiega. L\u2019insegnante eccellente dimostra. Il maestro ispira.\u201d\nIl maestro dunque , oltre ad insegnare, racchiude in s\u00e9 due caratteristiche piuttosto interessanti della leadership: l\u2019essere d\u2019esempio e l\u2019essere d\u2019ispirazione.\nBasti pensare ai tantissimi personaggi e professionisti del fitness che da anni vengono presi come esempio non solo da trainer alle prime armi, ma soprattutto da professionisti gi\u00e0 avviati che vedono in queste figure di riferimento una fonte di continuo approvvigionamento, di vera e propria ispirazione.\nI veri leader e i veri maestri mostrano la via agli altri quasi inconsapevolmente, spinti principalmente dalla forza della passione per l\u2019attivit\u00e0 che svolgono, facendo cos\u00ec acquisire conoscenze, fornendo adeguate istruzioni e relative dimostrazioni sul campo ; queste figure ispirano le persone, occupandosi della loro autostima e stimolando la loro capacit\u00e0 di autodeterminarsi. Ma soprattutto sanno comunicare: Winston Churchill, uno tra i personaggi pi\u00f9 rilevanti del secolo scorso, sosteneva che:\u201d La differenza fra il semplice management e la leadership \u00e8 la comunicazione\u201d.\n\u00c8 un dato di fatto: la comunicazione efficace va a braccetto col successo e chi rafforza nel tempo le proprie capacit\u00e0 comunicative, riesce meglio e prima degli altri a plasmare il messaggio, raggiungendo i propri obiettivi in ogni settore della vita.\n4. Il trainer/leader mobilita\nIl leader non \u00e8 tanto colui che decide tanto per decidere, \u00e8 piuttosto qualcuno che sa mobilitare se stesso e gli altri attorno al conseguimento dei risultati, nel nome di un futuro comune per una comunit\u00e0 di protagonisti. \u00c8 una persona che esercita la propria leadership in quanto al centro di una squadra e non di certo al vertice di una piramide. Si incontrano, numerosi stili di leadership e diversi modi per proporre una leadership, nel fitness e pi\u00f9 in generale nel settore della promozione della salute. Esistono numerosi trainers, dalla grande presenza mediatica che godono effettivamente di grande visibilit\u00e0, cos\u00ec come esistono davvero parecchi, differenti modi di interpretare un determinato aspetto della leadership; tutti col proprio stile, le proprie modalit\u00e0, e soprattutto la propria unicit\u00e0. Professionisti che sanno muovere, \u201cmobilitare\u201d intorno a s\u00e9, coinvolgere un numero sempre pi\u00f9 crescente di ammiratori ed appassionati di fitness.\nLa definizione di Warren Bennis e Burt Nanus, tratta dal loro libro \u201cLeader, anatomia della leadership\u201d esplica perfettamente questo concetto, i quali sostengono che: \u201dNon seguiamo le persone perch\u00e9 ci piacciono e non per ci\u00f2 che sono\u2026ma piuttosto per come ci fanno sentire\u201d.\nL\u2019essenza autentica della leadership \u00e8 la capacit\u00e0 di far star bene le persone , dunque \u00e8 ci\u00f2 che svolgono i trainers cercando di far raggiungere, ai singoli clienti, gli obiettivi prefissati da questi ultimi.\nCompetenze e formazione.\nIl background culturale di un personal trainer \u00e8 di tipo interdisciplinare, in continua formazione ed aggiornamento, passa attraverso la fisiologia, l'anatomia funzionale, la psicologia, la medicina dello sport, l'allenamento e la nutrizione.\nIn generale, la sua attivit\u00e0 consiste nell'educare il proprio cliente a stili di vita salutari ed a programmare e realizzare allenamenti finalizzati ad un determinato scopo, sulla base delle esigenze fisiologiche e psicologiche di una persona.\nPi\u00f9 in particolare l'attivit\u00e0 pratica del Personal Trainer per il proprio cliente si svolge in diverse fasi: l'intervista iniziale, la valutazione antropometrica e funzionale, l'elaborazione e l'esecuzione di un programma di allenamento personalizzato, il controllo dell'efficacia del lavoro programmato.\nUltimamente, seguendo le tendenze del settore fitness, il personal trainer ha affiancato, alla consueta consulenza atletica, anche quella di miglioramento della sfera psicologica e motivazionale, specialmente negli sportivi di alto livello.\nIn Italia la figura del personal trainer \u00e8 relativamente recente, tuttavia in discreta espansione, specialmente al centro-nord del Paese.\nSe i primi personal trainer erano per lo pi\u00f9 appassionati del settore, con alle spalle diversi anni di allenamento, attualmente ci si affida spesso a personal trainer con formazione universitaria.\nIl corso di laurea in scienze motorie (ex ISEF), nato nel 1999, prevede l'insegnamento di materie medico-scientifiche come l'anatomia umana, la biochimica e la fisiologia, la fisiologia dell'esercizio, la biomeccanica del movimento e i fondamenti della nutrizione. Tutti elementi che \u00e8 indispensabile conoscere al fine di poter professionalmente intraprendere la carriera di personal trainer.\nChi non sceglie il percorso accademico deve districarsi tra le tante federazioni, associazioni o enti di promozione sportiva, ed aziende private, che svolgono corsi di formazione per poter avere una preparazione adeguata in tale settore.\nLa brevit\u00e0 di tali corsi, e le loro differenze, sommate all'assenza di pre-requisiti tra i candidati, fa s\u00ec che manchi un know-how uniforme, essenziale per una categoria professionale che vorrebbe esistere, ma che di fatto ancora non c'\u00e8, in attesa di una regolamentazione delle professioni sportive ancora inesistente nella realt\u00e0 italiana.\nEssendo una professione non regolamentata infatti non si ha bisogno di specifici requisiti o iscrizione ad apposito albo professionale per essere esercitata.\nIntervista iniziale - anamnesi.\nIl primo strumento nelle mani di un personal trainer utile a costruire un programma di esercizio fisico personalizzato \u00e8 l'intervista iniziale, ovvero il primo colloquio tra il personal trainer e il soggetto da analizzare. Questa prima fase permette di indagare sulla storia medica, sulle caratteristiche psicologiche individuali e sullo stile di vita di una persona.\nDurante l'intervista iniziale vengono poste domande create appositamente per conoscere in maniera approfondita la persona in tutti i suoi lati: lo stato di salute, la storia medica, il modo in cui si alimenta e in generale tutto ci\u00f2 che riguarda il corpo e le motivazioni all'esercizio fisico.\nLa seconda parte dell'intervista \u00e8 dedicata alla determinazione degli obiettivi in relazione alle esigenze o alle necessit\u00e0 di una persona, ai risultati che vorrebbe ottenere, al tempo che ha a disposizione per l'allenamento. Bisogna dunque individuare i possibili traguardi raggiungibili, legati alle caratteristiche fisiche generali del cliente, senza creare false aspettative.\nLa valutazione antropometrico-funzionale.\nPressoch\u00e9 in maniera contestuale vengono svolti dei test di efficienza fisica allo scopo di fornire informazioni fondamentali sui livelli di funzionalit\u00e0 corporea. L'obiettivo di questa fase \u00e8 avere dei feedback reali che permettano al personal trainer di elaborare un programma adatto ad una persona e alle sue caratteristiche specifiche.\nAlla somministrazione di test fisici si accompagna l'analisi antropometrica del soggetto, mediante misurazioni effettuate con strumenti differenti (es.: plicometro, metro flessibile ecc.) che consentono di determinare la struttura ossea, la composizione corporea, ma anche i miglioramenti ottenuti nel corso dell'attivit\u00e0. In alcuni casi \u00e8 possibile avvalersi anche di strumentazioni pi\u00f9 complesse, come i bioimpedenziometri e le analisi computerizzate.\nL'elaborazione e l'esecuzione di un programma di allenamento personalizzato e finalizzato.\nIntegrando le considerazioni rilevate con l'intervista iniziale, i valori misurati nell'ambito della valutazione antropometrica, e il risultato dei test di efficienza fisica, il personal trainer elaborer\u00e0 il programma di allenamento personalizzato e finalizzato per una persona. Questo, per l'individuo che richiede un servizio di personal training, si traduce nell'avere esercizi muscolari e suggerimenti per l'allenamento, adatti alle esigenze personali. La programmazione a medio e lungo termine del lavoro preveder\u00e0 anche la modifica calibrata degli esercizi e del carico di lavoro, a seconda dei risultati ottenuti e individuati mediante un controllo dell'efficienza fisica con test specifici.\nLa specializzazione del personal trainer.\nConsiderata la vastit\u00e0 della materia sportiva, dei mezzi di allenamento, della combinazione di strumenti e risultati, della profonda diversit\u00e0 nelle tecniche di allenamento per i due sessi, anche nel settore del personal training \u00e8 possibile individuare professionisti specializzati in apposite direzioni. Ad esempio PT con una formazione volta prevalentemente all'attivit\u00e0 in palestra, o alla preparazione atletica per discipline sportive specifiche, al recupero funzionale (da non confondere con la riabilitazione), al dimagrimento maschile e femminile, all'allenamento femminile (assai pi\u00f9 complesso di quello maschile perch\u00e9 con pi\u00f9 varianti) ecc.\nLa scelta del personal trainer.\nLa scelta del personal trainer, considerato quanto possa essere rischioso affidarsi a soggetti che improvvisano tale professione, affascinati soprattutto dal potersi autodefinire PT, \u00e8 un passaggio fondamentale per ogni cliente che non voglia mettere a repentaglio la propria salute. Gli elementi fondamentali da tenere in considerazione sono: l'iter formativo, preferendo soggetti laureati e/o diplomati che seguono costantemente attivit\u00e0 di aggiornamento, le esperienze professionali pregresse, gli eventuali meriti sportivi (ma non quando rappresentano l'unico elemento in mano ad un PT), eventuali extra, relativi ad esperienze di forte spessore da parte del professionista, come ad esempio la pubblicazione di testi ed articoli scientifici.\n\u00c8 preferibile scegliere una persona laureata in scienze motorie o perlomeno diplomata, che abbia i mezzi conoscitivi per poter lavorare con il corpo e quindi la salute altrui.\nGli altri personal trainer.\nLa connotazione di PT ha anche accezioni differenti, maggiormente legate all'etimologia della parola. Il PT aziendale, ad esempio, \u00e8 una figura professionale atta all'accoglimento dei neoassunti ed ha la responsabilit\u00e0 del successo ed integrazione all'interno di un'azienda. Il PT solution \u00e8 di recente attuazione ed alcune aziende impiegano questa figura professionale per l'orientamento e la motivazione professionale dei neoassunti. La figura si occupa anche della riqualificazione interna attraverso veri e propri interventi di monitoraggio \"on the job\". Il PT \u00e8 anche impiegato come \"trait d'union\" tra le agenzie per il lavoro ed il committente, al fine di seguire risorse ad alti profili (un servizio aggiuntivo gi\u00e0 provato in alcune realt\u00e0).\nIl personal trainer, inteso letteralmente come \"istruttore personale\", esiste anche come figura volta all'insegnamento e assistenza nell'impiego di strumenti informatici ed anche come istruttore per le attivit\u00e0 di \"trading\" online."}
{"id": "1493703", "revid": "135224", "url": "https://it.wikipedia.org/wiki?curid=1493703", "title": "Porpora trombocitopenica", "text": ""}
{"id": "1493723", "revid": "6923", "url": "https://it.wikipedia.org/wiki?curid=1493723", "title": "Embrithopoda", "text": "Gli embritopodi (Embrithopoda, il cui nome significa \"dai piedi pesanti\") sono un ordine estinto di mammiferi ritrovati in Asia, Africa ed Europa orientale. La maggior parte dei generi di embrithopodi sono conosciuti esclusivamente da mascelle e denti risalenti dal tardo Paleocene al tardo Eocene, circa 56-28 milioni di anni fa, ma l'ordine \u00e8 meglio conosciuto dal suo membro pi\u00f9 recente, \"Arsinoitherium\".\nDescrizione.\nSebbene gli embritopodi somiglino superficiale con i rinoceronti, le loro corna avevano nuclei ossei coperti di pelle cheratinizzata e non erano fatti di peli. Non tutti gli embrithopoda possedevano corna. Nonostante il loro aspetto, sono considerati legati agli elefanti, non ai perissodattili.\nCome i tetiteri, si ritiene che embrithopoda faccia parte del clade Afrotheria. Tuttavia, uno studio sull'arsinoitheriide basale, \"Palaeoamasia kansui\", suggerisce che gli embritopodi non sono tetiteri o penungulati, e che hanno bisogno di essere meglio campionato in un'analisi sui rapporti con gli eutheri per chiarire se siano o meno afrotheri. Non \u00e8 inoltre chiaro se gli embrithopoda siano originari dell'Africa o dell'Eurasia. Tuttavia, recenti scoperte dimostrano un'origine africana e inoltre una relazione con altri paenungulati, sebbene si siano separati dal ramo principale prima di quanto si pensasse in precedenza.\nFossili di embritopodi sono stati ritrovati in Egitto, Marocco, Mongolia, Turchia, Romania, Namibia e Tunisia. Fino agli anni '70, era noto solo \"Arsinoitherium\" stesso, apparentemente isolato nei reperti fossili.\nClassificazione.\nMcKenna &amp; Manning (1977) e McKenna &amp; Bell (1997) consideravano \"Phenacolophus\" dalla Mongolia un embrithopoda primitivo, sebbene questa attribuzione sia stata contestata da molti altri autori. Uno studio cladistico del 2016 ha collocato \"Phenacolophus\" tra i perissodactyli e gli embrithopoda alla base di Altungulata. Pi\u00f9 recentemente, \u00e8 stato riclassificato come un afroterio, sebbene in una posizione pi\u00f9 basale di quanto precedentemente ipotizzato.\nOrdine Embrithopoda (=Barypoda )"}
{"id": "1493735", "revid": "1869172", "url": "https://it.wikipedia.org/wiki?curid=1493735", "title": "Gheorgheni", "text": "Gheorgheni (in \"Gyergy\u00f3szentmikl\u00f3s\", in \"Niklasmarkt\") \u00e8 un municipio della Romania di 19.705 abitanti, ubicato nel distretto di Harghita, nella regione storica della Transilvania.\nFanno parte dell'area amministrativa anche le localit\u00e0 di Covacipeter, Lacu Ro\u0219u, Vargatac e Visafolio.\nLa maggioranza della popolazione (oltre l'85%) \u00e8 di etnia \"Sz\u00e9kely\".\nMenzionata per la prima volta in un documento del 1332, la citt\u00e0 ha fatto parte del Regno d'Ungheria e poi dell'Impero austroungarico, venendo riunita alla Romania con il processo di aggregazione della Transilvania completato con l'atto del 1\u00ba dicembre 1918.\nNei pressi di Gheorgheni si trovano due interessanti siti naturali: il Lago Rosso (\"Lacu Ro\u0219u\"), un bacino montano naturale, e le Gole di Bicaz (\"Cheile Bicazului\"), uno stretto canyon formato dal fiume Bicaz che fa da confine tra il distretto di Harghita e quello di Neam\u021b."}
{"id": "1493754", "revid": "22356", "url": "https://it.wikipedia.org/wiki?curid=1493754", "title": "Sireni", "text": ""}
{"id": "1493755", "revid": "599013", "url": "https://it.wikipedia.org/wiki?curid=1493755", "title": "Mamadou Niang", "text": "Durante la sua carriera ha vinto 2 Coppe di Lega francesi (2005, con lo Strasburgo e 2010, col Marsiglia), 2 Intertoto (2001, con il Troyes e 2005, con il Marsiglia), 1 Supercoppa francese (2011), il campionato francese 2010 \u2013 di cui \u00e8 protagonista vincendo il titolo di miglior marcatore, contribuendo a riportare il titolo a Marsiglia dopo 18 anni \u2013 il campionato turco 2011 con il Fenerbah\u00e7e e la Champions League asiatica 2011 con la maglia dell'Al-Sadd.\nNel 2009 \u00e8 eletto calciatore senegalese dell'anno.\nCarriera.\nClub.\nInizi.\nMamadou Niang si avvicina molto presto al calcio, ma la sua vita si sposta in tutte altre strade dopo due anni alle giovanili del Le Havre. Al termine di questi, all'et\u00e0 di 18 anni, Niang decide di abbandonare il calcio.\nTroyes.\nUn anno pi\u00f9 tardi, dopo una stagione nella \"Division d'Honneur\" (DH) con il Saint-Andr\u00e9-les-Vergers, Alain Perrin, allenatore del Troyes, lo integra nella massima formazione giovanile della societ\u00e0. Dopo una stagione nel CFA (Championnat de France Amateurs), viene promosso in prima squadra. Niang gioca cos\u00ec 10 volte in Ligue 1, partendo sempre dalla panchina e segnando 2 gol. Divenuto titolare nel corso della stagione seguente, disputa 17 partite mandando tre volte la palla in porta.\nMetz.\nNel gennaio 2003 passa con la formula del prestito in Ligue 2 con il Metz di Jean Fernandez. In sei mesi in terra di Lorena, facendo coppia con Emmanuel Adebayor, totalizza 5 gol in 12 presenze contribuendo alla promozione in Ligue 1.\nStrasburgo.\nPassa quindi allo Strasburgo, dove, in coppia con il serbo Danijel Ljuboja, mette a segno 8 gol in sei mesi; a gennaio, dopo che il suo partner si trasferisce al Paris Saint-Germain, Niang non segner\u00e0 pi\u00f9 alcun gol per il resto della stagione.\nNella stagione seguente fa coppia con Micka\u00ebl Pagis: a fine stagione, in due avranno segnato 28 gol e portato a casa la Coppa di Lega francese 2005.\nOlympique Marsiglia.\nAl termine di questa stagione si trasferisce all' per 6,16 milioni di euro. Segna 10 gol nella stagione 2005-2006, quella del suo debutto con la maglia dell'Olympique. In questa stessa stagione perde la Coupe de France in finale contro il . Nella stagione 2006-2007 \u00e8 il miglior marcatore e miglior assist-man dell'Olympique Marsiglia, con 12 gol Con la squadra marsigliese gioca anche in Coppa UEFA e Champions League.\nNella stagione 2007-2008 realizza 18 reti in campionato (secondo miglior cannoniere del campionato dopo Karim Benzema) e 4 reti nelle coppe europee (2 in Champions League e altrettante in Coppa UEFA).\nNella stagione successiva, 2008-2009, nella gara di ritorno del terzo turno dei preliminari di Champions League contro il Brann Bergen realizza la sua prima doppietta in ambito europeo. Dopo la partenza di Djibril Ciss\u00e9, avvenuta ad inizio stagione, diventa il principale punto di riferimento dell'attacco della squadra marsigliese. Al termine della stagione risulter\u00e0 comunque ancora una volta il realizzatore pi\u00f9 prolifico della sua squadra, mettendo a segno 13 gol in campionato (in 27 partite) e 7 nelle competizioni europee (in 13 partite). Prolunga quindi il suo contratto fino al 2014.\nDurante la stagione successiva, 2009-2010, dopo la partenza di Lorik Cana allenata da Didier Deschamps. Dopo 7 gol in 14 partite di campionato, durante la partita di Champions League contro il , a seguito di uno scontro con Iker Casillas, subisce un infortunio alla spalla che lo terr\u00e0 lontano dai campi di gioco per oltre un mese. Il 21 febbraio 2010 mette a segno la sua prima tripletta in carriera nella partita di campionato contro il . Il 27 marzo 2010, dopo aver battuto per 3-1 il nella finale di Coppa di Lega francese, vince il suo primo trofeo con la maglia dell'OM. Il 5 maggio 2010 segna la seconda rete per la sua squadra nella partita contro il che consente all'OM di vincere il suo nono titolo nazionale. Terminer\u00e0 la stagione con 18 reti in campionato (in 32 partite) e 3 reti nelle coppe europee, vincendo per la prima volta nella sua carriera il titolo di capocannoniere del campionato con 18 gol, una in pi\u00f9 di K\u00e9vin Gameiro del . Nel corso della partita contro il realizza quello che verr\u00e0 eletto come il pi\u00f9 bel gol della stagione.\nNell'estate del 2010, dopo aver vinto, pur senza esser sceso in campo, la Supercoppa di Francia, lascia la squadra marsigliese. Con 100 reti all'attivo, \u00e8 l'ottavo miglior marcatore nella storia dell'OM.\nFenerbah\u00e7e.\nIl 14 agosto 2010 viene acquistato dal Fenerbah\u00e7e per 7,04 milioni di euro. Con i turchi sigla 7 gol nelle prime 6 partite. Il 29 agosto 2010 sigla i suoi primi gol in campionato, realizzando una doppietta nella partita vinta per 4-2 contro il Manisaspor. Finisce la stagione totalizzando 15 gol.\nAl-Sadd.\nIl 6 settembre 2011 viene acquistato dal club del Qatar dell'Al Sadd per 7,5 milioni di euro.\nIl 28 settembre 2011 segna un gol al debutto in AFC Champions League nella partita persa 2-1 contro lo Sepahan. L'Al-Saad si qualifica lo stesso alle semifinali ed \u00e8 qui che durante la gara d'andata Niang segna il gol del 2-0 che scatur\u00f2 molte polemiche visto che il gioco era fermo per l'infortunio di un giocatore del Suwon Samsung. Inoltre quel gol risulter\u00e0 decisivo visto che nella gara di ritorno l'Al-Saad perder\u00e0 1-0. Il 5 novembre disputa la finale contro i coreani del Jeonbuk Hyundai e dopo il 2-2 nei tempi regolamentari, l'Al-Saad vince la sua seconda AFC Champions League della sua storia ai calci di rigore per 4-2. Inoltre Niang realizza il primo dei quattro rigori messi a segno dai campioni d'Asia.\nBe\u015fikta\u015f.\nIl 31 gennaio 2013 viene acquistato in prestito Be\u015fikta\u015f. Il 3 marzo 2013 segna il suo primo gol e realizza un assist nella partita vinta 3-2 contro il suo vecchio club: il Fenerbah\u00e7e. A fine stagione torna all'Al Sadd.\nAC Arles-Avignon.\nIl 29 agosto 2013 l'Arles-Avignon lo acquista per 500\u00a0000 euro firmando un contratto biennale fino al 30 giugno 2016, esordisce nella partita vinta 1-0 contro l'FC Tours, segna il suo primo gol con la maglia dell'Arles-Avignon il 21 novembre 2014 su calcio di rigore nella partita persa 3-1 contro il Clermont Foot 63 siglando il momentaneo 1-2 per la sua squadra.\nNazionale.\nEsordisce con la Nazionale senegalese il 27 marzo 2002 in Senegal- (2-1). Non viene convocato dal CT Bruno Metsu (che l'aveva fatto esordire) per partecipare ai Mondiali nippo-coreani del 2002. Non partecipa nemmeno ai successivi Mondiali, poich\u00e9 la sua Nazionale non riesce a qualificarsi.\nNel 2004 si riesce a qualificare per la Coppa Africa 2004. Durante il torneo ha segnato 2 gol in 4 partite, con la sua squadra che \u00e8 stata eliminata nei quarti di finale contro la nazione ospitante e vincitrice del torneo, la Tunisia.\nDisputa anche i play-off per qualificarsi alla Coppa del mondo 2006, con la sua Nazionale che arriva seconda nel girone e viene cos\u00ec esclusa dal torneo; arriva comunque la qualificazione per la Coppa d'Africa 2006. Il Senegal raggiunge le semifinali e, nonostante un gol di Niang, viene sconfitta per 2-1 dall'Egitto che si confermer\u00e0 campione. In questa competizione Niang ha segnato 2 gol in 5 partite.\nNelle qualificazioni per la Coppa Africa 2008 Niang realizza la sua prima tripletta con la Nazionale contro la Tanzania. Grazie anche ai suoi gol il Senegal si qualifica primo nel gruppo e consente a Niang di giocare la sua terza Coppa d'Africa consecutiva. Questa volta il Senegal viene eliminato nella prima fase.\n Il 5 settembre 2009 torna a giocare per il suo paese e segna subito un gol contro l'Angola (1-1). Durante le qualificazioni della Coppa Africa 2012 segna 5 gol in due partite realizzando una tripletta contro il Congo e una doppietta contro Mauritius."}
{"id": "1493763", "revid": "767487", "url": "https://it.wikipedia.org/wiki?curid=1493763", "title": "La promessa dell'assassino", "text": "La promessa dell'assassino (\"Eastern Promises\") \u00e8 un film del 2007 diretto da David Cronenberg, presentato in anteprima al Toronto International Film Festival.\nTrama.\nAnna Khitrova, di origine russa, svolge la sua attivit\u00e0 di ostetrica a Londra; un giorno rimane molto turbata dalla tragica morte di una quattordicenne, avvenuta a causa di un'emorragia dopo aver dato alla luce una bambina; della ragazza non si conosce l'identit\u00e0 e Anna cerca di scoprirla tramite un diario che la giovane aveva con s\u00e9, che per\u00f2 \u00e8 scritto completamente in russo. Tra le pagine del diario Anna trova un biglietto di un ristorante chiamato \"Trans-Siberian\", dove si reca per cercare notizie al fine di rintracciare la famiglia di origine della ragazza a cui affidare la neonata. Il ristorante \u00e8 gestito dal cordiale Semyon, ma dietro la facciata disponibile dell'anziano si nasconde in realt\u00e0 il capo di una fratellanza criminale chiamata Vory V Zakone, al cui vertice, oltre a lui, c'\u00e8 anche il figlio Kirill, un uomo alquanto instabile e poco apprezzato dal padre.\nNikolai Luzhin \u00e8 il carismatico e imperturbabile autista di fiducia di Kirill, con cui ha stretto un legame profondo ed ambiguo, il cui scopo sembra quello di voler arrivare, proprio tramite questi, alle grazie del padre; un rapporto ambiguo nasce anche tra lui e la bella Anna, la quale, alla disperata ricerca di una famiglia a cui affidare la neonata, non riesce a capire la vera natura dell'uomo. Una volta tradotto il diario si scopre che Tatiana, la ragazzina, era arrivata in Inghilterra dopo la morte del padre per cercare una vita migliore, ma era caduta nel giro della prostituzione gestito da Semyon e per giunta era stata violentata da quest'ultimo rimanendo incinta.\nNel frattempo Nikolai diviene sempre di pi\u00f9 l'uomo di fiducia di Semyon, tanto da acquisire ufficialmente i \"gradi\" della Vory V Zakone, ma l'uomo decide di venderlo ad alcuni rivali ceceni per salvare la vita di Kirill, il quale aveva ucciso il fratello di questi uomini poich\u00e9 spargeva in giro la voce che fosse gay (voce che lo stesso Semyon sembra confermare, cos\u00ec come i comportamenti ambigui che Kirill manifesta nei confronti di Nikolai).\nNikolai riesce a salvarsi e in ospedale viene visitato dal capo della sezione russa di Scotland Yard: \u00e8 infatti un agente infiltrato; Anna si prende cura di lui finch\u00e9 non intravede nell'ascensore Kirill: questi ha rapito la piccola Christine dopo che la polizia, seguendo le indicazioni di Nikolai, ha prelevato il sangue di Semyon per dimostrare che \u00e8 lui il padre della bambina e di conseguenza accusarlo di stupro e corruzione di minore. Anna e Nikolai riescono a fermare Kirill appena in tempo salvando la bambina; i due si salutano con un bacio e, qualche tempo dopo, si scopre che la piccola \u00e8 ormai nelle amorevoli mani dell'ostetrica e della sua famiglia mentre Nikolai, proseguendo imperterrito nella sua missione, ha ormai preso il posto di Semyon nelle gerarchie criminali dell'organizzazione.\nProduzione.\nQuesto \u00e8 il primo film di Cronenberg girato completamente fuori dal Canada.\nCronenberg torna a dirigere Viggo Mortensen dopo \"A History of Violence\". Lo sceneggiatore Steven Knight ha scritto la sceneggiatura nel 2004, venendo candidato all'Oscar per la migliore sceneggiatura originale.\nMortensen d\u00e0 vita ad un personaggio memorabile per intensit\u00e0 e suggestione. In perfetta continuit\u00e0 con il precedente cinema di Cronenberg, anche per il protagonista di questo film la fisicit\u00e0 riveste un ruolo di primaria importanza: il corpo di Nikolai \u00e8 infatti ricoperto da 43 vistosi tatuaggi. Mortensen ha studiato per mesi i tatuaggi criminali grazie ad un libro e al documentario girato nelle prigioni russe da Alix Lambert.\nPer ricoprire il corpo di Viggo Mortensen di tatuaggi, Stephan Dupuis ha impiegato pi\u00f9 di quattro ore.\nLa scena in cui a Nikolai vengono tatuate delle stelle sulle ginocchia, sta a significare che \"egli non si inginocchier\u00e0 mai di fronte a nessuno\"; inoltre, le stelle sul petto significano che \u00e8 entrato nella famiglia come membro effettivo.\nPer la scena di lotta nella sauna, Cronenberg ha chiesto a Mortensen di girare la scena completamente nudo per renderla pi\u00f9 credibile."}
{"id": "1493765", "revid": "71433", "url": "https://it.wikipedia.org/wiki?curid=1493765", "title": "Eastern Promises", "text": ""}
{"id": "1493766", "revid": "22356", "url": "https://it.wikipedia.org/wiki?curid=1493766", "title": "Embritopodi", "text": ""}
{"id": "1493769", "revid": "85405", "url": "https://it.wikipedia.org/wiki?curid=1493769", "title": "Ilya Mashkov", "text": ""}
{"id": "1493770", "revid": "85405", "url": "https://it.wikipedia.org/wiki?curid=1493770", "title": "Il'ja Ma\u0161kov", "text": ""}
{"id": "1493771", "revid": "75906", "url": "https://it.wikipedia.org/wiki?curid=1493771", "title": "Velio Spano", "text": "La giovinezza.\nNacque a Teulada il 15 gennaio 1905 da Attilio e Antonietta Contini. Nel 1910 la famiglia si trasfer\u00ec a Guspini, importante centro minerario, dove il movimento socialista era presente, forte e ben organizzato. A Guspini il giovane Spano ebbe modo di conoscere le lotte della classe operaia e dei minatori, rimanendone segnato. Nel centro minerario comp\u00ec anche i primi studi, proseguiti poi a Cagliari, nel liceo \"Dettori\", dove consegu\u00ec la maturit\u00e0 classica. Nel 1923 s'iscrisse alla FGCI, partecipando alle lotte popolari che si svolsero a Cagliari in seguito alla marcia su Roma.\nNel dicembre del 1923 la famiglia si trasfer\u00ec a Rodi, mentre Velio si iscrisse alla Facolt\u00e0 di Giurisprudenza dell'Universit\u00e0 di Roma. Nel 1924 entr\u00f2 a far parte dei gruppi dirigenti della FGCI del Lazio. A Roma conobbe anche Antonio Gramsci, col quale s'intrattenne spesso in lunghe discussioni sulla \"questione sarda\". Su quei colloqui con Gramsci Velio Spano scriver\u00e0 pi\u00f9 tardi: \nLa prima militanza.\nNella primavera del 1925 dirige a Roma, con Altiero Spinelli, il Gruppo Comunista Universitario. Nel 1926 il Partito lo invia a Torino per guidare il locale Gruppo Comunista Universitario. Nel 1927, abbandonati gli studi, entra a far parte dell'apparato illegale della FGCI col nome di battaglia di \"Mariano\". A Torino viene arrestato, condannato a 2 mesi di carcere e proposto per l'assegnazione al confino. Contemporaneamente, mentre si trova in carcere, \u00e8 deferito al Tribunale Speciale di Roma per il reato di ricostituzione del Partito Comunista d'Italia e condannato a 6 anni di reclusione, che sconter\u00e0 tra il 1928 e il 1932.\nSull'esperienza del carcere, arricchito nella preparazione politica e nel carattere, scriver\u00e0 nel 1930 alla famiglia: \"Non ho perduto un centimetro della mia statura\". Viene scarcerato nel dicembre del 1932 per effetto dell'amnistia del decennale. In seguito ad un nuovo ordine di cattura, nel gennaio del 1933 decide di espatriare in Francia.\nL'esilio in Francia.\nA Parigi Velio entr\u00f2 a far parte dell'apparato illegale del Partito Comunista Italiano all'estero, assumendo compiti di direzione e di collegamento con i lavoratori emigrati. Nell'ottobre del 1934 cur\u00f2 insieme a Romain Rolland la diffusione di un appello, cui aderirono numerosi intellettuali francesi, che chiedeva la liberazione di Gramsci e l'invio di una delegazione d'inchiesta per verificare le condizioni dei detenuti politici nelle carceri italiane.\nNel novembre del 1935 si trova in Egitto per svolgere, per conto del PCI, azione di propaganda tra le truppe italiane che muovono verso Suez. Nel corso degli anni 1935-1937 svolse numerose missioni clandestine in Italia, come inviato del centro estero del partito, con l'obiettivo di mantenere viva una certa attivit\u00e0 antifascista organizzata.\nLa guerra di Spagna.\nNel 1937 \u00e8 in Spagna e partecipa alla guerra civile come membro dello stato maggiore del comandante Juan Modesto. In Spagna avr\u00e0 compiti di organizzazione dei servizi radio, che permetteranno di parlare direttamente col popolo italiano. \"Radio Milano\", diretta da Velio Spano, era una tra le frequenze pi\u00f9 ascoltate in Italia, come testimoniano anche i numerosi arresti effettuati sotto questo capo d'imputazione. Verso la fine del 1937 fece rientro a Parigi, dove assunse l'incarico, insieme a Mario Montagnana, di direzione del giornale del partito, \"L'Unit\u00e0\", svolgendo, per tutta la durata dell'anno 1938, anche un'intensa attivit\u00e0 politica a favore del Fronte Popolare e organizzando una scuola di partito in Lorena.\nIn Tunisia.\nNell'ottobre del 1938 fu inviato dal PCI a Tunisi, col compito di rafforzare l'attivit\u00e0 antifascista, orientare la numerosa comunit\u00e0 italiana in Tunisia e rinsaldare i legami di amicizia col governo democratico francese. Spano inizi\u00f2 a Tunisi un'intensa attivit\u00e0 di propaganda, stabilendo numerosi contatti con giovani antifascisti italiani, come Maurizio Valenzi, i fratelli Loris, Ruggero, Diana e Nadia Gallico, Michele Rossi, Marco Vais, Ferruccio e Silvano Bensasson e altri iscritti al Partito Comunista Tunisino. Il lavoro di mobilitazione e propaganda sviluppato da Spano permise di fondare un quotidiano, chiamato \"Il Giornale\", da contrapporre al fascista \"Unione\". Intorno al 1939 il quotidiano fu sequestrato e definitivamente soppresso.\nLa situazione degener\u00f2 rapidamente allo scoppio della guerra, quando il PCT entr\u00f2 nella clandestinit\u00e0. Nel maggio del 1939, intanto, Velio sposa Nadia Gallico. Egli avrebbe preferito rientrare in Italia, come gi\u00e0 avevano fatto diversi esponenti del partito, ma la Direzione del PCI gli chiese di restare in Tunisia. Nel 1940 fu arrestato e rinchiuso, insieme ad altri comunisti italiani, nel campo di concentramento di Sbeitla, dove rimase fino alla caduta di Parigi (giugno 1940).\nNel 1941 Velio riorganizz\u00f2 il Partito Comunista Tunisino, divenendone di fatto il principale dirigente. Negli anni della guerra, inoltre, stabil\u00ec preziosi contatti con i gollisti e i socialisti francesi e con il partito arabo del Neo-Destour di Bourghiba, per una lotta comune contro il governo collaborazionista di Vichy. Nel novembre del 1941, in seguito alla denuncia di un delatore, la maggior parte del gruppo dirigente del Partito Comunista Tunisino fu arrestata. Nel processo che segu\u00ec Velio Spano, sfuggito alla cattura, fu condannato a morte in contumacia. La condanna fu confermata nel giugno dello stesso anno, con l'accusa di \"riorganizzazione di partito disciolto e propaganda delle parole d'ordine della Terza Internazionale\".\nNonostante la caccia spietata della polizia fascista, continu\u00f2 a operare nella clandestinit\u00e0, e nel dicembre del 1942 tenne una conferenza dei quadri dirigenti del PCT. In quello stesso anno, quando la Tunisia fu invasa dalle truppe italiane, Spano svolse un intenso lavoro politico tra i soldati, organizzando fra loro nuclei comunisti e distribuendo giornali di propaganda antifascista. Liberata la Tunisia nel maggio del 1943, Span\u00f2 pot\u00e9 uscire dalla clandestinit\u00e0 e far rientro, il 16 ottobre dello stesso anno, in Italia.\nIl rientro in Italia e la guerra di liberazione.\nRientrato a Napoli, Spano, insieme a Eugenio Reale, Marcello Marroni e Clemente Maglietta, diresse il PCI nell'Italia liberata. In questo periodo lavor\u00f2 per rafforzare l'organizzazione del Partito Comunista Italiano e per radicarne l'atteggiamento unitario, patriottico e nazionale tra la base e i militanti sparsi in tutto il Mezzogiorno. Dal dicembre del 1943 assunse la direzione dell'edizione meridionale del giornale del partito. Nel gennaio del 1944 prese parte al congresso di Bari del Comitato di Liberazione Nazionale, dove, insieme a Reale, allineandosi alle posizioni di socialisti e azionisti, rifiut\u00f2 la partecipazione del PCI al governo, ponendo come pregiudiziale l'immediata abdicazione del re.\nNell'aprile del 1944 partecip\u00f2 al congresso regionale del PCI siciliano, e intervenne in maniera determinante sull'atteggiamento da assumere nei confronti del separatismo anche in Calabria, e poi, nel giugno, in Sardegna, dove si poneva il problema di correggere le posizioni autonomiste del partito.\nDopo la Liberazione.\nNel luglio del 1944 entr\u00f2 a far parte della direzione provvisoria del PCI \"operativa\" per l'Italia liberata. In quello stesso mese pass\u00f2 a dirigere, fino al giugno del 1946, l'edizione romana dell'organo comunista. Nel maggio del 1945 rappresent\u00f2 la direzione nazionale al 2\u00ba congresso regionale sardo del PCI, sostenendo la necessit\u00e0 di saldare la lotta per l'autonomia a quella per le riforme sociali. Membro della direzione provvisoria nazionale costituita, l'8 agosto 1945, dai due gruppi dirigenti di Roma e Milano, fu membro anche della Consulta Nazionale per la Costituente e sottosegretario all'agricoltura nel Governo De Gasperi II (luglio 1946-gennaio 1947). Al 5\u00ba congresso del PCI (dicembre 1945) fu eletto nel Comitato Centrale e nella direzione, dove rimase fino al 9\u00ba congresso.\nEletto deputato alla Costituente per la Sardegna, dal 1947 al 1957 fu segretario del PCI nell'isola, partecipando alle grandi lotte contadine, all'occupazione delle terre, al duro sciopero di 72 giorni dei minatori di Carbonia, e conducendo la battaglia per la rinascita sociale ed economica della Sardegna. Nelle elezioni del 18 aprile 1948 venne eletto senatore, e poi riconfermato nelle successive legislature, nel collegio di Guspini-Iglesias. Nell'agosto del 1949, primo inviato del PCI, fece un viaggio nella Cina comunista, che descriver\u00e0 come giornalista.\nNel 1956 divenne responsabile esteri del PCI, nel 1958 segretario del Movimento Italiano per la Pace, e quindi membro della Presidenza Mondiale. Nel novembre 1961 si oppose, in atteggiamento critico verso l'Unione Sovietica, alla relazione \"continuista\" di Palmiro Togliatti, segretario del PCI, nel Comitato Centrale che segu\u00ec al XXII congresso del Partito Comunista dell'Unione Sovietica, che aveva confermato le posizioni antistaliniste gi\u00e0 assunte dal segretario del PCUS Nikita Chru\u0161\u010d\u00ebv nel XX congresso del 1956.\nMor\u00ec a Roma il 7 ottobre 1964."}
{"id": "1493772", "revid": "15756", "url": "https://it.wikipedia.org/wiki?curid=1493772", "title": "Stefano Pavesi", "text": "Biografia.\nStudi\u00f2 musica dapprima a Crema, vicino al paese natale, poi a Napoli, prima con Piccinni poi con Fedele Fenaroli al Conservatorio di Sant'Onofrio. Era studente a Napoli nel gennaio del 1799, quando si verificarono gli eventi che portarono alla cacciata del re Ferdinando I delle Due Sicilie e alla nascita della Repubblica Napoletana.\nCon il ritorno dei Borboni nel giugno del 1799, Pavesi fu espulso e deportato in Francia. And\u00f2 a Marsiglia, quindi a Digione, dove, grazie a un maestro di musica di origini italiane che aveva conosciuto a Napoli, fu arruolato nella banda dell'esercito napoleonico come suonatore di serpentone. I musicisti erano per la maggior parte italiani; tra di loro vi erano dei cantanti, per i quali Pavesi compose delle melodie, come \"Oh inaspettato felice istante\" (per tenore e chitarra). Fu Pavesi a suggerire di dare concerti nelle citt\u00e0 dove le truppe di volta in volta si trovavano.\nPavesi lasci\u00f2 l'esercito nel 1800 dopo la battaglia di Marengo e rientr\u00f2 in famiglia. Poi si trasfer\u00ec a Venezia, dove il compositore Giuseppe Gazzaniga lo prese sotto la sua protezione e lo aiut\u00f2 a rappresentare la sua prima opera, \"Un avvertimento ai gelosi\", del 1803, che fu seguita da numerose altre. Chiamato a Milano nell'autunno del 1804, Pavesi torn\u00f2 a Venezia nel 1805, dove ottenne il suo primo vero successo con \"Fingallo e Camala\" prima opera italiana ispirata dalle poesia osianica. Pavesi fece poi rappresentare opere a Napoli, Bologna, Bergamo, Torino e Milano, ma Venezia rimase sempre il centro della sua attivit\u00e0 musicale.\nDopo la creazione del regno Lombardo-Veneto sotto la dominazione austriaca nel 1815, Pavesi torn\u00f2 a Crema, dove condivise la posizione di maestro di cappella della cattedrale con Gazzaniga, prima di succedergli nel 1818; continu\u00f2 comunque a trascorrere alcuni mesi all'anno a Venezia. Poi successe ad Antonio Salieri come direttore dell'Opera italiana a Vienna dal 1820 al 1826.\nAll'inizio della sua carriera, Pavesi scrisse opere buffe, di cui le pi\u00f9 celebri sono \"La Fiera di Brindisi\" (1804) e, soprattutto, \"Ser Marcantonio\" (1810), che ebbe 54 spettacoli consecutivi alla Scala di Milano, e che viene ricordata in particolare perch\u00e9 il libretto serv\u00ec da ispirazione per quello del \"Don Pasquale\" di Gaetano Donizetti.\nCompose anche opere di genere semiserio, come \"Il monastero\", \"La giardiniera abruzzese\", \"La giovent\u00f9 di Giulio Cesare\" (1817) e \"Il trionfo delle belle\" (1809), che ispir\u00f2 \"Matilde di Shabran\" di Gioachino Rossini. Alcuni libretti delle opere di Pavesi in seguito furono messi in musica anche da Rossini, in particolare quelli di \"Tancredi\" e \"Odoardo e Cristina\".\nPavesi infine si orient\u00f2 verso opere pi\u00f9 serie e gi\u00e0 contraddistinte da sensibilit\u00e0 romantica, come \"Ines di Almeida\", \"Egilda di Provenza\", \"Il solitario ed Eloidia\", \"La donna bianca di Avenello\", tratta da un libretto di Eug\u00e8ne Scribe a sua volta basato su un romanzo di Walter Scott, \"Gli Arabi nelle Gallie\", dramma epico sugli scontri tra franchi e arabi intorno al 1700 .\nTra le opere pi\u00f9 importanti vanno segnalate una versione della storia di Cenerentola, \"Agatina\" (1814 al Teatro alla Scala di Milano con Filippo Galli (basso)), che mescola un ritmo comico frenetico con il sentimentalismo dell'epoca, e \"Fenella, ossia La muta di Portici\" (1831), basata sullo stesso soggetto della \"Muta di Portici\" di Daniel Auber, ma pi\u00f9 scura e pi\u00f9 drammatica, che fa presagire alcune caratteristiche di Giuseppe Verdi.\nAlcune sue opere furono composte su libretto di Giuseppe Maria Foppa.\nComposizioni.\nOpere liriche.\nScrisse 66 opere liriche.\nAltro.\nOltre alle opere, Pavesi compose messe e altra musica liturgica, un oratorio, almeno cinque cantate, alcune sinfonie e sei sonate per clavicembalo"}
{"id": "1493774", "revid": "121456145", "url": "https://it.wikipedia.org/wiki?curid=1493774", "title": "Fly to the Rainbow", "text": "Fly to the Rainbow, pubblicato nel 1974, \u00e8 il secondo album della band Hard rock/Heavy metal tedesca Scorpions.\nL'album, che fu a lungo criticato per la sua copertina che sembrava essere promotrice dell'omosessualit\u00e0, rappresenta il debutto in formazione di Ulrich Roth e Francis Buchholz.\nIl disco.\nIl disco \u00e8 ancora profondamente influenzato dalla psichedelia del primo album (sono presenti infatti due tracce incise quando nella band militava ancora Michael Schenker), ma il cambio di formazione tra le due produzioni pu\u00f2 essere facilmente notato dall'ascolto delle sette nuove canzoni. Sono in particolare gli assoli di Ulrich Roth e il basso di Francis Buchholz a spingere la band verso il nuovo genere Hard Rock, come dimostrano il brano d'apertura \"Speedy's Coming\" e l'omonima \"Fly to the Rainbow\", brani diventati classici da concerto per tutta la durata degli anni 70."}
{"id": "1493775", "revid": "123541492", "url": "https://it.wikipedia.org/wiki?curid=1493775", "title": "Universal Prayer", "text": "Universal Prayer \u00e8 un singolo del cantautore italiano Tiziano Ferro e della cantautrice britannica Jamelia, pubblicato il 23 luglio 2004 come estratto dalla raccolta \"Unity - The Official Athens 2004 Olympic Games Album\".\nDescrizione.\nProdotto dagli Stargate, \"Universal Prayer\" \u00e8 stato composto in occasione dei Giochi Olimpici di Atene 2004, durante i quali \u00e8 stato l'inno ufficiale.\nLa canzone viene in seguito inserita anche nella riedizione europea dell'album \"Thank You\" di Jamelia, uscita nel 2004.\nTracce.\nTesti di Jamelia Davis e Tom Nichols, musiche di Tiziano Ferro, Mikkel Storleer e Tor Erik Hermansen."}
{"id": "1493778", "revid": "181699", "url": "https://it.wikipedia.org/wiki?curid=1493778", "title": "Odorheiu Secuiesc", "text": "Odorheiu Secuiesc (in latino \"Areopolis\", in ungherese \"Sz\u00e9kelyudvarhely\", in tedesco \"Oderhellen\" oppure \"Hofmarkt\") \u00e8 un municipio della Romania di 36.320 abitanti, ubicato nel distretto di Harghita, nella regione storica della Transilvania.\nLa maggioranza della popolazione (oltre il 95%) \u00e8 di etnia \"Sz\u00e9kely\".\nStoria.\nLa citt\u00e0, gi\u00e0 capoluogo del comitato di Udvarhely del Regno d'Ungheria, \u00e8 sempre stato uno dei principali centri politici e culturali del popolo \"Sz\u00e9kely\", dei quali fu inoltre sede della prima assemblea nazionale nel 1357. La citt\u00e0 \u00e8 citata per la prima volta in un documento papale del 1333.\nUna fortezza, costruita nel 1492 e successivamente ampliata e rinforzata da Giovanni II d'Ungheria nel 1565, venne distrutta da Michele il Bravo nel 1599; la stessa venne comunque pi\u00f9 volte distrutta e ricostruita nei secoli successivi.\nIl 22 maggio 2004 a Odorheiu Secuiesc \u00e8 stato inaugurato un parco che contiene statue di personaggi importanti per la cultura e la storia \"Sz\u00e9kely\"; una delle statue del parco (intitolata \"Lo Sz\u00e9kely Errante\") ha suscitato polemiche sulla stampa romena, avendovi essa riconosciuto i tratti del poeta e scrittore Albert Wass, un importante poeta emigrato in America e condannato dal tribunale di guerra romeno."}
{"id": "1493779", "revid": "1632387", "url": "https://it.wikipedia.org/wiki?curid=1493779", "title": "In Trance (album)", "text": "In Trance \u00e8 un album della band tedesca hard rock Scorpions pubblicato nel 1975. La copertina del disco, come alcune di quelle degli anni settanta della band, fu censurata perch\u00e9 contenente allusioni sessuali.\nIl disco.\nUscito nel 1975, questo disco contiene numerosi classici del gruppo, come \"In Trance\", \"Robot Man\" e \"Dark Lady\". \"In Trance\" \u00e8 considerato dalla critica come il migliore album del gruppo con il chitarrista Ulrich Roth: in questo album infatti i suoi assoli sono al massimo livello. \"In Trance\" \u00e8 il primo album in cui suona il batterista Rudy Lenners ed \u00e8 anche il primo album prodotto da Dieter Dierks. Il contributo pi\u00f9 visibile del produttore \u00e8 stato quello di raggruppare la maggior parte delle composizioni della coppia Schenker / Meine sul lato A e le canzoni di Roth sul lato B, dando all'album un doppio aspetto e una ricchezza che non si trovano sui due precedenti lavori di gruppo. Dierks ha poi riorientato i titoli in un formato pi\u00f9 accessibile (anzich\u00e9 fare canzoni da 7-9 minuti le port\u00f2 a 3-4 minuti). \n\"In Trance\" ebbe un favorevole successo in Germania, ma \u00e8 conosciuto anche in altri Paesi, come l'Inghilterra, in Francia o in Giappone (in particolare grazie al successo della omonima \"In Trance\")."}
{"id": "1493784", "revid": "339392", "url": "https://it.wikipedia.org/wiki?curid=1493784", "title": "Sebezio Amilio", "text": ""}
{"id": "1493785", "revid": "834", "url": "https://it.wikipedia.org/wiki?curid=1493785", "title": "Filatelista", "text": ""}
{"id": "1493786", "revid": "287204", "url": "https://it.wikipedia.org/wiki?curid=1493786", "title": "Lonesome Crow", "text": "Lonesome Crow, pubblicato nell'agosto 1972, \u00e8 l'album di debutto della band Hard rock/Heavy metal tedesca Scorpions.\nL'album presenta un Hard rock molto grezzo con un largo uso di \"coretti\". Nonostante nell'album si riscontri una grande influenza Psychedelic rock, la band non viene comunque considerata come appartenente a questo genere musicale. Questa influenza si pu\u00f2 ascoltare maggiormente nelle canzoni \"In Search of the Peace of Mind\" e nell'omonima \"Lonesome Crow\", brano di oltre 13 minuti, la canzone pi\u00f9 lunga della band.\nIl disco.\nQuesto album prodotto da Conny Plank non \u00e8 affatto rappresentativo per lo stile Hard rock, a cui sono conosciuti gli Scorpions. In realt\u00e0, le tracce di Lonesome Crow sono pi\u00f9 vicine al movimento psichedelico dei tardi anni '60, \"In Search of Peace of Mind\" \u00e8 stata eseguita dal vivo per la prima volta solo nel 1978 in Giappone nel live \"Tokyo Tapes\". Tuttavia, l'album comprende anche altri titoli come \"I'm Going Mad\", \"Leave Me\" e \"Inheritance\", pi\u00f9 in sintonia con il genere Hard Rock.\n\u00c8 l'unico album prodotto completamente con il chitarrista Michael Schenker, fratello minore di Rudolf Schenker."}
{"id": "1493805", "revid": "834", "url": "https://it.wikipedia.org/wiki?curid=1493805", "title": "Jeane Jordan Kirkpatrick", "text": ""}
{"id": "1493808", "revid": "110157", "url": "https://it.wikipedia.org/wiki?curid=1493808", "title": "L\u0101\u010dpl\u0113sis (poema epico)", "text": "Il L\u0101\u010dpl\u0113sis \u00e8 un poema epico composto da Andrejs Pumpurs, un poeta lettone, che lo scrisse tra il 1872 e il 1887, raccogliendo leggende locali. Ambientato nel XIII secolo, il \"L\u0101\u010dpl\u0113sis\" \u00e8 considerato come il poema epico nazionale lettone.\nSinossi.\nIl poema narra delle gesta del leggendario \"L\u0101\u010dpl\u0113sis\", scelto dagli d\u00e8i per diventare un eroe del proprio popolo. Il suo nome significa \"\"Uccisore di orsi\" perch\u00e9 da giovane, quando viveva come figlio adottivo presso il \"Signore di Lielvarde\", uccise un orso squarciandogli la mascella a mani nude. Al castello del \"Signor Aizkrauklis\", spia le attivit\u00e0 della strega \"Sp\u012bdala\" - la quale \u00e8 sotto il controllo del Diavolo - e del sant'uomo \"Kangars\", che \u00e8 in realt\u00e0 un traditore che complotta per sostituire il Cristianesimo agli d\u00e8i tradizionali. \"Sp\u012bdala\" prova ad affogare \"L\u0101\u010dpl\u0113sis\" buttandolo nel vortice di Staburags nel fiume Daugava, ma egli viene salvato dalla dea \"Staburadze\" e condotto al suo castello di cristallo sottomarino. L\u00ec, \"L\u0101\u010dpl\u0113sis\" incontra e si innamora della vergine \"Laimdota\". Poco dopo, \"L\u0101\u010dpl\u0113sis\" diventa amico di un altro eroe, \"Koknesis\" (\"Trasportatore di legna\"\"), e studiano insieme al Castello di \"Burtnieks\", il padre di \"Laimdota\".\n\"Kangars\" scatena una guerra conto gli estoni, e \"L\u0101\u010dpl\u0113sis\" inizia a combattere contro il gigante \"Kalapuisis\", per avere la mano di \"Laimdota\". Sconfigge il gigante, e quest'ultimo decide di unirsi all'eroe lettone per combattere il nemico comune, ossia i missionari tedeschi, guidati da \"Padre D\u012bterich\". \"L\u0101\u010dpl\u0113sis\" compie un altro atto eroico passando la notte in un castello sommerso, rompendo la maledizione e permettendo al castello di riemergere. Ora \"L\u0101\u010dpl\u0113sis\" e \"Laimdota\" sono ufficialmente fidanzati. Successivamente, \"Laimdota\" viene a conoscenza, tramite antichi libri, della verit\u00e0 sulla Creazione e sulla saggezza popolare lettone.\n\"Laimdota\" e \"Koknesis\" sono rapiti e imprigionati in Germania. \"Sp\u012bdala\" convince \"L\u0101\u010dpl\u0113sis\" che questi siano in realt\u00e0 amanti. \"L\u0101\u010dpl\u0113sis\" ritorna a casa, da \"Lielvarde\", e si prepara a salpare per la Germania. La sua imbarcazione si smarrisce nel Mare del Nord, e viene ospitato dalla figlia del \"Vento del Nord\". Nel frattempo, \"D\u012bterich\" e il Principe livoniano \"Kaupa\" si incontrano con il Papa a Roma per pianificare la cristianizzazione della Lettonia. \"L\u0101\u010dpl\u0113sis\" inizia il suo periglioso viaggio verso casa dal Mare del Nord. Deve combattere mostri con tre, sei e nove teste nei pressi delle \"Isole Incantate\". Alla fine, incontra \"Sp\u012bdala\" sull'isola, e la libera dal patto col Diavolo.\n\"L\u0101\u010dpl\u0113sis\" ritrova \"Laimdota\" e \"Koknekis\", che erano riusciti a fuggire dalla Germania ma erano rimasti intrappolati nelle \"Isole Incantate\". \"Koknekis\" dichiara il suo amore per \"Sp\u012bdala\" e i quattro fanno cos\u00ec ritorno in Lettonia.\nUn doppio matrimonio viene celebrato durante le festivit\u00e0 di San Giovanni, ma glie eroi sono presto coinvolti nelle battaglie contro i crociati tedeschi. Dopo molti scontri, i tedeschi sono respinti, e il loro capo, il \"Vescovo Albert\", porta rinforzi dalla Germania, incluso il \"Cavaliere Nero\".\n\"Kangars\" scopre il segreto del vigore di \"L\u0101\u010dpl\u0113sis\" e lo rivela ai tedeschi: la madre di \"L\u0101\u010dpl\u0113sis\" era per met\u00e0 orso, e la sua forza sovrumana risiede quindi nelle sue orecchie da orso. I cavalieri tedeschi si recano quindi da \"Lielvarde\" offrendo la pace. \"L\u0101\u010dpl\u0113sis\" organizza quindi una giostra cavalleresca amichevole, durante la quale viene indotto a sfidare il \"Cavaliere Nero\". Quest'ultimo riesce a tagliare le orecchie di \"L\u0101\u010dpl\u0113sis\", e i due combattenti finiscono nel Daugava e scompaiono.\nControversie storiche.\nIspirato dal nazionalismo romantico, l'opera riflette la percezione della vita nel XIX secolo, e potrebbe sembrare troppo pretenzioso al giorno d'oggi. Nonostante sia basato sul folklore lettone, si possono ravvisare caratteri propri della morale cristiana. Alcune tra le divinit\u00e0 lettoni sono inventate, altre prese in prestito dalla tradizione lituana, e altre hanno cambiato ruolo. Anche i fatti storici citati sembrano essere travisati; per esempio, pare che il condottiere tedesco \"Dietrich\" sia stato presente in Lettonia attorno all'anno 1200, ma il primo condottiere tedesco chiamato Dietrich fu Dietrich von Gr\u00fcningen, Signore di Livonia, nato attorno al 1210.\nI caratteri sono sviluppati in maniera rozza; non hanno quasi motivazioni per le loro azioni, non si guardano mai indietro per pensare a cosa hanno fatto. Per esempio, \"Kangars\" tradisce sia la propria patria sia la propria religione per salvarsi la vita; ma successivamente aiuta i crociati in tutte le maniere possibili senza ripensamenti o timori.\nIl \"Giorno di L\u0101\u010dpl\u0113sis\".\nIl \"Giorno di L\u0101\u010dpl\u0113sis\" (in lingua lettone: \"L\u0101\u010dpl\u0113\u0161a Diena\") viene celebrato il giorno 11 novembre. In questa data, i lettoni non commemorano la fine della Prima guerra mondiale del 1918 (come accade in molte altre nazioni), bens\u00ec la vittoria contro i Bermontiani nella Battaglia di R\u012bga dell'anno successivo."}
{"id": "1493814", "revid": "25624", "url": "https://it.wikipedia.org/wiki?curid=1493814", "title": "Chiamparino", "text": ""}
{"id": "1493841", "revid": "287204", "url": "https://it.wikipedia.org/wiki?curid=1493841", "title": "Lacplesis", "text": ""}
{"id": "1493842", "revid": "287204", "url": "https://it.wikipedia.org/wiki?curid=1493842", "title": "83 Leonis", "text": "83 Leonis (83 Leo) \u00e8 un sistema stellare binario nella costellazione del Leone. \u00c8 formato da due stelle arancioni, pi\u00f9 fredde del nostro Sole. La primaria (83 Leonis A) \u00e8 una subgigante arancione, l'altra (83 Leonis B) \u00e8 una nana arancione. Le due stelle sono separate da almeno 515 UA. Esiste anche una componente ottica che appare vicino al sistema solo per ragioni di prospettiva.\nNel 2005 \u00e8 stato scoperto un pianeta extrasolare attorno alla componente B, cui se ne aggiunto un secondo nel 2010.\nIl sistema stellare.\nEntrambe le componenti A e B condividono lo stesso moto proprio, e questo conferma il loro legame gravitazionale. Le stelle sono separate da almeno 515 UA, ma la vera distanza potrebbe essere anche molto maggiore.\nIl Washington Double Star Catalog elenca un'altra stella, di magnitudine 14,4, ma dato che si muove in direzione diversa non fa parte del sistema di 83 Leonis.\nSistema planetario.\nNel 2005 \u00e8 stato scoperto il primo esopianeta attorno a 83 Leonis B usando il metodo della velocit\u00e0 radiale. Il pianeta orbita molto vicino alla stella madre, a 0,12 U.A., completa un'orbita in 17 giorni e la sua massa \u00e8 non meno dell'11% di quella di Giove.\nNel 2010 \u00e8 stato scoperto il secondo pianeta del sistema, 83 Leonis Bc, che orbita ad oltre 5 U.A. in un periodo di quasi 5000 giorni. La massa stimata di quest'ultimo \u00e8 circa un terzo della massa gioviana.\nIl sistema di 83 Leonis B"}
{"id": "1493847", "revid": "73125", "url": "https://it.wikipedia.org/wiki?curid=1493847", "title": "83 Leonis A", "text": ""}
{"id": "1493850", "revid": "73125", "url": "https://it.wikipedia.org/wiki?curid=1493850", "title": "83 Leonis B", "text": ""}
{"id": "1493852", "revid": "119806811", "url": "https://it.wikipedia.org/wiki?curid=1493852", "title": "83 Leonis Bb", "text": "83 Leonis Bb \u00e8 un pianeta extrasolare in orbita alla stella 83 Leonis B.\nIl pianeta \u00e8 stato scoperto nel 2005 dal team del California and Carnegie Planet Search, che ha usato il metodo della velocit\u00e0 radiale per individuarlo.\nEra uno dei pianeti pi\u00f9 piccoli conosciuti al momento della scoperta, avendo una massa che \u00e8 meno della met\u00e0 di quella di Saturno. Segue un'orbita circolare molto vicina alla propria stella, con un periodo orbitale di soli 17 giorni."}
{"id": "1493854", "revid": "767487", "url": "https://it.wikipedia.org/wiki?curid=1493854", "title": "Echoes, Silence, Patience &amp; Grace", "text": "Echoes, Silence, Patience &amp; Grace \u00e8 il sesto album in studio del gruppo musicale statunitense Foo Fighters, pubblicato il 25 settembre 2007 dalla RCA.\nDescrizione.\nAnticipato dal singolo \"The Pretender\", pubblicato per il download digitale il 17 settembre 2007, \"Echoes, Silence, Patience &amp; Grace\" \u00e8 stato prodotto da Gil Norton, che gi\u00e0 in precedenza ha lavorato con la band per la creazione del secondo album, \"The Colour and the Shape\". L'album \u00e8 stato primo nella classifica britannica, vendendo 135.685 copie durante la prima settimana in commercio.\nIn un'intervista radiofonica per la XFM pubblicata il 26 aprile 2007, Dave Grohl, frontman del gruppo, dichiar\u00f2: \nNomination e riconoscimenti.\nQuesto disco ha fatto guadagnare ai Foo Fighters cinque candidature ai Grammy Awards 2008, precisamente per \"Album dell'anno\", \"Miglior album rock\" per l'album in s\u00e9, \"Record dell'anno\", \"Miglior interpretazione hard rock\" e \"Miglior canzone rock\" per \"The Pretender\". Ne hanno vinte due."}
{"id": "1493856", "revid": "640277", "url": "https://it.wikipedia.org/wiki?curid=1493856", "title": "83 Leonis B b", "text": ""}
{"id": "1493883", "revid": "120376238", "url": "https://it.wikipedia.org/wiki?curid=1493883", "title": "Michelangelo Verso", "text": "Biografia.\nInizi\u00f2 a cantare in chiesa all'et\u00e0 di sette anni, poi, verso i quindici, il maestro di conservatorio Carmelo Giacchino lo invit\u00f2 a partecipare come solista nel Coro della Conca d'oro, dove cant\u00f2 le canzoni dialettali dell'epoca e partecip\u00f2 a molte tourn\u00e9e, anche all'estero, riscuotendo successi ovunque.\nNel 1941, con il cantante Achille Togliani, vinse una borsa di studio per diventare attore-cantante al Centro sperimentale di cinematografia di Roma, ma, a causa della guerra, non riusc\u00ec a finire quegli studi. A Cinecitt\u00e0 ebbe modo di conoscere personalmente diversi attori, tra i quali Amedeo Nazzari (accanto al quale recit\u00f2 in una breve scena ne \"La bella addormentata\"), Luisa Ferida, Osvaldo Valenti, Rossano Brazzi, Carla Del Poggio, Tot\u00f2 e Miria di San Servolo. L'anno dopo arriv\u00f2 in finale ad un concorso di canto all'EIAR, cantando in diretta nella trasmissione radiofonica \"Trenta minuti nel mondo\", dove gli ascoltatori potevano votare tramite cartoline postali.\nIl 13 marzo 1948 fece il suo debutto con il ruolo di Edgardo nella \"Lucia di Lammermoor\" al Teatro Massimo di Palermo, dove, il 22 maggio 1949, cant\u00f2 anche, con il ruolo del Conte d'Almaviva, ne \"Il barbiere di Siviglia\". Nello stesso anno il tenore Beniamino Gigli lo scelse tra i tenori emergenti per cantare, sempre al Teatro Massimo, il 2 dicembre, in un concerto lirico a totale beneficio del Comitato Cittadino \"Salviamoli\", offerto e organizzato dallo stesso Gigli. Verso apr\u00ec il concerto con la romanza \"Vieni\" di Denza e cant\u00f2, come penultimo brano in programma, l'aria \"Che gelida manina\" dalla \"Boh\u00e8me\" di Puccini.\nNel 1950, avendo vinto un Concorso Internazionale per cantanti lirici, gli venne assegnata una borsa di studio per perfezionamento all'Accademia Musicale Chigiana di Siena, dove studi\u00f2 con il soprano Ines Alfani-Tellini e il maestro Giorgio Favaretto. Nel saggio finale fu scelto per cantare nella Basilica di San Francesco, con orchestra e coro diretti dal maestro Andrea Morosini, nel concerto commemorativo per il cinquantenario del decesso del musicista Giuseppe Verdi, ottenendo un grande successo di pubblico e di critica.\nSeguirono poi le prime registrazioni sui dischi a 78 giri: \"Vitti 'na crozza\" su dischi Cetra nel 1951, \"...E vui durmiti ancora!\" e tante altre canzoni classiche siciliane e napoletane su dischi Fonit nel 1952 (\"Torna!\", \"Passione\", \"Addio a Napoli\"). Nello stesso anno fu invitato dal maestro Furio Rendine per partecipare al Festival della Canzone napoletana, \"La Piedigrotta\" che durava due mesi, dove cant\u00f2, accompagnato dall'orchestra Anepeta, \"'E campane napulitane\", canzone che fu premiata e registrata anche su disco Fonit. La stampa locale lo elogi\u00f2 come \"II nuovo Caruso\" per aver cantato senza microfono. Sempre nello stesso anno fu invitato dal MSI a registrare l'inno \"Sorgi Sicilia\" di Alfredo Cucco su dischi della Vis Radio che, per motivi di opportunit\u00e0 politica, fu introdotta come retro de \"La canzone del Piave\".\nNel 1953 fu ingaggiato per cantare in America dove, nel 1954, al Metropolitan Opera House di New York, interpret\u00f2 il ruolo del Conte d'Almaviva ne \"II barbiere di Siviglia\".\nNegli anni successivi fece molti concerti, tourn\u00e9e, spettacoli e programmi per radio e televisione negli Stati Uniti e in Sud America. In questo periodo ebbe occasione di conoscere personalmente attori famosi come Jane Russell e Robert Mitchum, di esibirsi a Cuba con \u00c9dith Piaf e nel famoso night club Tropicana con Maurice Chevalier e Nat King Cole.\nLa moglie, la corista olandese Marion Fernhout, sposata in Messico nel 1958, lo seguiva nei viaggi e nel 1959, mentre erano in Ecuador, nacque il loro figlio, Michelangelo Jr.\nIn America, dal 1955 al 1959, Verso incise dischi a 78 e 33 giri per la Columbia Records messicana e dischi a 45 giri per la Onyx e la Granja. Al rientro dall'America, dal 1962 al 1964, seguirono dischi italiani a 45 giri registrati con la Phonotype, la Zephyr, la Fonola Dischi e la Primary. Nel 1962 vinse il 12\u00ba Festival della Nuova Canzone Siciliana di Castellammare del Golfo con le canzoni \"Carritteri 'nnamuratu\" (primo premio) e \"Saridda\" (secondo premio), che furono registrate immediatamente su dischi.\nNegli anni settanta e ottanta visse con la sua famiglia nei Paesi Bassi, dove cant\u00f2 in programmi teatrali e per radio e televisione. Rientrato nel 1988 a Palermo, fu invitato a cantare in diverse trasmissioni radiofoniche per la Rai e nelle varie emittenti televisive della Sicilia.\nIl 19 febbraio 1994 diede l'addio alle scene con un concerto lirico in memoria di Beniamino Gigli al Teatro Ranchibile di Palermo.\nL'artista palermitano ricevette diverse onorificenze, tra le quali, nel 1989 la targa \"Premio Internazionale Tito Schipa\", nel 1990 a Roma la targa d'oro \"Omaggio a Beniamino Gigli\" e nel 1994 la targa \"Omaggio a Enrico Caruso\"; nel 1998 fu nominato membro onorario del fan club \"The Friends of Mario Lanza\" di Inghilterra e nel 2003 ricevette dal consiglio comunale di Palermo la targa d'argento \"Premio alla carriera a Michelangelo Verso - Voce chiara e robusta apprezzata nel mondo e dai critici\".\nMichelangelo Verso cant\u00f2 fino all'et\u00e0 di ottantadue anni, registrando nel 2002 il CD \"E lucevan le stelle - Romanze Vol. 4\"."}
{"id": "1493884", "revid": "1573940", "url": "https://it.wikipedia.org/wiki?curid=1493884", "title": "Amazonepeira", "text": "Amazonepeira \u00e8 un genere di ragni appartenente alla famiglia Araneidae.\nEtimologia.\nIl nome deriva dalla regione brasiliana amazzonica dove tutte le specie sono state rinvenute e, per la seconda parte, dal greco , \"ep\u00ec\", cio\u00e8 \"sopra\" e , \"\u00e8irein\", cio\u00e8 \"intrecciare\".\nDistribuzione.\nLe cinque specie oggi note di questo genere sono state rinvenute in America meridionale: Brasile (nello Stato di Amazonas sono presenti tutte le specie), Ecuador, Per\u00f9, Suriname e Bolivia.\nTassonomia.\nA maggio 2011, si compone di 5 specie:"}
{"id": "1493887", "revid": "122905197", "url": "https://it.wikipedia.org/wiki?curid=1493887", "title": "Scienza di confine", "text": "La scienza di confine (dall'inglese \"fringe science\") \u00e8 per sua stessa definizione, quella serie di controverse teorie o discutibili ricerche scientifiche che si pongono ai confini della corrente principale delle discipline accademiche convenzionalmente riconosciute. Quella di \"scienza di confine\" \u00e8 una frase utilizzata per descrivere qualsiasi ricerca scientifica all'interno di un campo di studio ben definito e istituzionalizzato che si allontana significativamente dalle teorie accettate dalla corrente principale (in inglese \"mainstream\") di quei ricercatori, o che sono eterodosse rispetto a teorie ortodosse che sono alla base o comuni a molte altre discipline scientifiche.\nMentre esiste qualche esempio di ricercatori appartenenti alla corrente principale della scienza che propugnano idee alquanto eccentriche all'interno della propria disciplina di competenza (ad esempio James Dewey Watson, uno dei due biochimici scopritori della molecola del DNA, che sosteneva la possibilit\u00e0 che la molecola fosse stata diffusa nell'universo grazie a sonde interplanetarie extraterrestri e che non fosse il semplice prodotto dell'evoluzione sulla Terra; oppure il biochimico Peter Duesberg che sostiene che il virus HIV non sia la causa dell'AIDS), molte tra le \"idee scientifiche di confine\" sono postulate da individui che non appartengono affatto all'ambito della scienza, oppure da scienziati che lentamente si sono collocati al di fuori della corrente principale delle proprie discipline. Un altro uso del termine \u00e8 nella descrizione di campi del sapere che non possono essere (sia per la mancanza di evidenza o di riproducibilit\u00e0 scientifica), riconosciute come \"scienza in buona fede\", anche se a questi campi di ricerca si attribuisce piuttosto il termine di pseudoscienza.\nDefinizione.\nTradizionalmente, il termine \"scienza di confine\" viene utilizzato per descrivere teorie inusuali e modelli per la scoperta che comunque si basano su principi scientifici stabiliti come validi. Queste teorie possono essere difese da scienziati che sono autorit\u00e0 riconosciute dalla vasta comunit\u00e0 scientifica (tipicamente grazie alla pubblicazione di studi approvati con la metodica revisione paritaria da scienziati di pari grado di reputazione), ma spesso questo non \u00e8 sempre il caso. Spesso la corrente principale di ogni scienza commetter\u00e0 errori o piccole imprecisioni, ma per lo pi\u00f9 il campo di base e comune di queste scienze si accorda a standard accettati, e la sua tipica caratteristica a opporsi a cambiamenti profondi, d\u00e0 luogo ad approfonditi e ponderati giudizi collettivi come reazione a proposte rivoluzionarie. Alcune tra le odierne teorie ampiamente condivise (come ad esempio in planetologia e geologia, la teoria della deriva dei continenti proposta da Wegener) vennero classificate al loro apparire come scienza di confine (o pseudoscienza) e rimasero sotto una cattiva luce, anche per molti decenni. Viene messo in evidenza che:\nI confini categorici tra la scienza di confine e la pseudoscienza sono ampiamente oggetto di disputa. La scienza di confine \u00e8 vista da molti scienziati come razionale ma piuttosto improbabile. Il consenso scientifico pu\u00f2 dilazionare l'accettazione di una \"scienza di confine\" valida per un certo numero di ragioni, che comprende l'incompletezza dei dati presentati o la presenza di evidenze contraddittorie. Semplicemente, la scienza di confine pu\u00f2 essere una protoscienza che non \u00e8 stata ancora accettata dalla gran maggioranza degli scienziati. Uno scienziato \"di confine\" pu\u00f2 eseguire osservazioni \"al limite\" e arrivare a conclusioni \"azzardate\" pur seguendo i cardini del metodo scientifico.\nStoricamente l'accettazione della \"scienza di confine\" da parte degli scienziati della corrente principale \u00e8 dipesa dalla qualit\u00e0 delle scoperte che sono state fatte da quelli stessi scienziati o dall'intero comparto (ad. es la fisica nucleare), dalle premesse di base, dal significato ultimo dei suoi risultati, dai traguardi e possibili applicazioni pratiche che si intravedono. L'espressione \"scienza di confine\" \u00e8 spesso considerata insultante. Ad esempio Lyell D. Henry, Jr. scrisse che \"'fringe science' \u00e8 una frase che suggerisce anche \"kookiness\". Questa convinzione pu\u00f2 essere stata ispirata dall'eccentricit\u00e0 dei ricercatori di punta ai confini della scienza (colloquialmente soprannominati scienziati pazzi).\nEsempi contemporanei di scienza di confine.\nTra i casi della fine del XX secolo che sono particolarmente vicini al nostro presente:\nMultiverso (teoria di Hugh Everett III).\nIl concetto di multiverso viene formalizzato matematicamente nella \"interpretazione a molti mondi\" della meccanica quantistica, proposta da Hugh Everett III nella sua tesi di dottorato (MWI); questa interpretazione prevede che ogni misura quantistica porti alla divisione dell'universo in tanti universi paralleli quanti sono i possibili risultati dell'operazione di misura.\nLa teoria MWI ha un parametro di tempo condiviso. In molte delle sue formulazioni, tutti gli universi costituenti il multiverso sono strutturalmente identici, e possono esistere in stati diversi, con identiche leggi fisiche e valori delle costanti fondamentali. Gli universi costituenti sono inoltre non-comunicanti, nel senso che non pu\u00f2 esservi un transito di informazioni tra di essi, anche se nell'ipotesi di Everett possono influenzarsi reciprocamente.\nIl grande fisico danese Niels Bohr liquid\u00f2 questa teoria, che prevede la contemporanea coesistenza di tutte le soluzioni della funzione d'onda dell'elettrone, definendola come \"una forma di teologia\", preferendo l'interpretazione di Copenaghen, che prevede il \"collasso della funzione d'onda\" al momento dell'osservazione.\nFusione fredda.\nL'ipotetica reazione nucleare di fusione nota come \"fusione fredda\", che avverrebbe a temperature e pressione vicine a quelle ambientali, fu presentata dagli scienziati Martin Fleischmann dell'Universit\u00e0 di Southampton in Inghilterra e Stanley Pons dell'Universit\u00e0 dello Utah nel marzo del 1989. Sono stati eseguiti molti tentativi di replicare questo esperimento, ma con scarso successo.\nDa allora numerosi scienziati con qualifiche tra le pi\u00f9 varie hanno contribuito alle ricerche in questo campo o hanno partecipato alle \"International Conference on Condensed Matter Nuclear Science\". Nel 2004 il dipartimento statunitense per l'energia (United States Department of Energy, USDOE) decise di rivedere l'intera questione della fusione fredda, per determinare se le politiche americane riguardo alla fusione fredda dovessero cambiare, in seguito alle nuove evidenze sperimentali, e nel 2004 il Dipartimento dell'Energia Americano realizz\u00f2 un convegno sulla fusione fredda.\nAumento della longevit\u00e0.\nIl ricercatore Aubrey de Grey, presentato nel programma TV \"60 Minutes\" del 2006 lavora su studi \"avanzati\" per rallentare e/o mitigare l'invecchiamento umano. Molti altri scienziati pensano che la sua ricerca sia \"scienza di confine\". In un articolo della rivista \"Technology Review\" (del 2006), si legge che, \"SENS (L'ipotesi di De Grey) \u00e8 altamente speculativa. Molte delle sue proposizioni non sono riproducibili, n\u00e9 possono essere riprodotte con l'odierna tecnologia e le attuali conoscenze scientifiche. Secondo il commentarista Myhrvold, le proposte di De Grey si trovano in un'anticamera della scienza, aspettando una verifica indipendente. La SENS correntemente non si pu\u00f2 dimostrare come vera, ma non \u00e8 sicuro che non la si possa realizzare in futuro.\"\nEsempi storici di scienza di confine declassati a pseudoscienza.\nTra i casi ormai \"storici\" di scienza di confine declassati a pseudoscienza, pi\u00f9 spesso menzionati, vi sono:\nParagoni.\nLa scienza di confine pu\u00f2 essere distinta da altre categorie che sembrano similari, ma che sono peggiorativi in natura, che sono le seguenti:\nControversie su base religiosa.\nVerso la fine del XX secolo alcuni critici di ispirazione religiosa, riguardo a campi della ricerca scientifica che secondo loro sono in contrasto con alcuni brani della Bibbia (come l'evoluzionismo oppure la cosmologia o la planetologia), cercarono di etichettare certe idee, materie e spiegazioni scientifiche come \"controverse\" (poco pi\u00f9 di teorie non dimostrate), per lo pi\u00f9 in aspetti scientifici che contraddicono la lettura letterale o fondamentalista di determinati scritti religiosi, servendosi di alcune recenti ipotesi scientifiche riguardo a certi aspetti di questi argomenti, prendendoli come prova che le teorie scientifiche precedenti non avrebbero una validit\u00e0 conclusiva. Alcuni dichiarano che questo processo lascia aperta una finestra per l'intervento divino sulla creazione e per il cosiddetto \"disegno intelligente\". Tra le discipline scientifiche interessate si citano la paleoantropologia, la sessualit\u00e0 umana, l'evoluzione degli esseri viventi, la geologia e la paleontologia.\nQuesti tentativi sono stati comunque liquidati dagli epistemologi come risultato di una cattiva comprensione del processo scientifico (che in partenza dovrebbe essere totalmente neutro rispetto a qualsiasi opinione), che viene percepito dagli scienziati come una sorta di dialogo che non dovr\u00e0 mai concludersi, a dispetto del desiderio del pubblico di assistere alla vittoria definitiva di una fazione. Come sostiene Donald E. Simanek, professore di fisica alla Lock Haven University della Pennsylvania, \"Troppo spesso ipotesi speculative e tentativi della ricerca scientifica di punta sono state trattate come se fossero verit\u00e0 scientifiche, e dunque per questo vengono accettate da un pubblico desideroso di risposte immediate, pubblico che ignora il fatto che se la scienza progredisce dall'ignoranza alla comprensione [di un sistema di conoscenze ndt], si deve passare attraverso una fase di transizione fatta di confusione e incertezza.\"\nI mezzi di comunicazione giocano un ruolo nella genesi e propagazione di controversie e riescono a far passare la visione che certi campi della scienza siano controversi. Nel libro \"Optimising Public Understanding of Science: A Comparative Perspective\" di Jan Nolin et al., gli autori dichiararono che \"Dalla prospettiva dei media risulta evidente che la scienza controversa vende, non soltanto a causa del suo valore narrativo ma anche perch\u00e9 spesso si collega a questioni sociali molto rilevanti.\"\nRiferimenti culturali.\nNella serie TV \"Fringe\" (da \"fringe science\") i protagonisti indagano su eventi inesplicabili riguardanti la scienza \"di confine\" come universi paralleli, organismi geneticamente modificati, ecc."}
{"id": "1493889", "revid": "767487", "url": "https://it.wikipedia.org/wiki?curid=1493889", "title": "Lonely Hearts", "text": "Lonely Hearts \u00e8 un film noir del 2006, diretto da Todd Robinson.\nIl film \u00e8 basato sulla vera storia di Elmer C. Robinson, il poliziotto che diede la caccia a Martha Beck e Raymond Fernandez, gli assassini dei \"cuori solitari\" negli anni quaranta.\nSullo stesso soggetto, vennero realizzati i film \"I killers della luna di miele\" (1970) di Leonard Kastle e Profundo Carmes\u00ec (1996) di Arturo Ripstein.\nTrama.\nUna donna, dopo aver apparecchiato una tavola per due con al centro una torta di \"felice anniversario\", toglie un coperto e mette al suo posto un album di ritagli sul quale appoggia la fede che si \u00e8 appena sfilata dal dito. Quindi entra nel bagno e, presso la vasca, si spara un colpo alla tempia.\nTre anni dopo, l'otto marzo 1951, due detective della polizia, Elmer Robinson e Charles Hilderbrandt, entrano nel carcere di Sing Sing per assistere all'esecuzione sulla sedia elettrica di Raymond Fernandez e Martha Beck, una coppia di criminali incastrati da Elmer.\nElmer, vicecapo della squadra omicidi in un distretto di New York, viene spregiativamente chiamato \"Buster\" dal suo capo e sbeffeggiato da alcuni suoi colleghi da quando, piuttosto che indagare sulla scena del crimine, preferisce occuparsi del lavoro d'ufficio. Era stato lui, infatti, a scoprire in casa sua il cadavere della moglie, la donna suicidatasi in bagno.\nRay \u00e8 un seducente truffatore che, con un sistema collaudato, risponde agli annunci dei cuori solitari circuendo vedove o zitelle, purch\u00e9 danarose e facili da depredare.\nUn giorno, con la solita tecnica, Ray incontra Martha, una donna conturbante e navigata, la quale si concede e si associa a lui in modo imprevedibile.\nElmer, una sera, accompagna Hilderbrandt che deve rispondere alla chiamata di un collega per una morte sospetta. Si trova cos\u00ec di fronte ad un'altra donna morta dissanguata in una vasca da bagno. La donna, giovane e bella, ha lasciato una lettera in cui racconta di aver visto il suo ragazzo che si accoppiava con quella che lui le aveva presentato come sua sorella. La morta era incinta e, nonostante tutto faccia pensare al suicidio, Elmer Robinson, intuendo che si tratta di un caso di truffa finita male ai danni di un cuore solitario, vuole indagare personalmente e torna sul campo.\nIn casa, Elmer ha un rapporto conflittuale con il figlio Eddie che lo ritiene responsabile della morte della madre, mentre lui \u00e8 poco presente e vive una tormentata relazione con Ren\u00e9e, una donna che lavora al distretto di polizia.\nRay, intanto, con l'aiuto di Martha sta cercando di irretire un'altra vittima, una donna single con una bambina, inviandole una lettera per preannunciare la data del suo futuro arrivo insieme alla sorella.\nRobinson, nel mentre, indagando sul caso del suicidio sospetto, scopre che la donna aveva ricevuto un indennizzo di diecimila dollari come vedova di guerra e teneva in banca una somma notevole che lei aveva spostato su un conto cointestato con un tale Raymond Martin e che quest'ultimo aveva ritirato tutto in contanti il giorno seguente.\nParallelamente, Ray, sempre accompagnato da Martha, sta ripetendo con l'ultima conquista il giochetto del conto cointestato.\nLa scomparsa di una donna di cinquantatre anni che si trovava in compagnia di due persone che corrispondono ai ricercati Ray Martin e a sua sorella, viene denunciata dalla figlia la quale rivela ai detective che ha ricevuto dalla madre una lettera scritta con una calligrafia contraffatta, che la casa della madre \u00e8 stata venduta e che il suo conto in banca \u00e8 stato chiuso. Una foto della persona scomparsa con accanto colui che si fa chiamare Raymond Martin viene diffusa fra la polizia ed iniziano le ricerche.\nUn agente rivela a Elmer di avere in precedenza fermato l'uomo della foto e di aver controllato la sua patente. Scoperta la vera identit\u00e0 di Ray, inizia la caccia all'uomo e alla sedicente sorella.\nMartha, quando la sua gelosia verso le donne che si innamorano di Ray ha il sopravvento, viene presa da furore omicida e plagia il suo uomo spingendolo a diventare uno spietato assassino. La coppia si lascia dietro una scia di sangue e la polizia ne segue le tracce fino in Michigan.\nIn Michigan, Ray ha ammazzato la madre single, un poliziotto e un ambulante e l\u00e0 viene arrestato insieme a Martha subito dopo aver ucciso anche la bambina. In quello stato la massima pena \u00e8 l'ergastolo. Martha, per\u00f2, con cinismo confessa ad Elmer l'omicidio della donna scomparsa nello stato di New York e si vanta di esserne responsabile quanto Ray.\nI due vengono quindi estradati e processati a New York. Accusati di tre omicidi e sospettati di altri venti, vengono giudicati colpevoli e condannati alla pena capitale con esecuzione immediata.\nElmer, dopo aver assistito all'esecuzione prima di Ray e poi di Martha, lascia la polizia, si riconcilia col figlio e si ritrova con Ren\u00e9e, andando verso giorni migliori.\nProduzione.\nElmer C. Robinson, il poliziotto che nella realt\u00e0 ha condotto le indagini che portarono all'arresto dei due assassini seriali e che nel film \u00e8 interpretato da John Travolta, era il nonno di Todd Robinson, regista del film.\nL'album di ritagli di giornale che si vede durante i titoli iniziali del film \u00e8 effettivamente quello che la nonna del regista, morta suicida, teneva con le foto e gli articoli dedicati al lavoro del marito.\nNei titoli di coda compare la dedica a Edward E. Robinson, padre del regista, che nel film \u00e8 interpretato dal giovane Dan Byrd."}
{"id": "1493890", "revid": "486946", "url": "https://it.wikipedia.org/wiki?curid=1493890", "title": "Taddeo Mackerel", "text": ""}
{"id": "1493891", "revid": "144796", "url": "https://it.wikipedia.org/wiki?curid=1493891", "title": "Pompeo Litta - Biumi", "text": ""}
{"id": "1493892", "revid": "224244", "url": "https://it.wikipedia.org/wiki?curid=1493892", "title": "Caltagirone S.p.A.", "text": ""}
{"id": "1493894", "revid": "729019", "url": "https://it.wikipedia.org/wiki?curid=1493894", "title": "Maio", "text": "Maio \u00e8 un'isola di Capo Verde, appartenente al gruppo delle Sotavento. L'intera isola costituisce il territorio della Contea di Maio.\nStoria.\nL'isola fu scoperta il 1\u00ba maggio 1460 dai navigatori Diogo Gomes e Ant\u00f3nio de Noli, prendendo nome dal mese in cui si realizz\u00f3 tale avvenimento. Dopo la nascita dei primi insediamenti, ebbe un periodo di prosperit\u00e0 economica legata soprattutto alla raccolta del sale.\nPoich\u00e9 molte navi inglesi passavano di l\u00e0 per fare rifornimento, il porto d'imbarco prende il nome di Porto Ingl\u00eas.\nNel XIX secolo, l'economia dell'isola raggiunse il suo apogeo con l'esportazione di sale verso il Brasile.\nGeografia.\nMaio \u00e8 la pi\u00f9 orientale del gruppo delle isole Sotavento; si trova a sud di Boa Vista e ad est di Santiago. Ha una lunghezza di 31\u00a0km dall'estremit\u00e0 nord (Ponta Cais) a quella sud e una larghezza compresa fra 20 e 25\u00a0km, per un'area complessiva di 269\u00a0km\u00b2.\nIl punto pi\u00f9 elevato \u00e8 Monte Penoso (436\u00a0m), sulla costa orientale. Nella parte settentrionale dell'isola si trova una pianura salina nota come Terra Salgadas. La costa comprende diverse baie, tra cui Gale\u00e3o e Santana.\nInsediamenti.\nOltre al capoluogo Vila do Maio, l'isola comprende alcuni insediamenti formati a volte da poche abitazioni sparse: Alcatraz, Barreiro, Calheta, Figueira da Horta, Figueira Seco, Jo\u00e3o, Lagoa, Monte Branco, Morro, Morrinho, Pedro Vaz, Pil\u00e3o C\u00e3o, Porto Cais, Praia Gon\u00e7alo, Ribeira Dom Jo\u00e3o, Santo Ant\u00f4nio\nStrutture.\nVila do Maio \u00e8 sede di un aeroporto. Vi si trovano anche alcune scuole, chiese, strutture alberghiere e un pontile a cui attracca il traghetto (settimanale) che collega l'isola con Santiago."}
{"id": "1493904", "revid": "29244", "url": "https://it.wikipedia.org/wiki?curid=1493904", "title": "Pelagia discoidea", "text": ""}
{"id": "1493905", "revid": "29244", "url": "https://it.wikipedia.org/wiki?curid=1493905", "title": "Pelagia flaveola", "text": ""}
{"id": "1493906", "revid": "1573940", "url": "https://it.wikipedia.org/wiki?curid=1493906", "title": "Pelagia", "text": "Pelagia \u00e8 un genere di meduse della famiglia Pelagiidae. Le specie di questo genere si distinguono per la presenza di otto tentacoli marginali (ossia che dipartono dai margini dell'esombrella) alternati con otto semplici ropali."}
{"id": "1493908", "revid": "1573940", "url": "https://it.wikipedia.org/wiki?curid=1493908", "title": "Pelagiidae", "text": "Pelagiidae \u00e8 una famiglia di scifomeduse dell'ordine Semaeostomeae.\nDescrizione.\nLe Pelagidae hanno una forma relativamente semplice: una campana senza canale ad anello, dai margini della quale dipartono dei tentacoli, nella quale la cavit\u00e0 gastrovascolare \u00e8 separata in sacche uniformi e con \"braccia\" orali che si estendono come dei tentacoli pi\u00f9 spessi.\nTassonomia.\nLa famiglia comprende i seguenti generi:"}
{"id": "1493909", "revid": "78273", "url": "https://it.wikipedia.org/wiki?curid=1493909", "title": "Gendarmerie", "text": ""}
{"id": "1493910", "revid": "124447055", "url": "https://it.wikipedia.org/wiki?curid=1493910", "title": "Giuliano Taccola", "text": "Biografia.\nIl giovane Taccola inizi\u00f2 la carriera sportiva con la squadra della sua cittadina natale, la Uliveto. Con la maglia dei termali si distinse nel Campionato Provinciale Ragazzi di Pisa nelle stagioni 1957-1958 e 1958-1959, mettendosi in luce presso gli osservatori del Genoa, da cui venne prelevato e nel cui vivaio crebbe prima di iniziare la carriera professionistica tra Serie B e Serie C con le maglie di Alessandria, , Entella e Savona; nel 1966 fu tra i protagonisti della promozione del Savona in Serie B.\nDurante la fortunata stagione in biancobl\u00f9 fu notato da Fulvio Bernardini, che lo consigli\u00f2 alla Roma: dopo un anno con il Genoa in serie B avvenne l'esordio in Serie A il 24 settembre 1967 a Milano, incontro di apertura del campionato 1967-68, nel quale Taccola realizz\u00f2 anche un goal contro l'Inter, nella gara che la Roma chiuse con un pareggio per 1-1.\nLa morte e l'inchiesta sulle cause.\nNel corso della stagione 1968-69 il rendimento di Taccola cal\u00f2 improvvisamente a causa di febbre alta e continui malesseri.\nI medici della societ\u00e0 capitolina gli diagnosticarono un vizio cardiaco, ma l'allenatore Helenio Herrera scelse comunque di schierarlo regolarmente in prima squadra.\nDopo una visita da due otorinolaringoiatri, il 5 febbraio Taccola fu sottoposto ad un intervento per l'asportazione delle tonsille a Villa Bianca. L'operazione non risult\u00f2 semplice, Taccola ebbe numerose emorragie durante l'intervento, e appena fu dimesso gli venne prescritto un mese di assoluto riposo. Ma prima del tempo stabilito la squadra ricominci\u00f2 a farlo allenare, per evitare che rimanesse troppo tempo lontano dal campo. Spesso, alla fine degli allenamenti, a Taccola si alzava la febbre, il suo peso corporeo era diminuito di cinque chili ed era fortemente debilitato dagli antibiotici che assumeva.\nIl 26 febbraio Taccola gioc\u00f2 una partita di allenamento con la formazione \"De Martino\" e svenne in campo.\nIl 2 marzo s'infortun\u00f2 al malleolo durante un incontro al Ferraris di Genova contro la Sampdoria, cinque giorni dopo segu\u00ec la Roma in ritiro. Durante il soggiorno in albergo svenne nuovamente, e poco dopo torn\u00f2 a casa in taxi, perdendo la cerimonia per l'assegnazione dei premi partita. Arriv\u00f2 a casa molto tardi, con la febbre a 39\u00a0\u00b0C.\nL'11 marzo ripresero gli allenamenti con la formazione capitolina, ma le sue condizioni di salute si facevano sempre pi\u00f9 critiche. Fu convocato comunque per la gara contro il Cagliari, ma dopo un ennesimo svenimento e la febbre che si faceva pi\u00f9 insistente fu escluso dalla gara, e la segu\u00ec dalla tribuna. Poco prima dell'incontro aveva comunicato al medico sociale di sentirsi fortemente debilitato, il sanitario rilev\u00f2 la temperatura corporea, che si rivel\u00f2 essere di 37,4\u00a0\u00b0C e a seguito della quale somministr\u00f2 al calciatore due compresse di antipiretico; negli spogliatoi, a fine incontro (terminato 0-0), Taccola svenne per un malore e sub\u00ec un arresto cardiaco, tanto da indurre il medico sociale della Roma, aiutato da quello del Cagliari, a praticargli massaggio cardiaco in attesa dell'ambulanza che lo trasport\u00f2 all'Ospedale Civile del capoluogo sardo dove, tuttavia, giunse ormai privo di vita poco prima delle 18.\nGiuliano Taccola mor\u00ec il 16 marzo 1969 all'et\u00e0 di 25 anni.\nIl corpo di Taccola, dichiarato deceduto per insufficienza acuta cardio-respiratoria, fu sottoposto ad autopsia presso l'Istituto di Medicina Legale di Cagliari e la relativa cartella clinica fu posta sotto sequestro dalla Procura della stessa citt\u00e0, competente per territorio; sorsero quasi subito interrogativi sui \"media\" per risalire alle responsabilit\u00e0 della morte del giocatore, anche se tra le cause ipotizzate all'epoca figurava al pi\u00f9 la noncuranza: a parte la fatalit\u00e0 e l'imprevedibilit\u00e0 di un malore cardiaco si pens\u00f2 infatti a una reazione allergica a una somministrazione di penicillina o, nella meno benevola delle ipotesi, la colpevole forzatura dei tempi di recupero dai vari infortuni, con logor\u00eco del fisico di Taccola; gli stessi giocatori della Roma denunciarono la fretta messa da Herrera al giocatore affinch\u00e9 potesse tornare in campo quanto prima.\nL'autopsia non determin\u00f2 mai in maniera definitiva le cause che avevano portato alla crisi cardiaco-respiratoria, ciononostante la vedova di Taccola, Marzia Nannipieri, a pi\u00f9 riprese tent\u00f2 di tenere viva l'attenzione sul fatto, accusando di incuria le autorit\u00e0 sportive e denunciando sia l'Associazione Sportiva Roma che la Federazione Italiana Giuoco Calcio per responsabilit\u00e0 dirette od omessi controlli sanitari nonch\u00e9 presentando petizioni a due presidenti della Repubblica per non fare dimenticare la vicenda di suo marito.\nAll'alba del nuovo millennio, con il ritorno alla ribalta di alcune morti dalla causa non chiarita relative a ex giocatori ancora giovani, a partire da Bruno Beatrice, deceduto nel 1987 a 39 anni. Fece scalpore un'intervista rilasciata all\"'Espresso\" da Ferruccio Mazzola (a sua volta scomparso nel 2013), fratello minore del pi\u00f9 famoso Sandro, in cui egli ritenne verosimile che Taccola, allenato a Roma da Helenio Herrera, potesse essere rimasto vittima degli esperimenti farmacologici che l'allenatore sudamericano usava praticare all'Inter su diversi giocatori, fratelli Mazzola compresi al fine di aumentarne la resistenza fisica e la velocit\u00e0 in campo; per tali accuse l'ex giocatore fu denunciato per diffamazione dall'Inter nella persona dell'allora direttore generale Giacinto Facchetti (anch'egli, nel frattempo, a sua volta deceduto), ma fu assolto.\nAl nome di Giuliano Taccola \u00e8 intitolato un club di tifosi del Genoa a Nervi, quartiere del capoluogo ligure, lo stadio di Uliveto Terme e una strada della Capitale, in zona Trigoria, alle spalle della sede della Roma.\nBibliografia.\nRoberto Morassut: Numero 9. Giuliano Taccola la punta spezzata. Roma e la Roma negli anni 60. Roma, Palombi editore - 2016"}
{"id": "1493911", "revid": "119918137", "url": "https://it.wikipedia.org/wiki?curid=1493911", "title": "Chiesa di San Giovanni Battista (Maliseti)", "text": "La chiesa di San Giovanni Battista si trova a Maliseti nel comune di Prato.\nStoria e descrizione.\nRealizzata nel 1969-1970 su progetto di Silvestro Bardazzi e Francesco Gurrieri, ha pianta quadrangolare, paramenti in cemento e mattone, e copertura piana. All'interno sono conservate opere di Alfio Rapisardi (una \"Crocifissione\"), Mihu Vulcanescu (\"Via Crucis\"), statue lignee del XIX secolo-XX secolo."}
{"id": "1493915", "revid": "1805885", "url": "https://it.wikipedia.org/wiki?curid=1493915", "title": "Avast Software", "text": "Avast Software \u00e8 una societ\u00e0 di software con sede a Praga. La societ\u00e0 produce avast!, un diffuso programma antivirus. Il programma si presenta in una versione freeware per gli utenti domestici e in una versione con licenza shareware con molte altre caratteristiche.\nNel novembre 2003 ICSA Labs ha certificato avast! come rivelatore di un virus, ma non come ripulitore di infezioni, successivamente, Avast! \u00e8 passato ai pi\u00f9 rigorosi test di Virus Bulletin e nei confronti con altri software commerciali ha ottenuto uno dei migliori tassi di successo.\nIl 1\u00ba gennaio 2007 il nome ufficiale della societ\u00e0 \u00e8 diventato ALWIL Software. La nuova societ\u00e0 \u00e8 stata costituita dal consorzio di imprese indipendenti in societ\u00e0 per azioni.\nIl 1\u00ba giugno 2010 il nome ufficiale della societ\u00e0 \u00e8 cambiato in AVAST Software.\nIl 7 luglio 2016, la societ\u00e0 rileva AVG Technologies per la cifra di 1,3 miliardi di dollari.\nIl 19 luglio 2017, la societ\u00e0 rileva Piriform.\nNel 2016, AVG aveva 600 dipendenti, $ 155 milioni di entrate annuali e 95 milioni di utenti. L'entit\u00e0 congiunta \u00e8 diventata la pi\u00f9 grande azienda di antivirus al mondo, con una stima del 20% del mercato. Esistevano installazioni Avast o AVG su 160 milioni di dispositivi mobili e 240 milioni di computer desktop. La nuova entit\u00e0 combinata incorpora la propria tecnologia in prodotti software combinati e ha sviluppato un nuovo programma di canali per commercializzarli a proprietari di piccole imprese. Qualche mese dopo, una societ\u00e0 di private equity americana, TA Associates, acquist\u00f2 una partecipazione del 25 percento in AVG per $ 200 milioni.\nAvast ha oltre 435 milioni di utenti attivi mensili e la pi\u00f9 grande quota di mercato tra i fornitori di applicazioni antimalware in tutto il mondo a gennaio 2018. La societ\u00e0 ha circa 1.700 dipendenti nei suoi 25 uffici in tutto il mondo.\nAvast \u00e8 stata fondata da Pavel Baudi\u0161 e Eduard Ku\u010dera nel 1988 come cooperativa.\nStoria.\nAvast \u00e8 stata fondata da Eduard Ku\u010dera e Pavel Baudi\u0161 nel 1988. I fondatori si sono incontrati presso l'Istituto di ricerca per macchine matematiche in Cecoslovacchia. Hanno studiato matematica e informatica, perch\u00e9 il Partito Comunista della Cecoslovacchia avrebbe richiesto loro di unirsi al Partito Comunista per studiare fisica. All'Istituto, Pavel Baudi\u0161 ha scoperto il virus di Vienna su un dischetto e ha sviluppato il primo programma per rimuoverlo. Successivamente, ha chiesto a Eduard Kucera di unirsi a lui nel cofondare Avast come cooperativa. Inizialmente la cooperativa si chiamava Alwil e solo il software si chiamava Avast.\nLa cooperativa fu trasformata in una societ\u00e0 in nome collettivo nel 1991, due anni dopo la rivoluzione del velluto caus\u00f2 un cambio di regime in Cecoslovacchia. Il nuovo regime recise i legami con l'Unione Sovietica e riport\u00f2 il sistema economico del paese in un'economia di mercato. Nel 1995, il dipendente Avast Ond\u0159ej Vl\u010dek scrisse il primo programma antivirus per il sistema operativo Windows 95. Negli anni '90 i ricercatori sulla sicurezza del Virus Bulletin, un'organizzazione di test di sicurezza IT, hanno assegnato ad Avast un premio in ogni categoria testata, aumentando la popolarit\u00e0 del software. Tuttavia, alla fine degli anni '90, la societ\u00e0 stava lottando finanziariamente. Alwil ha respinto le offerte di acquisizione di McAfee, che concedeva in licenza il motore antivirus Avast.\nNel 2001, Alwil stava incontrando difficolt\u00e0 finanziarie, quando si convert\u00ec in un modello freemium, offrendo gratuitamente un prodotto software Avast di base. Come risultato del modello freemium, il numero di utenti del software \u00e8 cresciuto a un milione nel 2004 e 20 milioni nel 2006. L'ex dirigente di Symantec Vince Steckler \u00e8 stato nominato CEO di Avast nel 2009. Nel 2010, Alwil ha cambiato il suo nome in Avast, adottando il nome del software e raccolto $ 100 milioni in investimenti in capitale di rischio. Il dicembre seguente, Avast ha presentato un'offerta pubblica iniziale, ma ha ritirato la sua domanda il luglio successivo, citando cambiamenti nelle condizioni di mercato. Nel 2012, Avast ha licenziato il servizio di supporto tecnico in outsourcing iYogi, dopo aver scoperto che iYogi utilizzava tattiche di vendita fuorvianti per convincere i clienti ad acquistare servizi non necessari. Nel 2013, Avast aveva 200 milioni di utenti in 38 paesi ed era stato tradotto in 43 lingue. All'epoca, la societ\u00e0 aveva 350 dipendenti.\nNel 2014, CVC Capital ha acquistato una partecipazione in Avast per una somma non divulgata. L'acquisto ha valutato Avast in $ 1 miliardo. Pi\u00f9 tardi nello stesso anno, Avast ha acquisito lo sviluppatore di app mobili Inmite per creare le app mobili Avast. Inoltre, nel 2014 il forum di supporto online di Avast \u00e8 stato compromesso, esponendo 400.000 nomi, password e indirizzi e-mail. Entro il 2015, Avast deteneva la pi\u00f9 grande quota di mercato per i software antivirus. Nel luglio 2016, Avast ha raggiunto un accordo per l'acquisto di AVG per $ 1,3 miliardi. AVG era una grande azienda di sicurezza IT che vendeva software per desktop e dispositivi mobili. Nel luglio 2017, Avast ha acquisito Piriform con sede nel Regno Unito per una somma non divulgata. Piriform \u00e8 stato lo sviluppatore di CCleaner. Poco dopo \u00e8 stato rivelato che qualcuno potrebbe aver creato una versione dannosa di CCleaner con una backdoor per gli hacker. Avast ha avuto la sua IPO alla Borsa di Londra a maggio 2018, che lo ha valutato a \u00a3 2,4 miliardi ed \u00e8 stato uno dei maggiori elenchi di tecnologia del Regno Unito.\nOndrej Vlcek ha assunto il ruolo di CEO e comproprietario di Avast Plc nel luglio 2019. Il giorno dopo, ha cambiato la sua retribuzione annuale in $ 1 e ha garantito il compenso del suo direttore del consiglio di $ 100.000 in beneficenza.\nIl 10 agosto 2021, NortonLifeLock ha annunciato l\u2019acquisizione delle azioni di Avast, per pi\u00f9 di 8 miliardi di dollari.\nDiffusione.\nAVAST software ha prodotto programmi per una vasta gamma di dispositivi tra i quali:\nAvast sviluppa e commercializza prodotti di sicurezza IT aziendali e di consumo per server, desktop e dispositivi mobili. L'azienda vende sia la linea di prodotti Avast sia i prodotti acquisiti con il marchio AVG. Alla fine del 2017, la societ\u00e0 aveva unito le linee di prodotti aziendali AVG e Avast e stava lavorando per integrare i dipartimenti aziendali di entrambe le societ\u00e0. Inoltre, Avast ha sviluppato prodotti software di utilit\u00e0 per migliorare la durata della batteria sui dispositivi mobili, ripulire i file non necessari su un disco rigido, trovare reti wireless sicure o creare una connessione VPN a Internet.\nI software di sicurezza dei consumatori Avast e AVG sono venduti su un modello freemium, in cui le funzionalit\u00e0 di sicurezza di base sono gratuite, ma le funzionalit\u00e0 pi\u00f9 avanzate richiedono l'acquisto di una versione premium. La versione gratuita \u00e8 inoltre supportata da annunci pubblicitari. Inoltre, tutti gli utenti Avast forniscono dati su PC o dispositivo mobile ad Avast, che viene utilizzato per identificare nuove minacce alla sicurezza. La scansione antivirus, la pulizia del browser, un browser sicuro, la gestione delle password e le funzioni di sicurezza della rete sono fornite gratuitamente, mentre \u00e8 necessario acquistare funzionalit\u00e0 firewall, antispam e di online banking. Secondo PC Pro, il software non \"infastidisce\" gli utenti in merito all'aggiornamento. Circa il 3% degli utenti di Avast paga per una versione premium (10% negli Stati Uniti).\nLa famiglia di prodotti aziendali Avast include funzionalit\u00e0 per la protezione degli endpoint, la sicurezza Wi-Fi, antivirus, protezione dell'identit\u00e0, gestione delle password e protezione dei dati. Ad esempio, il prodotto desktop cercher\u00e0 le vulnerabilit\u00e0 nella rete Wi-Fi ed eseguir\u00e0 applicazioni sospette di avere hardware dannoso in una sandbox isolata. Avast Business Managed Workplace monitora e gestisce i desktop e valuta i protocolli di sicurezza in loco. L'azienda vende anche software di gestione per amministratori IT per distribuire e gestire installazioni Avast.\nTest indipendenti.\nPC Magazine ha assegnato al software antivirus gratuito Avast un punteggio complessivo di 8,8 su 10 e un punteggio di AVG di 8,4. La recensione afferma che Avast ottiene complessivamente buoni risultati di test di laboratorio e ha molte funzionalit\u00e0, ma il suo gestore di password \u00e8 un po' 'limitato. Nei test dell'istituto AV-TEST, Avast 2017 ha ricevuto sei punti su sei per protezione e usabilit\u00e0 e 3,5 punti per prestazioni. Una recensione nella Guida di Tom afferma che il prodotto antivirus Avast gratuito ha \"una buona protezione da malware\" e ha un ingombro ridotto sul sistema. La recensione afferma che Avast ha un set competitivo di funzionalit\u00e0 per un prodotto antivirus gratuito, ma le scansioni sono lente e spinge gli utenti a installare il browser Google Chrome.\nIl prodotto antivirus Avast per utenti business ha ricevuto 4 su 5 da TechRadar nel 2017. Secondo la recensione, il software aveva buone caratteristiche, protezione, configurazione e \"interfaccia eccellente\", ma occupava troppo spazio sul disco rigido e non copriva dispositivi mobili. Secondo Tom's Guide, la versione mobile \u00e8 economica e ricca di funzionalit\u00e0, ma alcune funzionalit\u00e0 non sono affidabili o non funzionano come previsto. PC Magazine ha affermato che la versione mobile \"ha quasi tutte le funzionalit\u00e0 di sicurezza che si possono desiderare\" ma \u00e8 stata difficile da usare.\nAVG, che \u00e8 stato acquistato da Avast nel 2016, ha generalmente ottenuto buoni risultati nei test di laboratorio. AV-Test Institute ha assegnato a AVG sei punti su sei per l'usabilit\u00e0, 5,5 punti per la protezione e 5,5 punti per le prestazioni. Tuttavia, AVG ha ottenuto 81,05 nei test di laboratorio del Virus Bulletin, leggermente al di sotto della media. Il software \u00e8 \"molto bravo\" nel rilevare malware, ma \"deludente\" nello screening antiphishing. Una recensione su Tom's Hardware ha dato al software AVG sette stelle su dieci. La recensione ha evidenziato che il software ha un ingombro ridotto del sistema e una buona protezione da malware, ma non ha un'opzione di scansione rapida e manca di molte funzionalit\u00e0 aggiuntive.\nAvast \u00e8 una delle aziende pi\u00f9 testate e riceve premi nei test indipendenti e una nota di merito va alla sua filosofia del Antivirus gratuito che non significa scadente, anzi risulta essere uno dei pi\u00f9 usati Antivirus gratuiti nel mercato della sicurezza informatica e anche uno dei pi\u00f9 premiati.\nRaccolta e vendita dei dati degli utenti.\nAlla fine del 2019, \u00e8 stato scoperto che le estensioni del browser Avast raccolgono dati utente dettagliati, inclusa la cronologia e il comportamento di navigazione, e li inviano a un server remoto. La scoperta ha portato alla rimozione temporanea delle estensioni con marchio Avast e AVG dagli store di estensioni di Google Chrome, Firefox e Opera.\nNel gennaio 2020, un'indagine congiunta di Motherboard e PCMag ha scoperto che anche i programmi Avast Antivirus e AVG AntiVirus stavano raccogliendo dati degli utenti, che venivano rivenduti tramite una consociata, Jumpshot. I documenti trapelati hanno mostrato che Avast si offriva di fornire ai propri clienti \"Ogni ricerca. Ogni clic. Ogni acquisto. Su ogni sito\". da 100 milioni di dispositivi compromessi. In risposta, Avast ha annunciato il 30 gennaio 2020 che Jumpshot avrebbe cessato le operazioni a causa del contraccolpo sulla privacy dei dati.\nSulla base delle informazioni emerse, l'11 febbraio 2020 l'Ufficio ceco per la protezione dei dati personali ha annunciato di aver avviato un'indagine preliminare."}
{"id": "1493918", "revid": "12290", "url": "https://it.wikipedia.org/wiki?curid=1493918", "title": "Nathalie Guetta", "text": "Biografia.\nNata da Pierre Guetta, sociologo di origine ebraica marocchina, e da Francine Bourla, gallerista di arte tribale. \u00c8 sorella del giornalista e politico Bernard Guetta. Il disc jockey e produttore David Guetta \u00e8 un fratellastro nato dal secondo matrimonio del padre. All'et\u00e0 di 16 anni lascia la natia Parigi per seguire corsi e spettacoli circensi in Francia e nel Benelux. Dopo sei anni, arriva a Napoli, terra natale del nonno paterno, ed inizia la sua attivit\u00e0 anche insegnando clownistica e realizzando spettacoli con burattini. \nNel 1989 acquista notoriet\u00e0 presso un pubblico pi\u00f9 vasto, grazie alle sue partecipazioni al \"Maurizio Costanzo Show\" in svariati numeri acrobatici. Viene poi notata da Cristina Comencini, che la scrittura per il suo film \"I divertimenti della vita privata\", e comincia cos\u00ec la carriera di attrice, comparendo soprattutto in produzioni per la televisione. Dal 2000 \u00e8 nel cast della fiction \"Don Matteo\" di Rai 1.\nNel 2018 prende parte come concorrente alla tredicesima edizione del talent show di Rai 1 \"Ballando con le stelle\", condotto da Milly Carlucci, e dallo stesso anno partecipa ad alcune puntate di \"Stasera tutto \u00e8 possibile\", variet\u00e0 di Rai 2 condotto da Amadeus e poi da Stefano De Martino.\nVita privata.\nNathalie ha sposato Yudiel Sanchez, che ha conosciuto a Cuba nel 2007 ed ha 17 anni in meno di lei. Nel 2020 il matrimonio \u00e8 giunto alla fine."}
{"id": "1493925", "revid": "1573940", "url": "https://it.wikipedia.org/wiki?curid=1493925", "title": "Anepsion", "text": "Anepsion \u00e8 un genere di ragni appartenente alla Famiglia Araneidae.\nEtimologia.\nIl nome deriva dal greco , \"anepsi\u00f2s\", cio\u00e8 \"congiunto, parente\".\nDistribuzione.\nLe sedici specie oggi note di questo genere sono state rinvenute in Asia orientale, sudorientale e Oceania.\nTassonomia.\nIl nome Anepsion fu scelto da Strand nel 1929 in sostituzione di \"Anepsia\" in quanto gi\u00e0 precedentemente occupato da \"Anepsia\" , genere di ortotteri tettigonidi, che \u00e8 stato a sua volta ridenominato in Orophus , da cui deriva la precedenza.\nA maggio 2011, si compone di 16 specie e una sottospecie:"}
{"id": "1493933", "revid": "767487", "url": "https://it.wikipedia.org/wiki?curid=1493933", "title": "Scene di strada 1970", "text": "Scene di strada 1970 (\"Street Scenes\") \u00e8 un film documentario del 1970 diretto da Martin Scorsese, con Harvey Keitel.\nNegli Stati Uniti usc\u00ec il 14 settembre 1970 e venne presentato al New York Film Festival.\nTrama.\nNella primavera del 1970, le proteste contro la guerra del Vietnam riguardarono l'area di Wall Street, a New York. Una manifestazione globale contro la guerra ebbe luogo a Washington, dove un gruppo di studenti della New York University decisero di filmare ci\u00f2 che stava accadendo. Il risultato dell'esperimento \u00e8 una miscela di immagini di protesta e violenza ed una conversazione spontanea tra Martin Scorsese, l'amico Harvey Keitel, Jay Cocks e Verna Bloom, che si trovano frustati e perplessi dagli eventi che la protesta sta generando."}
{"id": "1493935", "revid": "767487", "url": "https://it.wikipedia.org/wiki?curid=1493935", "title": "KrunK", "text": "Krunk \u00e8 una band Punk rock formata a Los Angeles nel 1996 dal batterista James Kottak batterista della leggendaria band Hard rock/Heavy metal tedesca Scorpions.\nCollegamenti esterni.\nSito ufficiale"}
{"id": "1493938", "revid": "74801", "url": "https://it.wikipedia.org/wiki?curid=1493938", "title": "Contea di Cavalier", "text": "La contea di Cavalier (in inglese Cavalier County) \u00e8 una contea del Dakota del Nord, negli USA. Il suo capoluogo amministrativo \u00e8 Langdon.\nStoria.\nLa contea \u00e8 stata istituita nel 1873 dalla parte ovest della Contea di Pembina. Il suo nome deriva da \"Charles Cavileer\", un noto commerciante di pellicce che deteneva la legislatura territoriale.\nGeografia fisica.\nL'U.S. Census Bureau certifica che l'estensione della contea \u00e8 di , di cui l'1,44% \u00e8 coperto d'acqua.\nConfina con le seguenti contee:\nConfian inoltre con la seguente provincia canadese:"}
{"id": "1493939", "revid": "110157", "url": "https://it.wikipedia.org/wiki?curid=1493939", "title": "Zaoz\u00ebrsk", "text": "Zaoz\u00ebrsk (anche come \"Zaozyorsk\", \"Zaozersk\", \"Zaozjorsk\") \u00e8 una cittadina della Russia europea settentrionale (oblast' di Murmansk), situata nella penisola di Kola.\nZaoz\u00ebrsk serve parte della Flotta del Nord, e per questo motivo \u00e8 stata decretata citt\u00e0 chiusa; \u00e8 stata conosciuta anche come Murmansk-150.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1493940", "revid": "287204", "url": "https://it.wikipedia.org/wiki?curid=1493940", "title": "Zaozersk", "text": ""}
{"id": "1493941", "revid": "80339", "url": "https://it.wikipedia.org/wiki?curid=1493941", "title": "Zaozyorsk", "text": ""}
{"id": "1493942", "revid": "80339", "url": "https://it.wikipedia.org/wiki?curid=1493942", "title": "Zaozjorsk", "text": ""}
{"id": "1493943", "revid": "80339", "url": "https://it.wikipedia.org/wiki?curid=1493943", "title": "Murmansk-150", "text": ""}
{"id": "1493945", "revid": "80339", "url": "https://it.wikipedia.org/wiki?curid=1493945", "title": "Murmansk 150", "text": ""}
{"id": "1493946", "revid": "1568601", "url": "https://it.wikipedia.org/wiki?curid=1493946", "title": "Ghiacciaio del Tessonet", "text": "Il ghiacciaio del Tessonet si trova nel piccolo gruppo del monte Emilius in Valle d'Aosta, nell'alto vallone di Grauson (laterale della val di Cogne in Valle d'Aosta), alla base della parete nord-ovest della punta Tersiva (3515\u00a0m). Seppure di modeste dimensioni \u00e8 il pi\u00f9 vasto della zona.\nLa sua estensione misura circa 0,55 ettari. Le sue caratteristiche principali sono: esposizione nord-ovest, lunghezza 1,0\u00a0km circa, larghezza 0,8\u00a0km circa, inclinazione media 28\u00b0, quota massima 3250 metri circa, quota minima 2900 metri."}
{"id": "1493947", "revid": "12885457", "url": "https://it.wikipedia.org/wiki?curid=1493947", "title": "Salvia di Lucania", "text": ""}
{"id": "1493964", "revid": "228587", "url": "https://it.wikipedia.org/wiki?curid=1493964", "title": "Contea di Burke", "text": ""}
{"id": "1493966", "revid": "287204", "url": "https://it.wikipedia.org/wiki?curid=1493966", "title": "Saveria Benedetta Palazzolo", "text": ""}
{"id": "1493978", "revid": "486946", "url": "https://it.wikipedia.org/wiki?curid=1493978", "title": "Lingua svizzero - tedesca", "text": ""}
{"id": "1493984", "revid": "1305772", "url": "https://it.wikipedia.org/wiki?curid=1493984", "title": "Contea di Cass", "text": "Contea di Cass o Cass County \u00e8 la denominazione delle seguenti contee degli Stati Uniti:"}
{"id": "1493988", "revid": "287204", "url": "https://it.wikipedia.org/wiki?curid=1493988", "title": "Luis Miguel Dominguin", "text": ""}
{"id": "1493995", "revid": "599013", "url": "https://it.wikipedia.org/wiki?curid=1493995", "title": "Vidar Riseth", "text": "Caratteristiche tecniche.\nRiseth cominci\u00f2 la carriera da attaccante, per poi arretrare successivamente la sua posizione in campo, fino alla difesa. Fu un calciatore versatile, che venne schierato anche a centrocampo: al Celtic, infatti, ricopr\u00ec anche la posizione di esterno sinistro. Gioc\u00f2 anche da terzino.\nCarriera.\nClub.\nGli inizi.\nRiseth cominci\u00f2 la carriera con la maglia del Neset, per poi passare al Rosenborg. Il giovane calciatore debutt\u00f2 nell'Eliteserien in data 23 agosto 1992, in occasione della sconfitta casalinga per 1-2 contro il Mj\u00f8ndalen. Fu la sua unica presenza stagionale, ma gli bast\u00f2 per fregiarsi del titolo di vincitore del campionato, a fine stagione. Il 29 agosto 1993 arriv\u00f2 la sua prima rete nella massima divisione norvegese, nel successo per 5-1 sul Fyllingen. Il 1\u00ba settembre 1993 gioc\u00f2 il primo incontro nelle competizioni europee per club, quando fu schierato per uno spezzone della sfida vinta per 1-0 contro l'Avenir Beggen, nel turno preliminare della Champions League 1993-1994. In questa stagione ebbe maggiore spazio e vinse ancora il campionato.\nIl passaggio al Kongsvinger.\nSi trasfer\u00ec poi al Kongsvinger. Esord\u00ec con questa casacca il 17 aprile 1994, quando fu titolare nel pareggio per 1-1 contro il Bod\u00f8/Glimt. La settimana seguente, e precisamente il 24 aprile, arrivarono le sue prime reti in squadra, con una doppietta nel 3-1 inflitto al Troms\u00f8. L'annata successiva fu maggiormente proficua a livello personale, grazie a 12 gol in 26 partite. A novembre 1995 si trasfer\u00ec agli inglesi del Luton Town con la formula del prestito. All'epoca, la squadra militava nella First Division e Riseth vi milit\u00f2 fino a marzo 1996, collezionando 11 presenze (senza mai andare in gol). Rientr\u00f2 successivamente al Kongsvinger, dove rimase per un'altra stagione: contribu\u00ec a far raggiungere la salvezza alla squadra.\nLe esperienze all'estero.\nRiseth fu poi ceduto agli austriaci del LASK Linz, stavolta a titolo definitivo. Successivamente a questa esperienza, si trasfer\u00ec agli scozzesi del Celtic: fu acquistato dal manager Jozef Venglo\u0161, in cambio di 1.500.000 di sterline. L'esordio nella Scottish Premier League fu datato 26 settembre 1998, quando fu schierato titolare nel pareggio per 1-1 contro gli Hearts. Il 27 dicembre successivo, mise a referto la prima marcatura: fu infatti autore di un gol nel successo per 0-3 sul campo del Dundee. Il 2 maggio 1999 ricevette un cartellino rosso nell\"'Old Firm\" perso per 0-3 contro i Rangers. Vinse un solo trofeo con questa maglia, ossia la Scottish League Cup 1999-2000: fu autore di una rete nella finale contro l'Aberdeen. Martin O'Neill divenne poi il nuovo manager del club e non reput\u00f2 il norvegese come un calciatore fondamentale. Per questo, lo cedette in prestito ai tedeschi del Monaco 1860, con il trasferimento che divenne poi a titolo definitivo nel marzo 2001, dietro al pagamento della cifra di 1.000.000 di sterline alla formazione scozzese. Debutt\u00f2 nella Bundesliga l'11 novembre 2000, quando fu titolare nel 2-2 casalingo contro il Wolfsburg. Il 13 dicembre successivo, arriv\u00f2 la prima rete nella massima divisione tedesca: contribu\u00ec infatti al successo per 2-3 in casa del Cottbus.\nIl ritorno in Norvegia.\nNel dicembre 2002, Riseth fu acquistato dal Rosenborg, che approfitt\u00f2 della difficile situazione economica del Monaco 1860 per ingaggiarlo ad un buon prezzo. Torn\u00f2 allora a calcare i campi dell'Eliteserien in data 12 aprile 2003, nel successo per 1-0 sul V\u00e5lerenga. Il tecnico \u00c5ge Hareide lo schier\u00f2 al centro della difesa, in coppia con Erik Hoftun: le cose funzionarono bene per un paio di stagioni, ma poi Hoftun fu ceduto al Bod\u00f8/Glimt. Nel campionato 2006, fu schierato da centrocampista. L'annata successiva Alexander Tettey fu scelto come titolare a centrocampo e Riseth ricopr\u00ec diverse posizioni nell'arco della stagione. Ebbe poco spazio e per questo scelse di lasciare il club a fine anno, in virt\u00f9 di una clausola che gli permetteva di rompere il contratto che lo legava al Rosenborg. In questo periodo, vinse altri tre campionati e una Norgesmesterskapet; nel 2003 fu anche nominato miglior difensore del campionato. Si trasfer\u00ec allora al Lillestr\u00f8m. Debutt\u00f2 in squadra il 30 marzo 2008, quando fu schierato titolare nel pareggio per 1-1 contro il Troms\u00f8. Il 6 aprile fu autore di una rete nella sconfitta per 4-2 contro lo Stab\u00e6k. Rest\u00f2 in forza al Lillestr\u00f8m per un anno e mezzo, venendo poi ceduto a met\u00e0 del campionato 2009 allo Str\u00f8msgodset. Scelse la maglia numero 3. Esord\u00ec per il \"Godset\" il 13 settembre, nella sconfitta per 2-1 in casa del Molde. A fine stagione, si ritrov\u00f2 svincolato.\nLa conclusione della carriera.\nL'11 dicembre 2009 firm\u00f2 un contratto annuale con il Kongsvinger, con la volont\u00e0 di chiudere la carriera con la maglia di questa squadra. Il 25 maggio 2010 manifest\u00f2 per\u00f2 la volont\u00e0 di ritirarsi dall'attivit\u00e0 agonistica, a causa di alcuni problemi fisici persistenti. Fu organizzata cos\u00ec una partita per celebrare il suo addio al calcio. Successivamente gioc\u00f2 per\u00f2 per il V\u00e5lerenga 2, squadra riserve del V\u00e5lerenga. Il suo ruolo sarebbe stato quello di \"chioccia\" per i giovani del club. Sub\u00ec un infortunio durante la primavera 2011, ma fu pronto a scendere in campo nel mese di maggio. La squadra chiuse il campionato 2011 al decimo posto finale, nel gruppo 4.\nNazionale.\nRiseth gioc\u00f2 52 incontri per la , con 4 reti all'attivo. Esord\u00ec l'8 ottobre 1997, nell'amichevole terminata a reti inviolate contro la : sostitu\u00ec Bj\u00f8rn Viljugrein nel corso del secondo tempo. Il 25 marzo 1998 arriv\u00f2 il primo gol, nel pareggio per 2-2 contro il . Fu tra i convocati per il , in cui disput\u00f2 tutti i 4 incontri giocati dalla selezione scandinava. Il 27 maggio 2000 disput\u00f2 la 25\u00aa partita per la Nazionale norvegese e ricevette cos\u00ec il Gullklokka. Fu convocato anche per il , nel corso del quale gioc\u00f2 solo nel successo per 1-0 sulla . Questa fu la sua ultima competizione con la selezione norvegese che rappresent\u00f2 per altri 7 anni."}
{"id": "1494005", "revid": "1305772", "url": "https://it.wikipedia.org/wiki?curid=1494005", "title": "Contea di Dunn", "text": "Contea di Dunn o Dunn County \u00e8 la denominazione delle seguenti contee degli Stati Uniti:"}
{"id": "1494008", "revid": "123387793", "url": "https://it.wikipedia.org/wiki?curid=1494008", "title": "George Herbert Mead", "text": "Biografia.\nGeorge Mead nacque in una famiglia della media borghesia di culto protestante composta dal padre, Hiram Mead, dalla madre, Elizabeth Billings, e dalla sorella Alice Mead. Suo padre, discendente da una stirpe di agricoltori e uomini di culto, era un ex pastore della Chiesa congregazionale di South Hadley che ricopr\u00ec un incarico speciale nel seminario teologico di Oberlin nell'Ohio.\nNel 1879, George Mead si iscrisse all'Oberlin College dove si diplom\u00f2 nel 1883. Si interess\u00f2 inoltre di letteratura, poesia e storia e pubblic\u00f2 un saggio su Charles Lamb nel 1882. Dopo la laurea, Mead insegn\u00f2 per circa quattro mesi in una scuola elementare. Per i successivi tre anni lavor\u00f2 con mansioni di geometra per la Wisconsin Central Rail Road Company.\nNell'autunno del 1887, Mead si iscrisse presso la Universit\u00e0 di Harvard dove segu\u00ec in particolar modo i corsi di filosofia e psicologia. Ad Harvard, Mead fu allievo di Josiah Royce, che ebbe grande influenza sul pensiero di Mead, e di William James, dei cui figli fu precettore. Nel 1888, Mead si laure\u00f2 ad Harvard conseguendo il dottorato in filosofia e quindi si trasfer\u00ec a Lipsia in Germania per seguire le lezioni dello psicologo Wilhelm Wundt, da cui apprese il concetto di \"gesto\" che sar\u00e0 fondamentale in seguito nelle sue opere.\nNel 1891 Mead spos\u00f2 Helen Castle, la sorella di un amico conosciuto ad Oberlin. Nonostante non avesse completato la tesi, Mead riusc\u00ec a ottenere, in quello stesso anno, un posto nella Universit\u00e0 del Michigan. In questa Universit\u00e0, Mead fece la conoscenza di Charles Horton Cooley e John Dewey, i quali avrebbero influenzato molto il suo pensiero. Nel 1894 Mead si trasfer\u00ec, insieme a Dewey, presso la Universit\u00e0 di Chicago, dove svolse la sua carriera accademica fino alla fine dei suoi giorni. L'influsso di Dewey spinse Mead a interessarsi alla teoria pedagogica, ma il suo pensiero ben presto si discost\u00f2 da quello di Dewey e si svilupp\u00f2 nelle sue famose teorie psicologiche della mente, dell'io e della societ\u00e0.\nMead fu un filosofo impegnato, si occup\u00f2 delle questioni sociali e politiche di Chicago; in modo particolare, tra le sue tante attivit\u00e0, si dedic\u00f2 all'attivit\u00e0 del City Club of Chicago, un'organizzazione indipendente, senza scopo di lucro dedita a promuovere le questioni pubbliche e fornire un forum per il dibattito politico. Mead riteneva che la scienza pu\u00f2 essere usata per affrontare i problemi sociali e svolse un ruolo importante nel condurre le ricerche presso la Settlement House di Chicago.\nMead mor\u00ec di infarto il 26 aprile 1931.\nScritti.\nIn una carriera durata pi\u00f9 di 40 anni, Mead, quasi sempre, scrisse e pubblic\u00f2 numerosi articoli e recensioni sia di filosofia che di psicologia. Tuttavia, non pubblic\u00f2 un libro. Dopo la sua morte, molti dei suoi allievi hanno messo insieme e curati quattro volumi contenenti le registrazioni delle lezioni di psicologia sociale tenute da Mead presso la Universit\u00e0 di Chicago, i suoi appunti per le lezioni e numerosi altri documenti inediti. I quattro volumi sono: \"The Philosophy of the Present\" (1932), (a cura di Arthur E. Murphy); \"Mind, Self, and Society\" (1934), (a cura di Charles W. Morris); \"Movements of Thought in the Nineteenth Century\" (1936), (a cura di Merritt H. Moore); \"The Philosophy of the Act\" (1938), le Carus Lectures tenute da Mead nel 1930, (a cura di Charles W. Morris).\nTra gli scritti pubblicati sono da ricordare in particolare \u201cSuggestions Towards a Theory of the Philosophical Disciplines\u201d (1900); \u201cSocial Consciousness and the Consciousness of Meaning\u201d (1910); \u201cWhat Social Objects Must Psychology Presuppose\u201d (1910); \u201cThe Mechanism of Social Consciousness\u201d (1912); \u201cThe Social Self\u201d (1913); \u201cScientific Method and the Individual Thinker\u201d(1917); \u201cA Behavioristic Account of the Significant Symbol\u201d (1922);\u201cThe Genesis of Self and Social Control\u201d (1925); \u201cThe Objective Reality of Perspectives\u201d (1926);\u201dThe Nature of the Past\u201d (1929);\u201cThe Philosophies of Royce, James, and Dewey in Their American Setting\u201d (1929). Venticinque dei pi\u00f9 importanti articoli di Mead sono stati raccolti in \nNel corso della sua vita, Mead pubblic\u00f2 circa 100 articoli scientifici, recensioni e articoli occasionali. Il Mead Project presso la Brock University in Ontario intende pubblicare tutti gli 80 restanti manoscritti originali di Mead non ancora pubblicati.\nIl pensiero.\nNell'opera \"\"The Philosophy of the Act\", Mead sostenne il ruolo della filosofia come indagatrice e mediatrice tra l'intelligenza dell'uomo e i fenomeni di evoluzione dell'universo.\nLa filosofia ideale per Mead, dovrebbe essere, da un lato, quella che rifiuti il dualismo tra la Ragione e l'Assoluto e, dall'altro, quella che organizzi una visione scientifica della vita e del mondo completa di tutti i possibili significati.\nNel saggio \"The Philosophy of the Present\"\" si preoccup\u00f2 di analizzare il presente in funzione del passato:\nOltre al concetto del \"tempo\", anche quello di \"esperienza\" risult\u00f2 fondamentale nel pensiero filosofico di Mead, perch\u00e9 gettava anch'esso il ponte, foriero di influenze reciproche, fra l'universo e l'individuo, tra l'organismo e l'ambiente.\nIl campo di indagine della ricerca scientifica, secondo l'autore, non poteva estendersi a tutto il mondo conosciuto ed ignoto, per essere valutato e assimilato da puri modelli matematici di spiegazione; inoltre i confini stessi del campo di esplorazione scientifica risultarono, a Mead, alquanto incerti e variabili, al punto che i modelli acquisiti e tradizionali rischiavano essi stessi, secondo l'autore, di essere messi in dubbio da studi \"di frontiera\", retti da leggi ancora vaghe (\"Mind, Self and Society\", pp. 32-57).\nMead analizz\u00f2 la societ\u00e0, o quello che lui defin\u00ec un mondo sociale dell'universo, rilevando che l'individuo \u00e8 in grado di plasmare elementi nuovi grazie al potere dei \"simboli\", attuato attraverso gesti e linguaggi. La funzione della socialit\u00e0, sottoline\u00f2 Mead, viene svolta dal pensiero e dall'opinione degli esseri umani, integrati nella collettivit\u00e0.\nInteressante fu la distinzione fra \"Me\", ovvero l'assorbimento degli atteggiamenti degli altri, e \"Io\", ovvero la reazione del soggetto in risposta all'interazione con l'ambiente, oltre alla focalizzazione sul controllo sociale, effettuata tramite l'intervento limitante del \"Me\" sull'\"Io\".\nIn conclusione, Mead indic\u00f2 nel giusto equilibrio fra la libert\u00e0 di azione e di iniziativa dell'individuo, e l'integrazione delle singole unit\u00e0 nella collettivit\u00e0, la ricetta per un ottimale modello sociale.\nDal suo approccio deriv\u00f2 la base epistemologica dell'interazionismo simbolico.\nPragmatismo e interazionismo simbolico.\nI filosofi, la cui ispirazione \u00e8 pi\u00f9 metafisica e ontologica, come Martin Heidegger, sottolineano la scoperta dell'Essere dal punto di vista del vivere umano e come il mondo \u00e8 rivelato a questa entit\u00e0 vivente all'interno di un regno di cose. I filosofi pragmatici, come Mead, si concentrano sullo sviluppo del s\u00e9 e sull'oggettivit\u00e0 del mondo all'interno della sfera sociale: \"la mente individuale pu\u00f2 esistere solo in relazione alle altre menti mediante significati condivisi\" (Mead 1982: 5).\nLe due pi\u00f9 importanti fondamenta dell'opera di Mead e dell'interazionismo simbolico, in generale, sono la filosofia del pragmatismo e del comportamentismo psicologico. Il pragmatismo \u00e8 una posizione filosofica di ampio respiro in cui possono essere identificati diversi aspetti che hanno influenzato l'opera di Mead.\nVi sono quattro fondamentali principi del pragmatismo:\nTre di questi principi sono fondamentali per l'interazionismo simbolico:\nPertanto, per Mead e gli interazionisti, la coscienza non \u00e8 separata da azione e interazione, ma di entrambe ne \u00e8 parte integrante.\nIn parte, le teorie di Mead basate su pragmatismo e comportamentismo, divennero bagaglio di molti laureati della Universit\u00e0 di Chicago che posero le basi dell'interazionismo simbolico.\nFilosofia sociale (comportamentismo).\nMead fu una figura molto importante nella filosofia sociale del XX secolo. Una delle sue idee pi\u00f9 fondamentali \u00e8 stata quella di far emergere la mente e il s\u00e9 dal processo di comunicazione tra gli organismi. Questo concetto diede vita alla teoria del comportamentismo sociale, discussa in \"Mind, Self and Society\". Questo concetto di come la mente e il s\u00e9 emergono dal processo sociale di comunicazione per mezzo di simboli \u00e8 alla base dell'interazionismo simbolico nella sociologia. Intellettualmente radicato nella dialettica hegeliana e nella filosofia del processo, Mead, alla pari di Dewey, svilupp\u00f2 una filosofia del processo ancor pi\u00f9 materialista che si basava sull'azione umana e specificatamente sulla azione comunicativa. L'attivit\u00e0 umana \u00e8, in un senso pragmatico, il criterio della verit\u00e0 e tramite l'attivit\u00e0 umana si costituisce il significato.\nL'attivit\u00e0 comune, compresa l'attivit\u00e0 comunicativa, \u00e8 il mezzo tramite il quale si costituisce il nostro senso del s\u00e9. L'essenza del comportamentismo sociale di Mead \u00e8 che la mente non \u00e8 una sostanza che si trova in un regno trascendente, n\u00e9 \u00e8 semplicemente una serie di eventi che si svolgono all'interno della struttura fisiologica umana. Questo approccio era in netta opposizione alla tradizionale concezione della mente separata dal corpo. L'emergere della mente \u00e8 subordinato all'interazione tra l'organismo umano e il suo ambiente sociale; \u00e8 attraverso la partecipazione all'atto sociale della comunicazione che i singoli realizzano il loro potenziale per un comportamento significativamente simbolico, cio\u00e8 il pensiero. La mente, secondo i termini di Mead, \u00e8 il centro individualizzato del processo di comunicazione. \u00c8 il comportamento linguistico da parte dei singoli. Non vi \u00e8, quindi, \u201cmente o pensiero senza linguaggio\u201d e il linguaggio (il contenuto della mente) \u201c\u00e8 solo uno sviluppo ed un prodotto dell'interazione sociale\u201d (\"Mind, Self and Society\" 191- 192). Perci\u00f2, la mente non \u00e8 riducibile alla neurofisiologia dell'individuo biologico, bens\u00ec \u00e8 emergente \u201cnel dinamico e continuo processo sociale\u201d che costituisce l'esperienza umana (\"Mind, Self and Society\" 7).\nPer Mead, la mente emerge dall'atto sociale della comunicazione. Il concetto meadiano dell'atto sociale \u00e8 rilevante, non solo per la sua teoria della mente, ma anche per tutti gli aspetti della sua filosofia sociale. La sua teoria di \u201cmente, s\u00e9 e societ\u00e0\u201d \u00e8, in effetti, una filosofia dell'atto dal punto di vista di un processo sociale coinvolgente l'interazione di molti individui, cos\u00ec come la sua teoria della conoscenza e del valore \u00e8 una filosofia dell'atto dal punto di vista dell'esperienza dei singoli interagenti con un ambiente. L'azione \u00e8 molto importante per la sua teoria sociale e, secondo Mead, le azioni si verificano entro un processo comunicativo. La fase iniziale di un atto costituisce un gesto. Un gesto \u00e8 un movimento di preparazione che permette agli altri individui di essere consapevoli delle intenzioni di un dato organismo.\nLa situazione allo stato rudimentale, \u00e8 una conversazione fatta di gesti, in cui un gesto da parte del primo individuo invoca un movimento preparatorio anche da parte del secondo individuo, il gesto da parte del secondo organismo, a sua volta, chiede una risposta da parte del primo individuo. A questo livello non avviene la comunicazione. Nessuno degli organismi si rende conto del possibile effetto dei propri gesti sull'altro; i gesti sono insignificanti. Perch\u00e9 la comunicazione abbia luogo, ogni organismo deve avere conoscenza di come l'altra persona risponder\u00e0 al suo agire in corso. Solo cos\u00ec i gesti diventano simboli significativi. Un simbolo significativo \u00e8 un tipo di gesto che solo gli umani sono in grado di fare. I gesti diventano simboli significativi quando suscitano negli individui che li propongono lo stesso tipo di risposta che essi suppongono di ottenere da coloro ai quali i gesti sono rivolti. Solo quando abbiamo simboli significativi possiamo avere la comunicazione.\nMead bas\u00f2 l'umana percezione su un'\"azione-connessione\" (Joas 1985: 148). Noi percepiamo il mondo in termini di \u201cmezzi per vivere\u201d (Mead 1982: 120). L'azione di percepire il cibo \u00e8 in connessione col mangiare. Il distinguere una casa \u00e8 in connessione col ripararsi. Vale a dire, la percezione \u00e8 in termini di azione. La teoria della percezione di Mead \u00e8 simile a quella di Jereome J. Gibson.\nMead da sociologo non-positivista sostenne che l'individuo \u00e8 un prodotto della societ\u00e0 o, pi\u00f9 precisamente, dell'interazione sociale. Il \"s\u00e9\" nasce quando l'individuo diventa un oggetto a se stesso. Mead sostenne che noi siamo prima oggetti rispetto ad altre persone e secondariamente diveniamo oggetti rispetto a noi stessi assumendo il punto di vista di altre persone. Il linguaggio ci permette di parlare di noi stessi nello stesso modo in cui parliamo di altre persone e perci\u00f2 attraverso il linguaggio noi diveniamo altri rispetto a noi stessi. Nell'attivit\u00e0 congiunta, che Mead defin\u00ec 'atti sociali', gli esseri umani imparano a vedere se stessi dal punto di vista dei loro co-attori. Attraverso la realizzazione reciproca dei ruoli nasce l'individualit\u00e0.\nTuttavia, per Mead, a differenza di John Dewey e di J. J. Gibson, la chiave di questo procedimento non \u00e8 solo l'azione umana bens\u00ec l'azione sociale. Negli esseri umani la \"fase manipolatoria dell'atto\" \u00e8 mediata socialmente, vale a dire, nell'agire verso degli oggetti gli umani contemporaneamente assumono le prospettive degli altri verso quel dato oggetto. Questo \u00e8 ci\u00f2 che Mead intende per \"l'atto sociale\" in contrapposizione al semplice \"l'atto\" (quest'ultimo \u00e8 un concetto di Dewey). Anche gli animali non-umani manipolano gli oggetti, ma questa \u00e8 una manipolazione non-sociale, gli animali non assumono la prospettiva di altri organismi verso l'oggetto. Gli esseri umani d'altro canto, assumono la prospettiva di altri attori verso gli oggetti e questo \u00e8 ci\u00f2 che consente la complessa societ\u00e0 umana e il pur delicato coordinamento sociale. Nell'atto sociale dello scambio economico, per esempio, l'acquirente e il venditore devono entrambi assumere le relative prospettive verso l'oggetto che viene scambiato. Il venditore deve tener conto del valore dell'oggetto per l'acquirente, mentre l'acquirente deve tener conto dell'opportunit\u00e0 di incasso per il venditore. Solo assumendo questa reciproca prospettiva si pu\u00f2 dar luogo allo scambio economico (Mead su questo punto \u00e8 stato influenzato dal pensiero di Adam Smith).\nUn punto conclusivo della teoria sociale di Mead \u00e8 la mente vista come importazione individuale del processo sociale. Come discusso in precedenza, Mead present\u00f2 il s\u00e9 e la mente in termini di un processo sociale. Come i gesti sono capiti dall'organismo individuale cos\u00ec pure questo capisce gli altri atteggiamenti collettivi, in forma di gesti, e di conseguenza reagisce agli altri atteggiamenti organizzati. Questo processo \u00e8 caratterizzato da Mead come l'\"Io\" e il \"Me.\" Il \"Me\" \u00e8 il s\u00e9 sociale e l'\"Io\" \u00e8 la risposta al \"Me.\" In altre parole, l'\"Io\" \u00e8 la risposta di un individuo agli atteggiamenti degli altri, mentre il \"me\" \u00e8 l'insieme organizzato degli atteggiamenti degli altri che un individuo assume. Mead ha sviluppato la distinzione tra l'\"Io\" e il \"me\" proposta da William James. Il \"me\" \u00e8 la conoscenza accumulata dell'\"altro generalizzato\", cio\u00e8 come uno pensa che il proprio gruppo lo percepisca, etc. L'\"Io\" rappresenta gli impulsi dell'individuo. L'\"Io\" \u00e8 di per s\u00e9 come soggetto; il \"me\" \u00e8 di per s\u00e9 come oggetto. L'\"Io\" \u00e8 il conoscitore, il \"me\" \u00e8 il conosciuto. La mente, o il flusso di pensiero, \u00e8 l'auto-riflessivo movimento di interazione tra l'\"Io\" ed il \"me\". Queste dinamiche vanno al di l\u00e0 dell'io in senso stretto e forma la base di una teoria dell'umana cognizione. Per Mead il processo del pensiero \u00e8 il dialogo interiore tra l'\"Io\" ed il \"me\". Mead radic\u00f2 la \u201cpercezione del s\u00e9 e il significato\u201d profondamente e sociologicamente in \"una comune pratica di soggetti\" (Joas 1985: 166) rinvenuta in particolare negli incontri sociali. Inteso come una combinazione dell'\"Io\" e del 'me', il s\u00e9 per Mead si rivela intrecciato notevolmente all'interno di un'esistenza sociologica: Per Mead, l'esistenza nella comunit\u00e0 viene prima della coscienza individuale. In primo luogo si deve partecipare alle diverse attivit\u00e0 sociali all'interno della societ\u00e0 e solo successivamente si pu\u00f2 utilizzare tale esperienza per assumere la prospettiva degli altri e quindi divenire autocoscienti.\nFilosofia della Scienza.\nMead \u00e8 considerato uno dei maggiori filosofi americani in virt\u00f9 del fatto che, insieme a John Dewey, Charles Peirce e William James, \u00e8 stato uno dei fondatori del pragmatismo. Egli ha fornito contributi significativi anche nelle filosofie della natura, della scienza e della storia, come nella antropologia filosofica e nella filosofia del processo. Dewey e Alfred North Whitehead ritennero Mead un pensatore di primo rango. Mead \u00e8 un classico esempio di teorico sociale il cui lavoro non si adatta facilmente ai tradizionali confini disciplinari.\nPer quanto riguarda il suo impegno nella filosofia della scienza, Mead cerc\u00f2 di individuare l'origine psicologica della scienza negli sforzi degli individui per raggiungere il dominio sull'ambiente in cui vivono. La nozione di un oggetto fisico deriva dall'esperienza manipolatoria. Esiste un rapporto sociale verso gli oggetti inanimati, perch\u00e9 l'organismo assume il ruolo delle cose che manipola direttamente o che manipola indirettamente tramite la percezione sensoriale. Per esempio, nell'assumere (introiettando o imitando) la resistenza di un oggetto solido, un individuo acquisisce la conoscenza di ci\u00f2 che \u00e8 \"dentro\" le cose non viventi. Storicamente, il concetto di oggetto fisico \u00e8 sorto da una concezione animistica dell'universo.\nL'esperienza del contatto include le esperienze di posizione, equilibrio e supporto, queste vengono usate dall'organismo quando crea le sue concezioni del mondo fisico. I nostri concetti scientifici di spazio, tempo e massa vengono tratti dalla esperienza manipolatoria. Concetti come quello di elettrone sono anche derivati da manipolazioni. Nello sviluppo di una scienza si costruiscono oggetti ipotetici al fine di aiutare noi stessi nel controllo della natura. La concezione del presente come unit\u00e0 distinta di esperienza, piuttosto che come un processo di divenire e scomparire, \u00e8 una finzione scientifica concepita per facilitare l'esatta misurazione. Nella visione del mondo scientifico l'immediata esperienza \u00e8 sostituita da costrutti teorici. Il massimo in termini di esperienza, tuttavia, \u00e8 la manipolazione ed il contatto per il completamento di un atto.\nGioco, Competizione e l\"'Altro Generalizzato\".\nMead teorizz\u00f2 che gli esseri umani iniziano a conoscere il mondo sociale tramite il \"gioco\" e la \"competizione\". Nello sviluppo dei bambini vi \u00e8 innanzitutto il \"gioco\". I bambini assumono i diversi ruoli che osservano nella societ\u00e0 \"adulta\" e interpretandoli giocando essi cercano di acquisire una comprensione dei differenti ruoli sociali. Per esempio, il bambino interpreta prima il ruolo di poliziotto e quindi il ruolo di ladro durante il gioco di \"guardie e ladri\" e interpreta i ruoli di dottore e paziente quando fa il gioco del \"Dottore\". Come risultato di tale gioco, i bambini imparano a diventare soggetto ed oggetto e iniziano a costruire il proprio s\u00e9. Tuttavia, si tratta di un s\u00e9 limitato perch\u00e9 il bambino pu\u00f2 solo assumere il ruolo di altri individui separati e distinti, ma manca ancora un senso generale e organizzato di se stesso.\nNella fase successiva, la fase del gioco di squadra, \u00e8 necessario che una persona sviluppi un s\u00e9 nel senso pieno del termine. Considerando che nel gioco i bambini assumono il ruolo di altri distinti, nel gioco di squadra il bambino deve assumere il ruolo di tutti gli altri coinvolti nel gioco. Inoltre, questi ruoli devono essere in una precisa reciproca relazione. Per illustrare la fase della competizione, Mead forn\u00ec il famoso esempio della partita di baseball:\nMa in una competizione, in cui sono coinvolte un certo numero di persone, il bambino assumendo un ruolo deve essere pronto ad assumere il ruolo di tutti gli altri. Se gioca in una squadra di baseball, egli deve conoscere tutte le risposte di ciascuna posizione relativamente alla propria posizione. Egli deve sapere quello che tutti faranno per poter svolgere il proprio gioco. Egli deve essere cosciente di tutti questi ruoli. Certo non di tutti questi ruoli deve essere cosciente allo stesso tempo, ma in alcuni momenti egli deve essere pronto ad avere presenti a se stesso tre o quattro individui, quello che sta per lanciare la palla, quello che sta per prenderla e cos\u00ec via. Queste risposte devono essere, in qualche misura, presenti nel suo proprio essere. Nel gioco di squadra, quindi, c'\u00e8 una serie di risposte di altri organizzata in modo che l'atteggiamento di uno innesca l'atteggiamento appropriato degli altri. (Mead, 1934/1962:151)\nNella fase del gioco di squadra, inizia l'organizzazione ed iniziano ad emergere le personalit\u00e0. I bambini cominciano ad essere capaci di agire in gruppo e soprattutto a determinare che cosa faranno all'interno di uno specifico gruppo. Mead definisce questa condizione come il primo incontro del bambino con \"l'altro generalizzato\", che rappresenta uno dei concetti principali per la comprensione della nascita del s\u00e9 (sociale) negli esseri umani. \"L'altro generalizzato\" pu\u00f2 essere inteso come la comprensione di una data attivit\u00e0 e del posto occupato dagli attori in quella data attivit\u00e0 dalla prospettiva di tutti gli altri esercitanti quell'attivit\u00e0. Attraverso la comprensione di \"l'altro generalizzato\" l'individuo capisce che tipo di comportamento \u00e8 previsto, appropriato e cos\u00ec via, in differenti contesti sociali. Il meccanismo di prospettiva preso insieme agli atti sociali \u00e8 lo scambio di posizioni sociali."}
{"id": "1494009", "revid": "1305772", "url": "https://it.wikipedia.org/wiki?curid=1494009", "title": "Contea di Eddy", "text": "Contea di Eddy o Eddy County \u00e8 la denominazione delle seguenti contee degli Stati Uniti:"}
{"id": "1494014", "revid": "599013", "url": "https://it.wikipedia.org/wiki?curid=1494014", "title": "Sigurd Rushfeldt", "text": "Soprannominato \"Rush\" o \"Siggi\", con 172 reti detiene il primato di marcature nell'Eliteserien. Partecip\u00f2 al negli Stati Uniti con la sua Nazionale.\nBiografia.\n\u00c8 il cugino di Lars Bohinen.\nCaratteristiche tecniche.\nRushfeldt era un centravanti fisicamente potente e forte nel gioco aereo.\nCarriera.\nGiocatore.\nClub.\nGli inizi.\nRushfeldt cominci\u00f2 la carriera con la maglia del Norild, per poi essere ingaggiato dal Troms\u00f8. Qui pot\u00e9 esordire nell'Eliteserien in data 3 maggio 1992, quando sostitu\u00ec Jerzy Kowalik nel pareggio per 1-1 contro il Rosenborg. Il 31 maggio arriv\u00f2 la prima rete nella massima divisione norvegese, nel 2-2 casalingo contro lo Start. Totalizz\u00f2 16 presenze e 4 reti in campionato nella prima stagione professionistica. Il suo spazio crebbe nell'annata successiva, nel corso della quale realizz\u00f2 anche la prima doppietta, nel successo per 4-0 sul Kongsvinger, in data 5 settembre 1993. Il 3 ottobre dello stesso anno segn\u00f2 una tripletta, nel 4-1 inflitto allo HamKam. Nelle due stagioni seguenti, la sua media reti rest\u00f2 costante.\nPass\u00f2 poi con la formula del prestito trimestrale agli inglesi del Birmingham City, militanti nella First Division. Gioc\u00f2 7 incontri di campionato in squadra, di cui 3 da titolare. Segn\u00f2 l'unica rete nell'edizione stagionale della Football League Cup, nella sfida vinta ai tempi suppleme per 1-3 contro il Tranmere. Fece poi ritorno al Troms\u00f8 per il campionato 1996, in cui sigl\u00f2 15 gol in 22 apparizioni. Nella stessa stagione, il club si aggiudic\u00f2 la vittoria della Coppa di Norvegia (Rushfeldt segn\u00f2 una rete nella finale).\nIl passaggio al Rosenborg e in Spagna.\nAl termine della stessa stagione, Rushfeldt fu acquistato dal Rosenborg in cambio di 7.500.000 corone. Nelle aspettative del club, avrebbe dovuto sostituire Steffen Iversen. Debutt\u00f2 con questa maglia il 4 marzo 1997, nella sfida contro la Juventus, valida per l'andata dei quarti di finale della Champions League 1996-1997: l'incontro si concluse con un pareggio per 1-1. La formazione norvegese fu eliminata dalla competizione nel doppio confronto. Per il primo incontro di campionato dovette attendere il 13 aprile 1997, quando fu schierato titolare nel pareggio per 1-1 contro il Brann. L'8 maggio segn\u00f2 il primo gol, nel successo per 5-0 sul Sogndal. Nel match successivo contro il Lyn Oslo, datato 11 maggio, mise a referto una doppietta; contribu\u00ec cos\u00ec alla vittoria in trasferta della sua squadra per 0-5. Tra il 1\u00ba giugno e il 15 giugno 1996, realizz\u00f2 due triplette in altrettanti incontri di campionato: la prima ai danni dello Str\u00f8msgodset (il Rosenborg vinse in trasferta per 1-5) e la seconda contro lo Skeid (con analogo risultato, stavolta casalingo). Inizi\u00f2 cos\u00ec a segnare con regolarit\u00e0, siglando un'altra tripletta in data 4 ottobre, ancora ai danni dello Str\u00f8msgodset: il Rosenborg vinse l'incontro per 6-1. Il Rosenborg vinse il titolo e Rushfeldt fu capocannonniere del campionato, con 25 gol.\nIl campionato 1998 cominci\u00f2 sulla falsariga del precedente. Alla prima giornata, datata 13 aprile 1998, sigl\u00f2 un gol in casa dello Str\u00f8msgodset, contribuendo al successo della sua squadra per 0-2. Il 16 maggio arriv\u00f2 una quaterna ai danni del Moss, nella vittoria del Rosenborg per 6-0. Ne realizz\u00f2 un'altra il 9 settembre, nel successo per 2-8 sul campo del Kongsvinger. Rushfeldt vinse per la seconda stagione consecutiva la classifica dei marcatori, stavolta con 27 reti, e fu nominato attaccante dell'anno; il Rosenborg vinse il titolo nazionale. Nel 1999, il centravanti fu artefice di un'altra stagione piuttosto prolifica, siglando 15 gol in altrettanti incontri di campionato.\nNel mese di luglio, si trasfer\u00ec a titolo definitivo agli spagnoli del Racing Santander. Il trasferimento cost\u00f2 30.000.000 di corone. Esord\u00ec nella Primera Divisi\u00f3n in data 21 agosto, sostituendo Salva Ballesta nel successo per 1-2 sul Valencia, al Mestalla. Il 19 dicembre segn\u00f2 la prima rete nella massima divisione spagnola, nella sconfitta per 2-1 sul campo del Numancia. In due stagioni, totalizz\u00f2 44 presenze in campionato, con 5 reti all'attivo. Terminato il campionato 2000-2001, torn\u00f2 al Rosenborg con la formula del prestito. Il 4 agosto 2001 segn\u00f2 una tripletta ai danni del Moss, in una partita che si concluse con un successo della sua squadra per 6-0. Gioc\u00f2 la parte finale della stagione in forza al club norvegese, contribuendo alla vittoria del titolo. Il Rosenborg avrebbe voluto tenere il calciatore a titolo definitivo, ma le richieste - giudicate troppo esose - del Racing Santander impedirono la trattativa.\nGli anni all'Austria Vienna.\nRushfeldt fu allora ingaggiato dall'Austria Vienna. Debutt\u00f2 nella Bundesliga il 17 novembre 2001, quando fu schierato titolare nel pareggio a reti inviolate contro l'Admira Wacker M\u00f6dling. Il 1\u00ba dicembre segn\u00f2 le prime reti, con una doppietta che permise il successo della sua squadra per 2-1 sul K\u00e4rnten. Fu autore di una tripletta nella vittoria per 0-5 sull'Admira Wacker M\u00f6dling, datata 6 aprile 2002. Concluse la stagione con 11 reti in 15 incontri disputati. L'anno successivo fu meno soddisfacente dal punto di vista personale, poich\u00e9 segn\u00f2 5 reti in 24 incontri, ma l'Austria Vienna realizz\u00f2 il \"double\", con il successo in campionato e nella coppa nazionale: nella finale del torneo, datata 1\u00ba giugno 2003, Rushfeldt sigl\u00f2 una doppietta nel 3-0 inflitto al K\u00e4rnten. Vinse poi la Supercoppa d'Austria 2003 e, nel campionato 2003-2004, Rushfeldt fu autore di 24 reti e fu nominato calciatore dell'anno della squadra. La formazione viennese vinse anche la Supercoppa d'Austria 2004, ai calci di rigore: Rushfeldt realizz\u00f2 il suo, contribuendo cos\u00ec al successo sul Grazer. L'Austria Vienna si aggiudic\u00f2 poi la Coppa d'Austria 2004-2005, nel derby in finale contro il Rapid Vienna. Il campionato 2005-2006 fu l'ultimo disputato in squadra, in cui Rushfeldt sigl\u00f2 9 reti in 33 incontri; la squadra raggiunse un altro \"double\".\nIl ritorno al Troms\u00f8.\nRushfeldt torn\u00f2 al Troms\u00f8, una volta terminata l'esperienza con l'Austria Vienna. Dichiar\u00f2 d'aver scelto con il cuore di tornare al Troms\u00f8, poich\u00e9 legato al nord della Norvegia. Torn\u00f2 a calcare i campi dell'Eliteserien il 3 luglio 2006, sostituendo Roar Christensen e realizzando il gol del definitivo 1-1 in casa dello Start. Il centravanti form\u00f2 un tandem d'attacco prima con Ole Martin \u00c5rst e successivamente con Morten Moldskred. Nel novembre 2007 fu nominato da un gruppo di giornali norvegesi nella squadra dell'anno del campionato. Rinnov\u00f2 il suo contratto con il club prima dell'inizio del campionato 2009. Il 17 giugno 2010 prolung\u00f2 ulteriormente il suo rapporto con il club, per un'altra stagione. Il 29 maggio 2011 segn\u00f2 una tripletta ai danni del Brann, che lo port\u00f2 a 168 reti nell'Eliteserien e che gli permise di superare Harald Martin Brattbakk nella graduatoria dei marcatori pi\u00f9 prolifici della storia della massima divisione norvegese. La 168\u00aa rete arriv\u00f2 diciannove anni dopo la 1\u00aa. Da quel momento fino alla fine della stagione, mise a referto altre 4 reti, che lo portarono quindi a 172 gol nell'Eliteserien, in 299 presenze. Si ritir\u00f2 al termine del campionato 2011.\nIl 2 giugno 2012 si disput\u00f2 la sua partita di addio al calcio, in una sfida che fu ospitata dall'Alfheim Stadion e che vide contrapposte le glorie del Troms\u00f8 e quelle del Rosenborg. Tore Reginiussen, Roar Strand, Christer Basma, \u00d8rjan e Runar Berg furono alcuni dei partecipanti all'incontro.\nNazionale.\nRushfeldt conta 2 presenze con la . Debutt\u00f2 il 24 agosto 1993, nella vittoria per 0-1 sulla . Il 5 giugno 1994 esord\u00ec con la maglia della Nazionale maggiore, in un'amichevole di preparazione al ; Rushfeldt fu infatti convocato per la competizione e gioc\u00f2 da titolare nella sconfitta per 2-0 contro la . Nella competizione disput\u00f2 un solo incontro, nella sconfitta per 1-0 contro l'. La selezione scandinava fu eliminata alla fase a gironi del torneo. Segn\u00f2 la prima rete il 14 maggio 2002, nella vittoria in amichevole contro il con il punteggio di 3-0. Il 18 febbraio 2004, in occasione della sfida amichevole contro l', collezion\u00f2 la 25\u00aa presenza in Nazionale, ricevendo cos\u00ec il Gullklokka. Gioc\u00f2 regolarmente per la Norvegia fino al 12 ottobre 2005, giorno del successo della sua squadra per 0-1 in casa della .\nPer circa due anni non vest\u00ec pi\u00f9 la maglia della formazione scandinava. Il 2 ottobre 2007, per\u00f2, fu riconvocato da \u00c5ge Hareide per sostituire l'infortunato John Carew, in vista della partita contro la prevista per il 17 ottobre successivo. Rushfeldt scese effettivamente in campo nel corso dell'incontro. Totalizz\u00f2 38 presenze e 7 reti per la Norvegia.\nDopo il ritiro.\nIl 1\u00ba ottobre 2013, a seguito dell'esonero di Agnar Christensen, fu nominato nuovo assistente allenatore del Troms\u00f8, al fianco del tecnico Steinar Nilsen. Il 21 agosto 2014 entr\u00f2 nello staff tecnico di Per-Mathias H\u00f8gmo, commissario tecnico della Norvegia: Rushfeldt avrebbe avuto l'incarico di allenare gli attaccanti."}
{"id": "1494016", "revid": "901803", "url": "https://it.wikipedia.org/wiki?curid=1494016", "title": "Chiesa di Santa Maria Maddalena a Tavola", "text": "La chiesa di Santa Maria Maddalena si trova a Tavola, in provincia di Prato.\nStoria e descrizione.\nAbbattendo l'antica chiesa, nel 1939-1941 fu rifatta l'attuale, su progetto di Raffaello Franci, ampia e di articolate forme neomedievali. Il presbiterio \u00e8 concluso da un'abside con deambulatorio.\nVi restano due pale della precedente chiesa: una notevole \"Effusio sanguinis\" di Santi di Tito (1584) e un \"Sant'Antonio\", del primo Settecento, dell'ambito di Pier Dandini; nel catino absidale \u00e8 un recente affresco con la \"Pentecoste\", di Silvestro Pistolesi."}
{"id": "1494018", "revid": "767487", "url": "https://it.wikipedia.org/wiki?curid=1494018", "title": "Kon Artis", "text": "Ex membro della crew D12, lavora con Eminem al suo primo LP \"Infinite\" e appare sui dischi \"The Marshall Mathers LP\" e \"The Eminem Show\" in veste di MC insieme alla formazione completa dei D12 nelle canzoni \"Under the Influence\" e \"When The Music Stops\". Inoltre sempre per la Shady Records produce il brano \"Spread Yo Shit\" sul disco \"Cheers\" di Obie Trice dove compare anche come rapper. Con il suo vero nome Denaun Porter lavora sporadicamente anche per Method Man producendo il brano \"Elements\" sul disco \"\" in cui appaiono anche i rapper Star &amp; Polite.\nPorter torner\u00e0 a collaborare con Method Man sul disco ', dove produrr\u00e0 due pezzi. Il primo \u00e8 \"We Some Dogs\" dove Denaun canta il ritornello, su questo brano oltre a Method Man appaiono anche Redman e Snoop Dogg. Nello stesso disco produce il brano \"Crooked Letter I\" dove Method Man e Streetlife si destreggiano con le rime mentre Kon Artis canta il ritornello.e pi\u00f9 recentemente ancora in \"Let's Ride\" dell'album ' di Method Man\nKon Artis ha un ruolo cardine nei D12, lavora alla produzione di quasi met\u00e0 dei pezzi del disco \"Devil's Night\" (ma la maggioranza delle canzoni vengono prodotte da Eminem) e partecipa in quasi tutte le canzoni dei Dirty Dozen, spesso in esilaranti botta e risposta con l'amico Kuniva.\nIl 24 marzo 2012 Mr. Porter annuncia il suo ritiro dal gruppo D12, per intraprendere una carriera da solista."}
{"id": "1494019", "revid": "363629", "url": "https://it.wikipedia.org/wiki?curid=1494019", "title": "Montaggio assemble", "text": "Il montaggio assemble o semplicemente assemble \u00e8 uno dei due modi disponibili su videoregistratori di classe professionale per modificare le immagini registrate su nastro, in alternativa al montaggio insert.\nIl montaggio assemble permette di accodare una nuova registrazione a una gi\u00e0 esistente, mantenendo la continuit\u00e0 del sincronismo e dei segnali con quella precedente.\nAspetti tecnici.\nIn tutti i sistemi di videoregistrazione, \u00e8 necessario che il nastro sia in movimento alla corrett\u00e0 velocit\u00e0 perch\u00e9 una commutazione in registrazione avvenga senza disturbi e correttamente agganciata alla base dei sincronismi esistente. Questa condizione \u00e8 via via pi\u00f9 critica su apparecchiature di classe sempre superiore. Su videoregistratori professionali, viene usata una tecnica chiamata preroll. Una volta stabilito il punto di partenza della nuova registrazione, il nastro viene posizionato un certo tempo prima di quel punto (tempo impostabile e definito tempo di preroll, tipicamente da 3 a 5 secondi). Il videoregistatore legger\u00e0 poi il nastro in modalit\u00e0 di riproduzione, passando alla registrazione una volta raggiunto il punto impostato se o sole se la rilettura della base dei sincronismi \u00e8 corretta.\nIl montaggio assemble consiste nella registrazione di tutte le tracce normalmente previste dal videoregistratore:\nNon \u00e8 possibile in assemble selezionare solo alcune di queste categorie, e bisogna tenere presente che, all'interruzione della registrazione in assemble, la base dei sincronismi verr\u00e0 interrotta, e potr\u00e0 essere proseguita solo da un altro assemble.\nIl montaggio in assemble procede di aggiunta in aggiunta, riagganciandosi sempre alla registrazione precedente, e non \u00e8 possibile rifare una singola modifica senza rifare tutte quelle che seguono.\nApparecchiature di classe domestica.\nBench\u00e9 non sia un montaggio assemble nel vero senso della parola, quasi tutti i videoregistratori per uso domestico (VHS, S-VHS e Video8) permettono l'accodamento di una nuova registrazione, semplicemente mettendo il videoregistratore in pausa di lettura sul punto desiderato, passando alla modalit\u00e0 di pausa di registrazione e rilasciando quindi la pausa. Questo far\u00e0 s\u00ec che le due registrazione successive siano contigue tra loro, senza salti di immagine visibile. \nSe il nastro contiene gi\u00e0 una registrazione che si desidera sovrascrivere, potrebbe esserci qualche secondo di video con dei disturbi, dovuto alla mancanza di cancellazione del nastro prima della seconda registrazione.\nSe invece la registrazione viene effettuata semplicemente partendo dal nastro fermo, ci sar\u00e0 una discontinuit\u00e0 della traccia tachimetrica del nastro, che comporter\u00e0 un cambio di sincronismo nella successiva rilettura.\nQualche videoregistratore di fascia alta dispone di una vera funzione assemble, con l'effettuazione del preroll e la possibilit\u00e0 di sincronizzare una sorgente in lettura. Si tratta di solito di sistemi che prevedono l'uso di un videoregistratore e di un camcorder come lettore, entrambi della stessa marca.\nApparecchiature di classe professionale.\nIn ambito professionale, tutti i videoregistratori permettono di eseguire l'assemble, sia come unit\u00e0 a s\u00e9 stanti che in un insieme macchina-macchina, che controllati da una centralina di montaggio; in quest'ultimo caso il tempo di preroll \u00e8 impostato dalla centralina ed \u00e8 uguale per tutte le macchine, mentre negli altri casi \u00e8 la macchina controllante che comanda le altre.\nIl timecode registrato durante l'assemble pu\u00f2 essere selezionato fondamentalmente in due diversi modi:\nUsi tipici.\nIl montaggio assemble non \u00e8 molto usato nell'ambito del montaggio lineare, in cui si preferisce la tecnica dell'insert su nastri preregistrati con una base di nero. In realt\u00e0, su apparecchiature di classe betacam e superiore non ci sono in generale problemi di affidabilit\u00e0, ma l'insert permette una maggiore flessibilit\u00e0, e risulta necessario per modificare registrazioni gi\u00e0 esistenti.\nL'assemble, concepito essenzialmente per creare registrazioni nuove da materiale gi\u00e0 esistente, trova un certo impiego nel montaggio macchina-macchina in ambito giornalistico, in condizioni di tempi stretti e in assenza di nastri basati.\nL'assemble \u00e8 invece molto usato nel campo della produzione televisiva per effettuare registrazioni di eventi in studio o dal vivo. L'uso del montaggio assemble permette di agganciarsi correttamente all'intestazione del nastro (tipicamente delle barre colore di riferimento)."}
{"id": "1494024", "revid": "1258", "url": "https://it.wikipedia.org/wiki?curid=1494024", "title": "Stigghiole", "text": ""}
{"id": "1494025", "revid": "1573940", "url": "https://it.wikipedia.org/wiki?curid=1494025", "title": "Arachnura", "text": "Arachnura \u00e8 un genere di ragni appartenente alla famiglia Araneidae.\nEtimologia.\nIl nome deriva dal greco , \"ar\u00e0chne\", cio\u00e8 \"ragno\" e , \"ur\u00e0\", cio\u00e8 \"coda, parte terminale\", perch\u00e9 hanno l'opistosoma allungato a guisa di coda.\nDistribuzione.\nLe tredici specie oggi note di questo genere sono state rinvenute prevalentemente in Asia orientale, sudorientale e Oceania: la sola A. scorpionoides \u00e8 stata reperita in Africa orientale (Congo, Etiopia, Madagascar).\nTassonomia.\nA maggio 2011, si compone di 13 specie:"}
{"id": "1494028", "revid": "1305772", "url": "https://it.wikipedia.org/wiki?curid=1494028", "title": "Johann Franz Eckher von Kapfing und Liechteneck", "text": "Biografia.\nNel 1674 venne ordinato sacerdote ed ottenne la sede episcopale gi\u00e0 dal 1695. Il 1\u00ba luglio 1696 venne intronizzato da Br\u00fcder Asam nel duomo medioevale della citt\u00e0 di Frisinga, da poco restaurato in stile barocco, assieme alla chiesa del Monastero di Neustift a Frisinga, ad opera dell'architetto italiano Giovanni Antonio Viscardi. su suggerimento di Wirkens, nel 1697 era stato fondato il liceo-ginnasio di Frisinga, nella Marienplatz, e la Chiesa Parrocchiale di San Giorgio.\nIl 23 dicembre 1705 si preoccup\u00f2 di riunire le parrocchie sparse sotto una diocesi precisa, entrando in contatto e in cooperazione con molte altre importanti diocesi tra cui quelle di Salisburgo, Eichst\u00e4tt, Regensburg e Passau, altri vescovati territoriali facenti parte del Sacro Romano Impero.\nNel 1724 collabor\u00f2 con il Padre benedettino Karl Meichelbeck all\"'Historia Frisingensis\", un moderno trattato di storia sulla citt\u00e0 e sull'antica tradizione del suo episcopato.\nBenvoluto dal popolo, si interpose tra le reggenze dei Wittelsbach sul Vescovato di Frisinga.\nGenealogia episcopale e successione apostolica.\nLa genealogia episcopale \u00e8:"}
{"id": "1494029", "revid": "125889242", "url": "https://it.wikipedia.org/wiki?curid=1494029", "title": "Fantastic (Wham!)", "text": "Fantastic \u00e8 il primo album dei Wham!, pubblicato il 9 luglio 1983. Include tutti i brani usciti precedentemente in singoli."}
{"id": "1494030", "revid": "149587", "url": "https://it.wikipedia.org/wiki?curid=1494030", "title": "Fondachelli", "text": ""}
{"id": "1494038", "revid": "1345938", "url": "https://it.wikipedia.org/wiki?curid=1494038", "title": "Fantina", "text": ""}
{"id": "1494039", "revid": "767487", "url": "https://it.wikipedia.org/wiki?curid=1494039", "title": "Odd Iversen", "text": "Carriera.\nIn carriera, Iversen ha giocato per il , per il e per il , vincendo per 4 volte la classifica cannonieri del campionato norvegese di calcio, nelle stagioni 1967, 1968, 1969 e 1979. Padre del calciatore Steffen Iversen, \u00e8 morto il 29 dicembre 2014 a Trondheim, dopo una lunga malattia."}
{"id": "1494043", "revid": "1573940", "url": "https://it.wikipedia.org/wiki?curid=1494043", "title": "Chiesa di Sant'Antonio a Reggiana", "text": "La chiesa di Sant'Antonio si trova a Reggiana, (Prato).\nStoria e descrizione.\nProgettata da Stefano Benedetti e Giamberto Spatola (1989), la chiesa fu realizzata nel 1994-1996. L'edificio \u00e8 un prisma a sedici lati, con bassa copertura piramidale e lanterna; collegata \u00e8 la cappella feriale, a pianta cruciforme.\nL'interno, con copertura in legno lamellare, ha un'unitaria sistemazione degli spazi liturgici curata da Margherita Pavesi Mazzoni (altare, pulpito, fonte battesimale, acquasantiere, con figure dipinte su pannelli lignei a fondo oro, crocifisso)."}
{"id": "1494045", "revid": "92723", "url": "https://it.wikipedia.org/wiki?curid=1494045", "title": "The Neverhood", "text": "The Neverhood \u00e8 un videogioco del 1996 con grafica basata su claymation e stop motion, creato dalla DreamWorks Interactive. Ha avuto successivamente anche un sequel, \"Skullmonkeys\".\nTrama.\nFiglio di \"Quater\" e fratello di sei esseri divini, \"Hoborg\" cre\u00f2 l'Everhood, un luogo dove sarebbe vissuto per l'eternit\u00e0. Sentendosi solo decise di creare un essere a sua immagine e somiglianza, utilizzando un Seme della Vita; la creatura creata, di nome Klogg, viene calorosamente accolta da Hoborg, il quale gli spiega che tutto ci\u00f2 che vede \u00e8 loro. Per pura malizia, sfortunatamente, Klogg cerca di sgraffignarli la corona, fonte del potere di Hoborg, ma fallisce e viene sgridato per il suo comportamento. Ma neanche la ramanzina di Hoborg cancella i piani malvagi di Klogg e alla fine riesce a prendere l'oggetto, autoproclamandosi Re del \"Neverhood\". Mentre il re deposto comincia ad addormentarsi, poich\u00e9 senza corona, l'ursupatore non riesce a contenere la potenza dell'artefatto e si trasforma, diventando una versione mostruosa di s\u00e9 stesso. Scoprendo il punto debole di suo padre, decide di rinchiuderlo l\u00ec e riempire il suo dominio di esseri malvagi, in modo da rendere il posto pi\u00f9 adatto a lui. Sfortunatamente per lui, uno degli aiutanti di Hoborg nonch\u00e9 nipote, Willie Trombone, prende un Seme della Vita dal corpo senza vita di Hoborg e lo porta in un posto sicuro cos\u00ec da creare un essere che possa portare la pace nel Neverhood: nasce cos\u00ec Kleymen, che poco dopo si sveglia e comincia istintivamente a gironzolare per tutta l'area.\nNegli eventi del gioco, Kleymen riesce a risvegliare Bill il Robot e a uccidere i diversi mostri di Klogg (come Weasel, un granchio verde e la Bestia ad Orologeria, Clockwork Beast), raggiungendo tramite vari meccanismi il castello di Hoborg; durante l'ultima battaglia sia Willie che Bill precipitano nello spazio profondo. Qui incontra il suo perfido fratello, che gli propone di fare una tra due scelte:\nKlaymen decide di fare la scelta giusta e va da Hoborg, risvegliandolo. Klogg tenta di assassinare entrambi, ma calpesta per sbaglio un telecomando ed un missile ben mirato lo fa precipitare nelle vastit\u00e0 dell'Universo. In seguito all'evento Hoborg porta suo figlio alla piazza principale del Neverhood e gli crea dopo un po' di tempo 18 fratelli con cui vivere e divertirsi. Inoltre, Willie e Bill vengono ripescati dal vuoto cosmico e riportati a casa.\nModalit\u00e0 di gioco.\nIl gioco \u00e8 un misto tra platform e in prima persona, impersonando Klaymen nelle aree pi\u00f9 vaste. Quando invece vi sono degli ostacoli da superare, tipo nemici, enigmi o percorsi, la visuale sar\u00e0 in un 2d a tre dimensioni, con Klaymen che sar\u00e0 capace di andare a destra o a sinistra in base alle scelte del giocatore. Dato il gran numero di sfide presenti nel gioco, dei consigli possono essere trovati nelle lettere di Willie, che possono essere trovate nella casa in cui Kleymen nacque.\nA differenza di molti giochi dello stesso tipo, il Neverhood non usa n\u00e9 le vite n\u00e9 le barre della vita; invece, ci sono solo due modi per morire: cadere in un buco dove \u00e8 scritto proprio di non finirci sopra oppure prendere la corona di Hoborg. Oltre a ci\u00f2 vi \u00e8 solo la vittoria.\nParticolare famoso del gioco \u00e8 anche la comicit\u00e0 delle scene, che possono susseguirsi in diversi modi o ripetersi all'infinito. Alcune scene in pura clay-motion possono avere effetti incredibili, come mangiare per tre volte le bacche molto gassose di un fungo.\nPersonaggi.\nKlaymen.\nLetteralmente \"uomo d'argilla\", \u00e8 il protagonista della storia. Alto, con una piccola appendice nera sulla testa e grandi labbra rosse, ha come obiettivo portare la pace nel suo mondo, turbata dal malvagio Klogg. \u00c8 cugino di Willie Trombone, poich\u00e9 questi \u00e8 il figlio di uno dei fratelli maggiori di Hoborg, Ottoborg.\nKlaymen non sa all'inizio chi \u00e8 e gironzola come un neonato alla ricerca di stimoli. Solo Willie e Bill lo aiuteranno a scoprire la propria identit\u00e0. Col passare del tempo matura cos\u00ec velocemente da poter guidare persino il robot dall'interno e a salvare infine il proprio regno.\nWillie Trombone.\nCome detto primo, questo personaggio dal basso intelletto ma dal gran cuore \u00e8 cugino di \"Klaymen\", nonch\u00e9 aiutante di Hoborg, il vero re del \"Neverhood\". \u00c8 molto goloso nonostante l'aspetto mingherlino ed \u00e8 noto per mangiarsi qualsiasi cosa inanimata che cade davanti a lui. \u00c8 notabile per un'appendice a forma di cerchio, denti sporgenti e spuntoni sulla schiena.\nPrima degli eventi del gioco, visse assieme ai suoi fratelli e il padre \"Ottoborg\", ma la gravit\u00e0 del loro mondo era cos\u00ec instabile che tutti andarono alla deriva nello spazio. Willie fu trovato prima da Bill il Robot, creazione di suo padre, e poi da Hoborg, aiutandolo nel cercare uno speciale tipo di argilla indistruttibile. Eventualmente fu trovata ed usata per creare il Neverhood. Durante il gioco si possono trovare dei dischi nei quali spiega a Klaymen chi \u00e8, come \u00e8 finito l\u00ec e perch\u00e9 deve trovare Hoborg.\nHoborg.\nRe e creatore del \"Neverhood\". Il suo nome significa \"grande cuore\". Come spiega Willie con un bonus del gioco, fu lui a creare \"Klogg\". Egli voleva mirare alla corona e al trono del suo mondo e ci riusc\u00ec, facendo cadere \"Hoborg\" in un sonno profondo che verr\u00e0 terminato dall'arrivo di \"Kleymen\".Alla fine del gioco, come ricompensa, il re gli crea tanti suoi numerosi simili con cui convivere.\nKlogg.\nIl cattivo della storia. Era originariamente simile a \"Klaymen\", ma per gli effetti collaterali della corona acquis\u00ec un aspetto mostruoso. Se si riesce a finire il gioco, verr\u00e0 catapultato nello spazio verso il Pianeta Idznak, luogo principale del seguito \"Skullmonkeys\".\nSequel.\nUn sequel per \"The Neverhood\" \u00e8 stato distribuito nel 1998 per PlayStation con il titolo \"Skullmonkeys\" ma non si trattava di un altro punta e clicca ma bens\u00ec di un \"Videogioco a piattaforme\". \"Skullmonkeys\" non fu un successo come il primo capitolo.\nIl 12 marzo 2013, il \"game designer\" del primo capitolo Doug TenNapel si unisce agli artisti/animatori di \"Neverhood\" ed \"Earthworm Jim\" Ed Schofield e Mike Dietz della Pencil Test Studios per sviluppare \"un'avventura punta e clicca basata su claymation e stop-motion\". Anche se hanno dichiarato che non sar\u00e0 un sequel di \"The Neverhood\" user\u00e0 lo stesso identico stile di disegno ed umore ed inoltre le tracce sonore saranno composte dallo stesso compositore del primo capitolo Terry Scott Taylor. Il gioco, chiamato \"Armikrog,\" \u00e8 uscito il 20 settembre per piattaforma Microsoft Windows, OS X e Linux.\nColonna sonora.\nNel 2004, otto anni dopo l'uscita del gioco, ne \u00e8 stata messa in vendita la colonna sonora, \"Imaginarium: Songs from the Neverhood\". Ecco la lista delle canzoni:\nAccoglienza.\nKeith Stuart di \"The Guardian\" consider\u00f2 \"The Neverhood\" come uno dei trenta migliori videogiochi dimenticati nel corso del tempo."}
{"id": "1494046", "revid": "123014", "url": "https://it.wikipedia.org/wiki?curid=1494046", "title": "Porta Aurelia", "text": ""}
{"id": "1494050", "revid": "31789", "url": "https://it.wikipedia.org/wiki?curid=1494050", "title": "Periodizzazione", "text": "La periodizzazione \u00e8 la suddivisione della Storia in periodi di tempo, ciascuno contraddistinto da una serie di caratteri originali tali da renderlo individuabile rispetto alle fasi storiche immediatamente precedenti e successive.\nNonostante il suo carattere semplificatorio e inevitabilmente convenzionale, quella della periodizzazione resta un'operazione di importanza fondamentale nelle discipline storiche, dal momento che consente di \"pensare\" in termini schematici il passato e di facilitare la collocazione temporale di un evento. Inoltre la didattica della Storia spesso trova grande giovamento nel suddividere la Storia in periodi definiti convenzionalmente, alla pari con altre discipline storiche, come la Geologia e la Paleontologia. \nLa fase pi\u00f9 antica della Storia dell'uomo \u00e8 suddivisa in questi periodi: Paleolitico, Mesolitico, Neolitico, Et\u00e0 del Rame, Et\u00e0 del Bronzo, Et\u00e0 del Ferro.\nNella storiografia occidentale, nello scorrere del tempo successivo alla Preistoria, si identificano tradizionalmente le seguenti et\u00e0: Et\u00e0 antica, Medioevo, Et\u00e0 moderna, Et\u00e0 contemporanea. Per il suo carattere convenzionale, tale suddivisione \u00e8 soggetta a dibattiti e ad opinioni diverse, specie per ci\u00f2 che riguarda i termini \"post quem\" e \"ante quem\", cio\u00e8 le date di inizio e fine di ciascuna et\u00e0.\nNelle storiografie di altre aree culturali esistono altri tipi di periodizzazione, che meglio descrivono contesti storici diversi da quello occidentale, anche se non mancano gli usi per analogia. Si parla, ad esempio, di \"Medioevo giapponese\", di \"Medioevo cinese\" e di \"Medioevo indiano\". Inoltre, l'espressione \"et\u00e0 classica\", usata solitamente in riferimento a contesti occidentali, \u00e8 usata anche in altri ambiti geografici: si parla cos\u00ec di \"et\u00e0 classica giapponese\", di \"et\u00e0 classica cinese\", di \"et\u00e0 classica indiana\" e cos\u00ec via.\nLa necessit\u00e0 di utilizzare schemi validi per tutte le aree culturali e per tutti i continenti ha portato alla formulazione di proposte di periodizzazione di tutta la Storia mondiale alternative a quelle tradizionale attraverso criteri che si adattano non ad un solo contesto, ma all'insieme del pianeta. \nSi deve infine rilevare che ogni epoca storica guarda il passato con un'ottica particolare, dovuta alla temperie culturale del tempo; ci\u00f2 porta alla successione di diversi schemi di periodizzazione, elaborati in diversi periodi; preferire una determinata periodizzazione piuttosto che un'altra significa interpretare il corso degli eventi in modo differente o anche da prospettive differenti.\nSchema della periodizzazione pi\u00f9 usata in Occidente.\nLo schema pi\u00f9 usato \u00e8 il seguente: \nEsempio di periodizzazione della storia mondiale.\nA titolo di esempio, si presenta di seguito uno schema alternativo di periodizzazione didattica, che pu\u00f2 essere applicato in tutte le aree culturali del pianeta.\nA partire da questo punto, in questo esempio di periodizzazione si nota una particolare attenzione alla storia tradizionalmente inserita nel concetto di Et\u00e0 contemporanea, suddivisa in periodi assai pi\u00f9 brevi di tutti quelli precedenti, per un motivo puramente didattico: fornire al cittadino informazioni pi\u00f9 ampie sul proprio tempo, in modo da favorirne l'azione politica.\nOrigine dei termini.\nL'identificazione nel passato dell'uomo di una \"preistoria\" avvenne per gradi. Jacques Boucher de Perthes fu tra i primi a intuire l'esistenza di un'attivit\u00e0 imputabile a un'umanit\u00e0 arcaica e provarlo scoprendo nel 1830 un bifacciale.\nI termini \"Et\u00e0 della pietra\", \"del bronzo\" e \"del ferro\" sono stati per la prima volta impiegati nel 1734 dal francese Nicolas Mahudel, ma fu solo nel 1836 che il danese Christian J\u00fcrgensen Thomsen, attribu\u00ec delle date precise a questa sequenza di epoche, definendo cos\u00ec il sistema delle tre et\u00e0, ispirato agli autori classici Lucrezio ed Esiodo\nLa suddivisione dell'Et\u00e0 della Pietra in \"Paleolitico\" e \"Neolitico\" venne introdotta da John Lubbock nel 1865.\nL'et\u00e0 del Rame, con il nome di \"Eneolitico\", \u00e8 stata definita nel 1884 dall'italiano Gaetano Chierici, forse riprendendo alcune idee espresse nel 1881 dall'inglese John Evans, che per\u00f2 non considerava quella del rame un'et\u00e0 a s\u00e9 stante, ma un semplice periodo di transizione. La possibile confusione tra i termini \"Eneolitico\" e \"Neolitico\" hanno fatto sorgere agli inizi del Novecento il nome di \"Calcolitico\", ritenuto pi\u00f9 chiaro. Anche questo per\u00f2, si prestava a errate interpretazioni: il suffisso \"-litico\" poteva far pensare ad una terza et\u00e0 della pietra, dopo il Paleolitico ed il Neolitico. Si cominci\u00f2 allora ad usare l'espressione meno ambigua di \"Et\u00e0 del rame\". Oggi i tre termini sono considerati sinonimi e si \u00e8 affiancata ad essi una quarta espressione, con lo stesso significato: \"Prima et\u00e0 dei metalli\", per richiamare l'attenzione sul fatto che oltre al rame, tra l'altro mai puro, si usavano contemporaneamente anche altri metalli di reperibilit\u00e0 relativamente facile.\nIl termine \"Medioevo\" (\"medium aevum\", \"media aetas\") fu usato per la prima volta dagli umanisti italiani del XV secolo; Flavio Biondo lo impieg\u00f2 nella sua opera \"Historiarum ab inclinatione romanorum imperii decades\", scritta intorno al 1450 e pubblicata nel 1483. Il letterato Giovanni Andrea Bussi impieg\u00f2 l'espressione \"media tempestas\" nel 1469 per indicare la presenza di un tempo intermedio fra l'antichit\u00e0 ed il presente di allora, ma idee simili si trovano anche negli scritti di Giorgio Vasari, ma anche in Lorenzo Valla e Niccol\u00f2 Machiavelli. Leonardo Bruni individua un concetto di questo tipo anche nel pensiero del Petrarca.\nL'esistenza di una et\u00e0 di mezzo, un Medioevo, \u00e8 uno dei concetti di base della periodizzazione ed anzi su questo concetto, nato nel XV secolo, poi si \u00e8 modellato il concetto delle altre et\u00e0: se ammettiamo l'esistenza di un'et\u00e0 di mezzo, \u00e8 necessario pensare ad un'et\u00e0 precedente, chiamata \"antica\" e ad un'et\u00e0 successiva, chiamata \"moderna\". La tripartizione \"Evo antico\" - \"Medioevo\" - \"Evo moderno\" fu infatti proposta pochi decenni dopo l'identificazione del Medioevo, nel 1550, dall'umanista italiano Giorgio Vasari.\nCristoforo Cellario riprese i termini \"Antichit\u00e0\", \"Medioevo\" ed \"Et\u00e0 moderna\" e li utilizz\u00f2 per sistematizzare la periodizzazione della storia occidentale.\nPunti di dibattito.\nLa stessa idea di dividere la Storia in periodi \u00e8 a volte discussa, ma anche rimanendo fedeli a questo concetto, esistono vari punti della periodizzazione pi\u00f9 diffusa che sono oggetto di dibattito: sono state proposte varie date di passaggio tra l'una e l'altra et\u00e0, a seconda che si voglia porre l'attenzione maggiormente sulle trasformazioni di carattere culturale, economico-politico o infine religioso intercorse tra le due epoche. I principali sono esposti qui di seguito."}
{"id": "1494053", "revid": "1543377", "url": "https://it.wikipedia.org/wiki?curid=1494053", "title": "Gebel Druso (stato)", "text": "Lo Stato del Gebel Druso (, ) \u00e8 stato uno stato autonomo durante il Mandato francese della Siria, esistito dal 1921 al 1936. Fu creato per favorire la minoranza drusa locale.\nNome.\nIl 4 marzo 1922 fu proclamato lo Stato di Suwayda, dal nome della sua capitale al-Suwayda, ma nel 1927 esso fu ridenominato Gebel Druso o Stato del Gebel Druso, a causa della montagna definita Jabal al-Duruz.\nStoria.\nFormato il 1\u00ba maggio 1921 sull'antico territorio sotto dominazione ottomana, il Gebel Druso \u00e8 la patria di circa 50.000 Arabi drusi. Fu la prima, e rimane l'unica, entit\u00e0 autonoma ad essere popolata e governata da Arabi drusi. La Rivoluzione Siriana del 1925 inizi\u00f2 nel Gebel Druso sotto la guida di Sultan al-Atrash. Col Trattato franco-siriano del 1936, esso cess\u00f2 di esistere come entit\u00e0 autonoma e fu incorporato nella Siria."}
{"id": "1494055", "revid": "65547", "url": "https://it.wikipedia.org/wiki?curid=1494055", "title": "John Edmund Gardner", "text": "Biografia e opere.\nJohn Gardner nacque a Seaton Delaval, nel Northumberland, il 20 novembre 1926. Si laure\u00f2 a Cambridge e fece gli studi postuniversitari a Oxford. Durante la seconda guerra mondiale si arruol\u00f2 come volontario nell'esercito inglese. Il padre di Gardner era un parroco anglicano ed incoraggi\u00f2 Gardner a seguere il suo esempio. Gardner divenne parroco a sua volta nel 1953 e serv\u00ec la chiesa anglicana per cinque anni, fino a realizzare di non avere la vocazione. Dopo quest'esperienza inizi\u00f2 a lavorare come giornalista e critico teatrale.\nNel 1959 Gardner si rese conto di essere diventato alcolizzato e intraprese un percorso di riabilitazione. Nel 1963 scrisse il suo primo libro, l'unico non di narrativa, \"Spin the bottle\", un racconto autobiografico delle sue esperienze di dipendenza dall'alcol.\nGardner inizi\u00f2 la sua carriera di romanziere nel 1964 col romanzo \"SSS Sicario Servizio Speciale\", in cui crea il personaggio comico Boysie Oakes che viene inavvertitamente scambiato per uno spietato uomo d'azione che viene reclutato in una agenzia investigativa. Oakes \u00e8 in realt\u00e0 un codardo con molti altri difetti che non vuole niente di pi\u00f9 che essere lasciato in pace ed \u00e8 terrorizzato dalle circostanze in cui viene forzatamente coinvolto. Il libro viene pubblicato all'apice della spy-mania degli anni sessanta e, come conseguenza del grande business, fu un successo. Boysie Oakes fu anche protagonista di un film e di altri sette romanzi nei successivi dodici anni.\nSulla scia del successo ottenuto con Bosye Oakes, Gardner cre\u00f2 altri personaggi: l'ispettore di Scotland Yard di origine italiana Derek Torry, la spia Herbie Kruger e la famiglia Railton, opere dal tono pi\u00f9 serio rispetto ai romanzi di Oakes. \nGardner scrisse anche tre romanzi (il terzo dei quali, intitolato semplicemente \"Moriarty\", venne pubblicato postumo nel 2008, per via di una lunga disputa con l'editore) usando il personaggio del Professor Moriarty dai romanzi di Sherlock Holmes. La EMI Films, una casa di produzione controllata dalla EMI, acquist\u00f2 i diritti del primo romanzo per un adattamento cinematografico con Donald Sutherland nel ruolo di Moriarty, ma il progetto si aren\u00f2 per mancanza di fondi. Gardner era un fan delle storie di Arthur Conan Doyle su Sherlock Holmes e un membro dei Baker Street Irregulars.\nNel 1981 fu chiesto a Gardner di far rivivere il personaggio di Ian Fleming James Bond. Tra il 1981 e il 1996 Gardner scrisse quattordici romanzi con James Bond come protagonista e l'adattamento a romanzo di due sceneggiature cinematografiche. Mentre i libri furono un successo commerciale, l'atteggiamento di Gardner sullo scrivere romanzi con personaggi creati da altri autori fu ambivalente e nel 1996 smise definitivamente di scrivere romanzi con James Bond, un compito che la Glidrose Publications affid\u00f2 a Raymond Benson.\nAlla fine degli anni novanta Gardner cess\u00f2 la sua attivit\u00e0 di scrittore per la morte della moglie nel 1997 e per la prolungata battaglia contro il cancro che lo colp\u00ec. All'inizio degli anni duemila Gardner scrisse un nuovo romanzo che venne pubblicato nel 2001, \"Day of Absolution\", per il quale fu lodato dai critici. Inizi\u00f2 anche un'altra serie di libri con una nuova protagonista, Suzie Mountford, una detective degli anni trenta. Gardner aveva preso il nome del personaggio da Patricia Mountford, che nel 1949 era stata una sua fidanzata. Quando lesse il libro, Mountford si mise in contatto con Gardner tramite la sua casa editrice e i due in seguito riallacciarono la loro relazione.\nMorte.\nGardner mor\u00ec il 3 agosto del 2007, probabilmente per un infarto. Era fuori a fare compere quando accus\u00f2 un collasso; pensando si trattasse solo di uno svenimento, lo scrittore chiam\u00f2 la figlia che lo port\u00f2 in ospedale, dove mor\u00ec dopo poco."}
{"id": "1494062", "revid": "767487", "url": "https://it.wikipedia.org/wiki?curid=1494062", "title": "Lunachicks", "text": "Lunachicks \u00e8 stato un gruppo musicale riot grrrl, composto da sole donne, formatosi a New York nel 1987.\nBiografia.\nLe Lunachicks cominciarono a New York nel 1987.\nGina, Squid, Sindi, Theo e Mike, in quel periodo fidanzato di quest'ultima, cominciarono a riunirsi ed a provare nella camera di Gina, prima di cominciare a suonare dal vivo nel 1988. Nei primi mesi del 1989 si un\u00ec al gruppo la batterista Becky Wreck (Susan Rebecca Lloyd) in sostituzione di Mike.\nLa band pubblic\u00f2 il suo primo disco \"Babysitters On Acid\" (prodotto da Wharton Tiers) nel 1990 con l'etichetta inglese Blast First. Due anni pi\u00f9 tardi venne pubblicato \"Binge &amp; Purge\" con la casa discografica \"Safe House Records\". Nei primi mesi del 1993 Chip English rimpiazz\u00f2 Becky Wreck.\nLe Lunachicks passarono quindi alla Go Kart Records, pubblicando numerosi dischi con l'etichetta americana: \"Jerk Of All Trades\" (1995), \"Pretty Ugly\" (1997), \"Drop Dead Live\" (1998) e \"Luxury Problem\" (1999).\nDurante il \"Luxury Problem Tour\", Chip English abbandon\u00f2 la band e venne rimpiazzata da Helen Destroy, che rimase con la band fino al 2000, anno in cui il gruppo decise il proprio scioglimento.\nLe Lunachicks suonarono ancora in altre due occasioni, al \"CBGB's\" nel 2002, ed a Washington nel 2004 con Chip English alla batteria.\nIl dopo-Lunachicks.\nAttualmente Gina \u00e8 cantante e chitarrista della band \"Bantam\", mentre Theo ha fondato il gruppo Theo &amp; the Skyscrapers ed \u00e8 impegnata nel lavoro di modella ed attrice, grazie al quale ha recitato piccole parti in film come Zoolander e Tadpole. Becky \u00e8 stata la batterista delle Blare Bitch Project, ruolo svolto anche da Helen Destroy in una tribute-band dei Led Zeppelin. Squid infine si \u00e8 ritagliata notevole spazio lavorando come artista dei tatuaggi."}
{"id": "1494066", "revid": "767487", "url": "https://it.wikipedia.org/wiki?curid=1494066", "title": "Le buttane", "text": "Le buttane \u00e8 un film del 1994 diretto da Aurelio Grimaldi tratto dal suo libro omonimo.\nLa pellicola, ambientata a Palermo e girata in lingua siciliana, \u00e8 stata presentata in concorso al 47\u00ba Festival di Cannes, il film ha suscitato polemiche per una visione piuttosto spregiudicata e provocatoria della prostituzione.\nTrama.\nIl film affronta la vita quotidiana di varie prostitute, alcune delle quali incontrano i loro clienti in strada, mentre altre direttamente nella propria casa. \u00c8 mostrata anche la relazione fra un uomo anziano e un giovane di bell'aspetto, di natura sessuale per il primo e puramente economica per il secondo. Storie di ragazzini che spendono una fortuna perch\u00e9 invaghiti di una prostituta, storie di sfruttamenti e i rischi del \"mestiere\" vengono presentati in un puzzle che, in conclusione, rappresenta efficacemente e realisticamente la loro vita.\nBibliografia.\nAntonio La Torre Giordano, \"Luci sulla citt\u00e0 - Palermo nel cinema dalle origini al 2000\", ASCinema - Archivio Siciliano del Cinema, prologo di Goffredo Fofi, prefazione di Nino Genovese, Caltanissetta, Edizioni Lussografica, 2021, "}
{"id": "1494067", "revid": "184755", "url": "https://it.wikipedia.org/wiki?curid=1494067", "title": "Chiesa di San Michele a Cerreto", "text": "La chiesa di San Michele si trova a Cerreto, nel comune di Prato.\nStoria e descrizione.\nIn bellissima posizione, la piccola chiesa di origine medievale fu pi\u00f9 volte rifatta a causa di cedimenti del terreno.\nConserva nel coro un'intensa tela con \"San Michele\" (1635 circa) di Giovan Pietro Naldini (forse proveniente dalla Chiesa di san Francesco)."}
{"id": "1494070", "revid": "1573940", "url": "https://it.wikipedia.org/wiki?curid=1494070", "title": "Sergio Bianchetto", "text": "Da dilettante fu campione olimpico di velocit\u00e0 su tandem nel 1960 a Roma e nel 1964 a Tokyo; gareggi\u00f2 poi come professionista dal 1965 al 1970.\nCarriera.\nDa dilettante nel 1960 ai Giochi olimpici di Roma gareggi\u00f2 nella velocit\u00e0 su tandem, in coppia con Giuseppe Beghetto, aggiudicandosi la medaglia d'oro. Nei due anni successivi fu campione del mondo nella velocit\u00e0 dilettanti; ai Giochi olimpici di Tokyo, nel 1964, ottenne quindi il bis d'oro nel tandem, questa volta con Angelo Damiano, e fu secondo, battuto dal connazionale Giovanni Pettenella, nella velocit\u00e0.\nDal 1965 al 1970 fu professionista, vestendo anche le divise della Vittadello e della Ferretti. Tra i migliori risultati, un quarto posto nella velocit\u00e0 ai campionati del mondo 1968 e un secondo posto nella Sei giorni di Montr\u00e9al 1965."}
{"id": "1494073", "revid": "599013", "url": "https://it.wikipedia.org/wiki?curid=1494073", "title": "Poru\u010dik", "text": "Poru\u010dik (,spesso traslitterato in poruchik), era un grado militare dell'esercito zarista, equivalente al moderno tenente.\nStoria.\nIl termine derivava dal polacco \"porucznik\". Originariamente il grado venne introdotto, a partire dal XVII secolo, nei reggimenti degli Strelizi, unit\u00e0 militari russe, con in dotazione armi da fuoco), modellati ai contemporanei reggimenti \"europei\" e venne confermato nella Tavola dei ranghi, introdotta da Pietro il Grande nel 1722. Nel 1798 venne sostituito dal grado di tenente.\nCome \"poru\u010dik\" equivaleva al moderno tenente, cos\u00ec podporu\u010dik (o podporuchik) equivaleva al nostro sottotenente. Nella Marina Imperiale comparvero anche dei \"poruchik\", con funzioni di capitano di vascello.\nIl grado scomparve con la Rivoluzione Russa del 1917.\nNella cultura russa.\nLa immagine contemporanea di un antico \"poru\u010dik\", \u00e8 quella di un giovane tenente di cavalleria, dal comportamento un po' guascone. Un modello esemplificato da due celebri esempi: \nPolonia.\nNelle forze armate polacche i gradi di Podporucznik e Porucznik dell'esercito e dell'aeronautica corrispondono rispettivamente ai gradi di sottotenente e tenente dell'Esercito e dell'Aeronautica italiana, mentre i gradi omologhi della Marina Polacca sono Podporucznik marynarki e Porucznik marynarki corrispondenti rispettivamente al grado di guardiamarina e al grado di sottotenente di vascello della Marina Militare Italiana. Nella Marina Polacca esistono anche i gradi di \"Komandor porucznik\" e \"Komandor podporucznik\" corrispondenti nella Marina Militare Italiana rispettivamente ai gradi di capitano di fregata e capitano di corvetta.\nIl grado nei diversi paesi.\nI termini Podporu\u010dik (o \"Podporuchik\"), Poru\u010dik (o \"Poruchik\"), e Nadporu\u010dik (o \"Nadporuchik\"), sono molto simili nelle forze armate dei Paesi slavi. La scala gerarchica dei gradi \u00e8 approssimativamente la seguente:"}
{"id": "1494077", "revid": "599013", "url": "https://it.wikipedia.org/wiki?curid=1494077", "title": "Nicky Shorey", "text": "Carriera.\nClub.\nLa sua carriera inizia nella quarta serie inglese con il Leyton Orient dove gioca dal 1999 al 2001 collezionando 12 presenze. Nell'estate del 2001 passa al Reading di Alan Pardew, squadra di cui diventer\u00e0 una bandiera collezionando in Football League Championship 196 presenze arricchite da 9 gol, contribuendo in maniera decisiva alla prima promozione dei Royals in Premier League arrivata il 25 marzo 2006 dopo il pareggio 1-1 sul campo del Leicester City.\nNella prima stagione in Premier Shorey realizza un gol contro il Tottenham in 37 partite, la sua squadra non riesce per\u00f2 a raggiungere la qualificazione alla Coppa UEFA, persa l'ultima giornata dopo il pareggio 3-3 sul campo del .\nNazionale.\nIl 1\u00ba giugno 2007 esordisce in Nazionale nell'amichevole pareggiata nel Wembley Stadium contro il per 1-1."}
{"id": "1494078", "revid": "19933", "url": "https://it.wikipedia.org/wiki?curid=1494078", "title": "Twikkii", "text": ""}
{"id": "1494082", "revid": "2159500", "url": "https://it.wikipedia.org/wiki?curid=1494082", "title": "Procambio", "text": "Il procambio \u00e8 il tessuto meristematico primario da cui si differenziano i tessuti vascolari (o conduttori) primari.\nNel fusto, il procambio si trova nella zona di differenziazione, che si trova al di sotto della gemma apicale. Nel corso dello sviluppo i cordoni procambiali del fusto si differenziano verso l'alto verso il primordio fogliare, realizzando una continuit\u00e0 del sistema procambiale tra fusto e foglia gi\u00e0 dal primo momento.\nIl procambio deriva (insieme alla regione del meristema fondamentale che dar\u00e0 origine alla corteccia e a parte del midollo) dal meristema periferico, che circonda la zona delle cellule madri centrali. \nInizialmente \u00e8 un anello continuo all'interno del fusto, ma poi si frammenta nei cordoni procambiali, ciascuno dei quali former\u00e0 un fascio conduttore (floema + xilema).\nIl procambio d\u00e0 origine anche al periciclo.\nNon tutte le cellule procambiali si differenziano come tessuto primario, infatti alcune cellule tra xilema e floema primari rimangono indifferenziate e prendono il nome di cambio intrafascicolare. Quest'ultimo poi funzioner\u00e0 come cambio cribro-vascolare.\nIl cambio cribro-legnoso pu\u00f2 essere quasi totalmente intrafascicolare, come avviene nel tiglio (\"Tilia\"), oppure originarsi in cospicua parte anche dal cambio interfascicolare, come nel caso di \"Sambucus\", \"Medicago\" e \"Ranunculus\", ove le regioni interfascicolari sono di discreta entit\u00e0. \nIl procambio \u00e8 circondato da meristema fondamentale."}
{"id": "1494083", "revid": "110157", "url": "https://it.wikipedia.org/wiki?curid=1494083", "title": "Chiesa di San Miniato alla Briglia", "text": "La chiesa di San Miniato alla Briglia si trova nell'omonima frazione del comune di Vaiano, in provincia di Prato.\nStoria e descrizione.\nCostruita nel 1863 come cappella per la fonderia, poi stabilimento tessile della Briglia, \u00e8 un precoce esempio di architettura neogotica, con alta facciata a cuspide e abside poligonale, e, all'interno (con pianta a croce latina), slanciate volte a crociera.\nLa chiesa ha assunto dalla met\u00e0 del Novecento la dedicazione e il titolo parrocchiale dell'antica \"San Miniato a Popigliano\" (XII secolo), sulle pendici del Poggio di Altociglio, di struttura medievale."}
{"id": "1494096", "revid": "1573940", "url": "https://it.wikipedia.org/wiki?curid=1494096", "title": "Chiesa di San Martino a Gonfienti", "text": "La chiesa di San Martino a Gonfienti si trova a Gonfienti, frazione del comune di Prato.\nDi antica origine, fu ricostruita nel Duecento e trasformata fra il Settecento e l'Ottocento. Nel semplice interno sono conservate due pale del XV e XVII secolo, dell'ambito del Balducci e di Giovan Pietro Naldini."}
{"id": "1494104", "revid": "107844391", "url": "https://it.wikipedia.org/wiki?curid=1494104", "title": "Ristrutturazione", "text": ""}
{"id": "1494113", "revid": "1605525", "url": "https://it.wikipedia.org/wiki?curid=1494113", "title": "Luigi Bottazzo", "text": "Note biografiche.\nAll'et\u00e0 di nove anni perse la vista in un incidente. Studi\u00f2 la musica presso l'Istituto dei ciechi a Padova, e nello stesso istituto, tempo dopo, fu nominato, a soli diciannove anni, insegnante di armonia, contrappunto e organo.\nL'illustre organista si esib\u00ec in molte chiese di Padova e paesi limitrofi, e nel 1872 divenne l'organista della Basilica di Sant'Antonio di Padova e insegnante d'organo. Il suo allievo pi\u00f9 illustre fu Raffaele Casimiri, che divenne maestro di cappella presso la Basilica di San Giovanni in Laterano a Roma.\nLe sue composizioni sono pi\u00f9 di 300 (compose molta musica per organo o armonium, ma anche per canto e pianoforte, pianoforte solo, a voci sole, per voci e organo).\nPartecip\u00f2 molto attivamente ai congressi di musica sacra, recandovi varie relazioni a sostegno del Movimento Ceciliano.\nPubblic\u00f2 una serie di testi teorici adottati anche da alcuni conservatori di musica.\nMor\u00ec a Padova nel 1924.\nOpere.\nAlcune sue composizioni (Titolo e numero dell'opera):\nOltre alle altre composizioni musicali va citato il trattato \"l'Harmonium\", metodo completo per studiare l'harmonium."}
{"id": "1494124", "revid": "17887", "url": "https://it.wikipedia.org/wiki?curid=1494124", "title": "Svartsot", "text": "Gli Svartsot sono un gruppo viking metal danese, che si \u00e8 formato nel 2005, e dall'anno successivo ha pubblicato tre album.\nRicordano molto i Finntroll o i Trollfest, in quanto hanno lo stesso stile nel comporre le proprie musiche, ed anche il loro modo di essere li avvicina ai due grandi gruppi prima citati.\nParticolare \u00e8 il frequente cambio di stile di canto, da scream a growl, che rende le canzoni molto dinamiche ed eclettiche.\nGli strumenti tipici da loro utilizzati sono il tin whistle, il flauto irlandese ed il mandolino.\nStoria.\nIl 17 dicembre del 2008, Michael Lundquist Andersen, Niels Th\u00f8gersen, Claus B. Gnudtzmann e Martin Kielland-Brandt annunciarono il loro abbandono del gruppo a causa di diverse opinioni su come gestire un gruppo e riguardo alla direzione musicale da intraprendere."}
{"id": "1494131", "revid": "161374", "url": "https://it.wikipedia.org/wiki?curid=1494131", "title": "Ashurnasipal I", "text": ""}
{"id": "1494132", "revid": "983767", "url": "https://it.wikipedia.org/wiki?curid=1494132", "title": "Tavola dei ranghi della Russia imperiale", "text": "La tavola dei ranghi della Russia imperiale () era un elenco formale delle posizioni e dei gradi nell'esercito, nel governo e nella corte imperiale russa, introdotta da Pietro il Grande il 13 gennaio 1722.\nOrigine della tavola.\nLa tavola stabiliva la posizione e lo status di ciascun funzionario in funzione del proprio ruolo nel servizio dello zar, ponendo in secondo piano, cos\u00ec, nascita o anzianit\u00e0. Essa classificava ogni posto nelle diverse amministrazioni in quattordici ranghi numerati.\nI gradi da 1 a 5 erano questione di pertinenza diretta dello zar.\nPur avendo avuto archetipi in epoca precedente, nella sua forma matura, la tavola venne imposta dallo zar Pietro il Grande, il quale descrisse addirittura 262 posizioni civili e militari (molte per la prima volta introdotte), nel suo titanico sforzo per normalizzare l'allora esistente (e piuttosto autonoma, dunque ribelle) nobilt\u00e0 ereditaria dei boiardi.\nI titoli ordinari: la tavola.\nA determinati livelli erano collegati specificati minimi livelli di nobilt\u00e0: cosicch\u00e9 i borghesi che si qualificavano per un dato rango venivano automaticamente nobilitati. Ad esempio:\nAlla lunga, tale sistema produsse, naturalmente, una proverbiale inflazione di nobili. Tanto che Alessandro II, gi\u00e0 nel proprio primo anno di regno, il 1856, modific\u00f2 la tavola, concedendo l'ereditariet\u00e0 dal 4\u00ba grado per i funzionari civili e dal 6\u00ba grado per i funzionari militari.\nAd esempio, il padre di Lenin, funzionario civile impegnato nell'amministrazione dell'educazione, fece una notevole carriera, giungendo al rango di consigliere di stato, ci\u00f2 che gli permise di ottenere il privilegio della nobilit\u00e0 ereditaria.\nLo stesso Lenin, comunque, prese parte alla rivoluzione del 1917 che la abol\u00ec.\nI titoli ad personam: la svita.\nFuori dalla tavola restavano i titoli cosiddetti svita, dall'acronimo di Seguito di Sua Maest\u00e0 Imperiale o \"Seguito S.M.I.\" (\u0421\u0432\u0438\u0442\u0430 \u0415\u0433\u043e \u0418\u043c\u043f\u0435\u0440\u0430\u0442\u043e\u0440\u0441\u043a\u043e\u0433\u043e \u0412\u0435\u043b\u0438\u0447\u0435\u0441\u0442\u0432\u0430, \u0415.\u0418.\u0412. \u0421\u0432\u0438\u0442\u0430 in russo).\nSi trattava di un limitato gruppo di nobili di corte, al servizio personale dello zar. Essi venivano usualmente gratificati del titolo onorario di aiutante. Ma tale elevazione di rango era di esclusivo appannaggio dello zar e non faceva riferimento ad alcun rango della tavola.\nPurtuttavia, dal momento che si trattava, normalmente, di ufficiali dell'esercito o della guardia, capitava quasi sempre che al titolo di aiutante si accoppiasse un grado regolato nella formalit\u00e0 della tavola.\nAppellativi.\nLe prime cinque classi di rango costituivano titoli illustri, che venivano anteposti al cognome (oppure al nome, al nome patronimico e al cognome) della persona di cui si parlava o che si doveva presentare in quel momento. Per tutte le altre classi, invece, ci si doveva rivolgere con diversi \"titoli reverenziali\" a seconda del titolo nobiliare o del grado ricoperto nella gerarchia civile e militare."}
{"id": "1494133", "revid": "666668", "url": "https://it.wikipedia.org/wiki?curid=1494133", "title": "Country and western", "text": ""}
{"id": "1494135", "revid": "200568", "url": "https://it.wikipedia.org/wiki?curid=1494135", "title": "Tavola dei gradi della Russia imperiale", "text": ""}
{"id": "1494136", "revid": "288300", "url": "https://it.wikipedia.org/wiki?curid=1494136", "title": "Torneo di Amsterdam 1999", "text": ""}
{"id": "1494142", "revid": "1305772", "url": "https://it.wikipedia.org/wiki?curid=1494142", "title": "Neuromante", "text": "Neuromante (\"Neuromancer\") \u00e8 un romanzo di fantascienza di William Gibson, pubblicato nel 1984.\nPrimo romanzo di Gibson, \u00e8 unanimemente considerato il manifesto del genere cyberpunk e l'opera che ha imposto il medesimo all'attenzione del grande pubblico; \u00e8 stato il primo romanzo ad aggiudicarsi tutti i maggiori premi letterari dedicati alla science-fiction: Premio Hugo, Nebula e Philip K. Dick Award.\n\"Neuromante\" costituisce il primo volume della cosiddetta \"Trilogia dello Sprawl\", composta dai successivi \"Gi\u00f9 nel ciberspazio\" (\"Count Zero\", 1986) e \"Monna Lisa Cyberpunk\" (\"Mona Lisa Overdrive\", 1988).\nLa prima edizione italiana risale al 1986, a cura della Editrice Nord.\nTrama.\nCase \u00e8 un \"cowboy della consolle\", un hacker. Il suo sistema nervoso \u00e8 stato danneggiato, rendendogli impossibile il collegamento alla \"Matrice\", la rete informatica globale. Si trova a Chiba, in Giappone, nella vana ricerca di una cura che gli consenta di accedere nuovamente al cyberspazio. Quando ogni speranza sembra ormai perduta, Case viene reclutato da un misterioso personaggio che si fa chiamare Armitage. La cura tanto agognata gli viene offerta in cambio della sua collaborazione a una missione dai contorni oscuri. Armitage \u00e8 accompagnato da una \"samurai della strada\", una combattente dal fisico artificialmente potenziato di nome Molly.\nLa prima tappa dell'operazione vede il trio volare verso lo \"Sprawl\", un'immensa area metropolitana che si estende lungo la costa Est degli Stati Uniti, da Boston ad Atlanta. L'obiettivo \u00e8 il furto del costrutto di Dixie Flatline, un celebre hacker ormai deceduto la cui personalit\u00e0 registrata \u00e8 stata inserita all'interno di una cartuccia ROM (dispositivo informatico in sola lettura): il supporto del Flatline \u00e8 fondamentale per il prosieguo della missione. Nel frattempo Case e Molly scoprono che Armitage \u00e8 manipolato da un'intelligenza artificiale nota come Invernomuto: l'enigmatico mercenario \u00e8 solo un alias dietro il quale si cela l'instabile identit\u00e0 di Willis Corto, un colonnello delle Forze Speciali dal tragico passato.\nRecuperato il Flatline, l'azione si sposta nella citt\u00e0 turca di Istanbul: Armitage ha organizzato il rapimento di un ambiguo individuo di nome Peter Riviera, uno strano illusionista capace di generare incredibili visioni olografiche grazie ad alcuni impianti speciali. Il ruolo di Riviera e lo scopo finale della missione rimangono imperscrutabili. Archiviato il reclutamento forzato dell'infido illusionista, l'insolito quartetto decolla alla volta del satellite artificiale di Freeside, una sorta di Las Vegas orbitale.\nSu Freeside Case scopre che tutta l'operazione \u00e8 stata occultamente orchestrata dall'entit\u00e0 Invernomuto: il suo fine ultimo \u00e8 quello di eliminare i controlli di Turing (limitazioni codificate nell'hardware) che gli impediscono di evolversi in un'intelligenza superiore. Villa Straylight, un'enorme dimora situata all'estremit\u00e0 del fuso di Freeside \u00e8 il luogo del redde rationem: Case e Molly saranno gli unici a sopravvivere agli eventi (rispetto al quartetto iniziale) ed a liberare infine l'I.A.\nGenesi, ambientazione, stile narrativo.\n\"Neuromante\" \u00e8 il primo romanzo di William Gibson. Il libro fu inizialmente pubblicato in edizione economica all'interno della collana \"Ace Science Fiction Specials\" dalla \"Ace Books\", casa editrice nordamericana.\nFino ad allora lo scrittore si era cimentato in una serie di racconti brevi, pubblicati attraverso alcune riviste di fantascienza (soprattutto \"Omni\") e in seguito raccolti nell'antologia \"La notte che bruciammo Chrome\" (1986).\nIn alcuni di essi (\"Johnny Mnemonico\", \"La notte che bruciammo Chrome\", \"New Rose Hotel\") \u00e8 possibile scorgere buona parte dell'universo immaginifico elaborato successivamente in \"Neuromante\": in particolare il distopico underground urbano, l'\"allucinazione consensuale\" del Cyberspazio, l'egemonia di potere delle multinazionali.\nDa Chiba City allo sterminato Sprawl (un immenso agglomerato che si estende lungo la costa Est degli Stati Uniti), passando per una decadente Istanbul fino al satellite artificiale di Freeside, l'affresco urbano dipinto da Gibson \u00e8 un ambiente iper-antropizzato, caotico, spesso violento, dove gli \"affari\" sono un \"costante ronzio subliminale e la morte la punizione accettata per la pigrizia, la negligenza, la mancanza di grazia, l'incapacit\u00e0 di badare alle esigenze di un intricato protocollo.\" Il paesaggio \u00e8 caratterizzato dalle enormi arcologie delle multinazionali, da periferie degradate e complessi industriali dismessi.\nMa la \"danza degli affari\" \u00e8 soprattutto virtuale: il \"Cyberspazio\" (o \"Matrice\") \u00e8 un infinito spazio elettronico a cui \u00e8 possibile accedere per archiviare, scambiare, carpire dati/informazioni. \u00c8 forse la pi\u00f9 lucida e profetica intuizione di Gibson: cos\u00ec carica di significato da elevare il neologismo a termine di uso comune.\nIl potere economico-finanziario, gli affari, il business, sono dominati dalle grandi Corporazioni, le Multinazionali, le Zaibatsu: la loro egemonia travalica i confini dei singoli stati e determina il destino del mondo immaginato da Gibson.\nLa trama, pur affidandosi ad una struttura tradizionale noir - hard boiled, tende a rimanere sullo sfondo, quasi indecifrabile. I cambi di scena sono repentini, l'agire dei personaggi ermetico. La prosa risulta densa di dettagli, con riferimenti volutamente decontestualizzati, caratterizzata da un uso costante di neologismi e termini gergali: un inedito connubio tra il cosiddetto \"linguaggio della strada\" e vocaboli mutuati dal gergo informatico. Diversi i richiami verso elementi tratti direttamente dalla \"cultura pop\": dalla musica, al cinema, fino al fumetto..\nAdattamenti.\nNel 1988, dal romanzo fu ricavato un videogioco omonimo sotto forma di avventura grafica, prodotto dalla Interplay Production per diverse piattaforme (Amiga, Apple II, Commodore 64, DOS): il videogioco includeva la canzone \"Some things never change\" della punk band Devo.\nNel 1989, la Epic Comics Group pubblic\u00f2 un Graphic Novel di 42 tavole che copriva i primi due capitoli del romanzo. Nel 2004, all'interno dell'antologia \"The Ultimate Cyberpunk\" curata dalla scrittrice Pat Cadigan, fu pubblicata una nuova serie di tavole (peraltro non ultimative dell'opera).\nNel 1992 una versione di \"Neuromante\" fu distribuita dalla Voyager Company's sotto forma di Expanded Book, una sorta di eBook ante litteram, per la piattaforma Apple PowerBook.\nNel 1994 una versione accorciata del romanzo, letta da Gibson in persona, fu incisa in 4 musicassette dalla Time Warner Audio Books: all'opera contribu\u00ec la rock band U2 con due tracce musicali. Nel 1997 una versione audio completa fu letta da Arthur Addison.\nNel 2003 l'inglese BBC Radio propose un adattamento audio per la serie \"Play of the Week\".\nPer quanto riguarda il cinema, una bozza di sceneggiatura venne scritta dal regista inglese Chris Cunningham ma il progetto non vide mai la luce; alcune indiscrezioni coinvolsero il regista statunitense \"Joseph Kahn\". Il regista canadese Vincenzo Natali (gi\u00e0 autore de \"Il Cubo\") ha lavorato alla realizzazione di un lungometraggio per circa cinque anni, anche in questo caso senza successo."}
{"id": "1494144", "revid": "324090", "url": "https://it.wikipedia.org/wiki?curid=1494144", "title": "G\u0142og\u00f3w", "text": "G\u0142og\u00f3w (in latino: \"Glogovia\", in slesiano: \"G\u0142og\u016fw\", in tedesco: \"Glogau\", in ceco: \"Hlohov\"), capoluogo dell'omonimo distretto, \u00e8 una citt\u00e0 della Polonia, nella Bassa Slesia (gi\u00e0 voivodato di Legnica), sulla riva sinistra del fiume Oder.\nSi estende su una superficie di 45,11\u00a0km\u00b2 e nel 2011 contava 69.608 abitanti (3.019,5 per km\u00b2).\nStoria.\nMenzionata per la prima volta agl inizi dell'XI secolo, \u00e8 una delle citt\u00e0 della Slesia pi\u00f9 antiche: fortificata dai polacchi per difendersi dalle incursioni tedesche. Il pi\u00f9 famoso dei combattimenti per G\u0142og\u00f3w \u00e8 la difesa polacca della citt\u00e0 nel 1109 durante l'invasione tedesca. Nel XV secolo, il primo stampator polacco Kasper Elyan e l'astronomo e filosofo polacco Giovanni di Glogovia nacquero a G\u0142og\u00f3w.\nDal 1506 fece parte del regno di Boemia, del quale fu una delle principali piazzeforti. Nel 1742, nel corso della guerra di successione austriaca, venne conquistata dopo un lungo assedio da Federico II e venne annessa alla Prussia. In epoca napoleonica fu sede di un'importante guarnigione francese che la presidi\u00f2 fino all'aprile 1814, quando torn\u00f2 alla Prussia e pass\u00f2 quindi alla Germania.\nGravemente danneggiata durante la seconda guerra mondiale, nel 1945 venne ceduta alla Polonia.\nSport.\nLa pi\u00f9 importante squadra di calcio della citt\u00e0 \u00e8 Chrobry G\u0142og\u00f3w."}
{"id": "1494148", "revid": "292162", "url": "https://it.wikipedia.org/wiki?curid=1494148", "title": "Case Rosse", "text": "Case Rosse \u00e8 una frazione di Roma Capitale, situata in zona Z. VI Settecamini, nel territorio del Municipio Roma IV (ex Municipio Roma V).\nSorge al sedicesimo km della via Tiburtina, lato sud della stessa, racchiusa a sacco da viale del Tecnopolo, via Monteodorisio e un tratto di via della Tenuta del Cavaliere.\nIl nome \u00e8 preso da delle antiche cave di tufo rosso, sfruttate dall'et\u00e0 tardo repubblicana all'et\u00e0 augustea.\nSono ben visibili anche delle latomie usate, al tempo, come carceri.\nOdonimia.\nEccetto via delle Case Rosse e via Osteria delle Capannacce, i nomi delle vie sono quelli di alcuni comuni di Abruzzo e Molise."}
{"id": "1494149", "revid": "1573940", "url": "https://it.wikipedia.org/wiki?curid=1494149", "title": "Comunit\u00e0 montana della Valle San Martino", "text": "La Comunit\u00e0 montana della Valle San Martino era una comunit\u00e0 montana che comprendeva i comuni della Valle San Martino, la quale era divisa tra la provincia di Bergamo e la provincia di Lecco. Con Legge Regionale della Lombardia n. 19 del 27/06/2008 la Comunit\u00e0 Montana Valle San Martino \u00e8 stata fusa con la Comunit\u00e0 montana del Lario Orientale per costituire la nuova Comunit\u00e0 montana Lario Orientale - Valle San Martino.\nEssa era formata da 9 comuni:"}
{"id": "1494159", "revid": "392623", "url": "https://it.wikipedia.org/wiki?curid=1494159", "title": "Gosudarstvennoe politicheskoe upravlenie", "text": ""}
{"id": "1494165", "revid": "767487", "url": "https://it.wikipedia.org/wiki?curid=1494165", "title": "La testa di Vitus Bering", "text": "La testa di Vitus Bering (\"Der Kopf des Vitus Bering\") \u00e8 un romanzo del 1970 scritto da Konrad Bayer.\nL'opera \u00e8 una lunga biografia dell'esploratore russo di origini danesi Vitus Jonassen Bering, inviato dallo zar Pietro I a esplorare la Russia settentrionale, e dando il nome a numerosi luoghi geografici da lui identificati, a cominciare dallo Stretto di Bering scoperto nel 1724. All'interno della trattazione ricorrono numerose digressioni su argomenti correlati, come l'antropologia e la geografia."}
{"id": "1494166", "revid": "1226", "url": "https://it.wikipedia.org/wiki?curid=1494166", "title": "Scott Fitzgerald", "text": ""}
{"id": "1494167", "revid": "1226", "url": "https://it.wikipedia.org/wiki?curid=1494167", "title": "F. Scott Fitzgerald", "text": ""}
{"id": "1494169", "revid": "116634414", "url": "https://it.wikipedia.org/wiki?curid=1494169", "title": "Distoechurus pennatus", "text": "Il possum dalla coda a penna (\"Distoechurus pennatus\") \u00e8 un marsupiale dell'ordine dei Diprotodonti e della famiglia Acrobatidae. \n\u00c8 l'unica specie del genere \"Distoechurus\".\nDescrizione.\nNonostante la sua appartenenza alla famiglia degli acrobatidi, il possum dalla coda a penna non \u00e8 dotato di patagio e non pu\u00f2 planare. Il colore del corpo \u00e8 grigio, mentre il muso \u00e8 bianco con due strisce nere longitudinali che attraversano gli occhi. La lunghezza del corpo \u00e8 tra 10 e 13\u00a0cm, quella della coda tra 13 e 16\u00a0cm. Il peso pu\u00f2 variare tra 38 e 62\u00a0g.\nLa caratteristica che d\u00e0 il nome alla specie \u00e8 la coda dotata di una doppia serie di peli ispidi che possono ricordare la penna di un uccello.\nBiologia.\n\u00c8 un animale notturno. La dieta consiste in nettare, frutta, insetti e altri invertebrati.\nDistribuzione, status e conservazione.\n\u00c8 comune in Nuova Guinea e non \u00e8 considerato in pericolo. L'habitat \u00e8 la foresta pluviale, fino all'altezza di 1900\u00a0m s.l.m.\nCollegamenti esterni.\nInformazioni su Animal Diversity Web"}
{"id": "1494171", "revid": "1226", "url": "https://it.wikipedia.org/wiki?curid=1494171", "title": "Sogno Americano", "text": ""}
{"id": "1494172", "revid": "640277", "url": "https://it.wikipedia.org/wiki?curid=1494172", "title": "Edizioni dell'Orso", "text": "Edizioni dell'Orso \u00e8 una casa editrice italiana fondata ad Alessandria nel 1979, e specializzata in testi universitari e accademici."}
{"id": "1494173", "revid": "149726", "url": "https://it.wikipedia.org/wiki?curid=1494173", "title": "Possum dalla coda a penna", "text": ""}
{"id": "1494175", "revid": "933835", "url": "https://it.wikipedia.org/wiki?curid=1494175", "title": "Junkers Ju 90", "text": "Lo Junkers Ju 90 era un aereo di linea ad ala bassa ed impennaggio bideriva sviluppato dall'azienda aeronautica tedesca Junkers Flugzeug- und Motorenwerke AG nei primi anni trenta.\nRealizzato su richiesta della compagnie aerea nazionale Deutsche Luft Hansa (DLH), il progetto nasce dalla conversione civile dello Junkers Ju 89, un bombardiere pesante che rimase allo stadio di prototipo. Durante il secondo conflitto mondiale venne utilizzato anche dalla Luftwaffe come aereo da trasporto. Grazie alla sua capacit\u00e0 di trasportare 40 passeggeri fu uno dei pi\u00f9 grandi aerei di linea in servizio a cavallo tra gli anni trenta e quaranta.\nStoria del progetto.\nLo Ju 90 non nasce come progetto autonomo: le origini di questo velivolo sono conseguenti all'anullamento del programma dello Junkers Ju 89, un prototipo di un bombardiere pesante strategico, imposto dal Reichsluftfahrtministerium, il ministero che nella Germania hitleriana sovraintendeva all'intera aviazione tedesca, per decisione di Hermann G\u00f6ring del quale era a capo, in favore dei pi\u00f9 leggeri e veloci bombardieri tattici adatti al Blitzkrieg, la guerra lampo.\nAl momento dell'interruzione della produzione la Junkers aveva iniziato la costruzione di un terzo prototipo a cui era stata assegnata la denominazione di Ju 89 V3 (W.Nr. 4913) che, dopo l'interessamento del comitato esecutivo tecnico della Deutsche Luft Hansa (DLH) nella figura del Barone Carl August von Gablenz, venne convertito all'uso civile assumendo la denominazione ufficiale di Junkers Ju 90. Del precedente modello conservava l'ala e l'impennaggio di coda mentre la fusoliera era stata riprogettata per risultare pi\u00f9 ampia e confortevole per i passeggeri.\nIl primo prototipo, denominato Ju 90 V1 (W.Nr. 4913), immatricolato D-AALU e battezzato \"Der gro\u00dfe Dessauer\", venne portato in volo per la prima volta il 28 agosto 1937 ai comandi del capitano Karlheinz B. Kindermann, pilota collaudatore dell'azienda, affiancato dall'ingegner Erich Gast. La propulsione era affidata, come il suo predecessore, a quattro Daimler-Benz DB 600 A da 750 PS ciascuno.\nNel febbraio del 1938 a causa di un'avaria durante dei successivi collaudi, precipit\u00f2 causando la morte dei due membri dell'equipaggio. Il secondo prototipo, lo Ju 90 V2, venne consegnato nel maggio dello stesso anno ma anche questo, durante un viaggio di collaudo, sub\u00ec la stessa sorte distruggendosi al suolo. Nonostante questo la DLH si dichiar\u00f2 soddisfatta e commission\u00f2 alla Junkers tre esemplari. Anche l'RLM ne commission\u00f2 uno per effettuare delle prove di valutazione mentre la South African Airways (SAA) chiese che i due modelli ordinati fossero rimotorizzato con i radiali Pratt &amp; Whitney R-1830 Twin Wasp di produzione statunitensi in luogo degli originali BMW 132 H-1. Entrambe le versioni di linea assunsero la designazione di Ju 90 A-1\nAllo scoppio della seconda guerra mondiale gli Ju 90 vennero temporaneamente assegnati alla Luftwaffe dove vennero utilizzati nelle operazioni volti all'occupazione della Norvegia, quindi riconsegnati alla DLH per poi tornare alla definitivamente alla Luftwaffe. Uno di questi venne utilizzato per trainare il prototipo del grande aliante da trasporto Junkers Ju 322.\nVerso la fine del 1939 l'RLM commission\u00f2 alla Junkers due prototipi per una versione militare dello Ju 90. Il primo, modificato come aereo da trasporto tattico, venne dotato di una rampa di accesso sotto la fusoliera per facilitare le operazioni di carico e scarico di oggetti di grandi dimensioni. Il secondo, dotato di mitragliatrici installate su torrette e postazioni difensive, venne modificato per ricoprire l'incarico di bombardiere pesante, ruolo per il quale il suo predecessore, lo Junkers Ju 89 era stato ideato e poi respinto. Alla fine del 1941 erano stati realizzati 3 Ju 90 in versione militare ma lo sviluppo di questa versione venne interrotto senza arrivare alla produzione in serie. Erano stati infatti suggeriti dei miglioramenti tali da sviluppare una nuova variante concretizzati nel modello che ricevette la designazione Ju 290 (non Ju 190 in quanto la denominazione numerica era gi\u00e0 stata assegnata al Focke-Wulf Fw 190).\nIn totale, tra tutte le configurazioni civili e militari, furono costruiti solamente 17 esemplari nessuno dei sopravvissuto alle vicende belliche. L'unico catturato dagli alleati nelle fasi finali del secondo conflitto mondiale venne demolito poco dopo.\nUn filmato dell'epoca attesta che uno Ju 90 venne testato come aereo da traino per rimorchiare il grande aliante da trasporto Messerschmitt Me 321. Essendo emerso dalla prova che il velivolo era evidentemente sottopotenziato per un simile compito si abbandon\u00f2 quella soluzione in favore di 3 esemplari di Messerschmitt Me 210."}
{"id": "1494178", "revid": "1226", "url": "https://it.wikipedia.org/wiki?curid=1494178", "title": "Storia dell'animazione negli USA", "text": ""}
{"id": "1494183", "revid": "76963", "url": "https://it.wikipedia.org/wiki?curid=1494183", "title": "Noah Fleiss", "text": "Dopo una occasionale comparsa nella serie televisiva \"The Baby-Sitters Club\" (1990), Fleiss ha fatto il suo debutto vero e proprio come attore nel 1993 quando, ancora giovanissimo, ha ricoperto il ruolo da co-protagonista (Sam Whitney) nel film \"Una strana coppia di svitati\", insieme a Jacob Tierney. \nSuccessivamente ha recitato in altri film quali \"Joe the King\", \"Brick - Dose mortale\", \"The Speed of Life\".\nHa ricevuto tre nomination agli Young Artist Awards per le sue interpretazioni negli anni 1996, 1997 e 2000."}
{"id": "1494184", "revid": "834552", "url": "https://it.wikipedia.org/wiki?curid=1494184", "title": "Junkers Ju 248", "text": ""}
{"id": "1494185", "revid": "60251", "url": "https://it.wikipedia.org/wiki?curid=1494185", "title": "Filippo Luigi Penati", "text": ""}
{"id": "1494186", "revid": "767487", "url": "https://it.wikipedia.org/wiki?curid=1494186", "title": "Sigmund Zois", "text": "Suo padre, Michelangelo Zois, era un mercante veneziano trasferitosi a Lubiana. Sigmund nacque in uno dei palazzi triestini della famiglia. Trascorse l'infanzia tra Trieste e la Carniola. Studi\u00f2 scienze naturali a Lubiana, con Gabriel Gruber e Giuseppe Maffei, approfondendo i suoi conoscimenti in varie universit\u00e0 e scuole private in Italia. Tornato a Lubiana, collabor\u00f2 con lo scienziato francese Belsazar Hacquet e vari intellettuali austriaci dell'epoca.\nA partire dal 1780, decise di trasformare il suo palazzo a Lubiana in un centro d'incontro di vari letterati e scienziati carniolini, tra gli altri il linguista Jernej Kopitar, lo storico e scrittore drammatico Anton Toma\u017e Linhart, il poeta Valentin Vodnik. Zois fu un importante mecenate nel campo delle arti e delle scienze, finanziando numerose pubblicazioni e progetti scientifici. Lo stesso Zois fece importanti contributi nel campo della mineralogia, geologia, botanica e zoologia.\nIl cosiddetto \"circolo di Zois\" divenne cos\u00ec il centro pi\u00f9 importante dell'illuminismo di Lubiana. Zois viene ricordato per aver collaborato alla codificazione linguistica dello sloveno fino ad allora considerata solo un dialetto slavo, operata da Zois e dal suo cenacolo (che si fecero promotori del primo giornale in lingua slovena: il \"Lublanske novize\").\nOggi, il pi\u00f9 importante riconoscimento scientifico nella Slovenia, il \"Premio Zois\", porta il suo nome, come anche una borsa di studio per studenti di talento."}
{"id": "1494188", "revid": "1013865", "url": "https://it.wikipedia.org/wiki?curid=1494188", "title": "Provincia di Naitasiri", "text": "Naitasiri \u00e8 una provincia delle isole Figi, nella Divisione Centrale, sull'isola di Viti Levu, la maggiore dell'arcipelago.\nIl territorio provinciale, che raggiunge una superficie di 1.666 km\u00b2, copre le aree a nord e ad est della capitale, Suva, senza per\u00f2 includerla. Secondo i dati dell'ultimo censimento (2017), la provincia \u00e8 la seconda del paese per popolazione, con 177.678 abitanti. La sua maggiore area urbana \u00e8 costituita dalla \"town\" di Nasinu, che raggiunge gli 87.446 abitanti.\nLa provincia \u00e8 governata da un Consiglio Provinciale, retto dal \"Ratu\" Solomoni Boserau."}
{"id": "1494192", "revid": "339392", "url": "https://it.wikipedia.org/wiki?curid=1494192", "title": "Samuel Leroy Jackson", "text": ""}
{"id": "1494193", "revid": "599013", "url": "https://it.wikipedia.org/wiki?curid=1494193", "title": "Sito archeologico", "text": "Un sito archeologico \u00e8 un luogo (o un gruppo di luoghi) in cui si conservano tracce dell'attivit\u00e0 umana del passato - sia preistorico, storico o contemporaneo - e che \u00e8 o \u00e8 stato indagato attraverso l'impiego di metodologie archeologiche.\nStoria.\nIn origine il termine indicava un luogo di interesse per l'archeologia, soprattutto di carattere monumentale visibile ad occhio nudo. In seguito, in particolare nel secondo dopoguerra, grazie all'evoluzione delle tecniche di indagine archeologica come l'aerotopografia e la ricognizione vengono individuati nuovi siti invisibili in precedenza. Il significato del termine indica quindi una traccia di et\u00e0 umana di qualsiasi epoca o funzione.\nCon l'affermarsi dell'archeologia processuale - la cosiddetta \"New Archaeology\" - si \u00e8 tentato di adottare criteri quantitativi per definire un sito archeologico, ad esempio valutando la densit\u00e0 dei materiali di superficie. Tuttavia il rischio di ottenere risultati arbitrari ha portato nel tempo a non praticare questa tecnica o a valutare una densit\u00e0 relativa alla media locale.\nNel mondo.\nItalia.\nLa legislazione italiana dei beni culturali non prevede una definizione di sito archeologico, ma il codice dei beni culturali e del paesaggio annovera tra i beni culturali oggetto di tutela tutte le cose immobili che presentano interesse artistico, storico, archeologico o etnoantropologico."}
{"id": "1494195", "revid": "177641", "url": "https://it.wikipedia.org/wiki?curid=1494195", "title": "Omar Nelson Bradley", "text": ""}
{"id": "1494197", "revid": "52076", "url": "https://it.wikipedia.org/wiki?curid=1494197", "title": "Beni Hassan", "text": ""}
{"id": "1494198", "revid": "287204", "url": "https://it.wikipedia.org/wiki?curid=1494198", "title": "Omar Alfredo Rodriguez-Lopez", "text": ""}
{"id": "1494199", "revid": "287204", "url": "https://it.wikipedia.org/wiki?curid=1494199", "title": "Allevi", "text": ""}
{"id": "1494200", "revid": "1013865", "url": "https://it.wikipedia.org/wiki?curid=1494200", "title": "Provincia di Namosi", "text": "Namosi \u00e8 una provincia delle isole Figi, nella Divisione Centrale, sull'isola di Viti Levu, la maggiore dell'arcipelago.\nLa provincia si trova ad ovest di Suva e copre una superficie di 570\u00a0km\u00b2. Al censimento del 2017 aveva una popolazione di 7.871 abitanti, la meno popolata provincia figiana. I due principali centri sono la \"town\" di Navua e Deuba Pacific Harbour.\nLa provincia \u00e8 governata da un Consiglio Provinciale, presieduto attualmente dal \"Ratu\" Kiniviliame Taukeinikoro.\nGeografia fisica.\nLa provincia \u00e8 attraversata dalla principale faglia tettonica dell'isola di Viti Levu che passa tra i solchi dei fiumi Navua e Waidina, una volta fiume unico, i cui letti sepasrati sono stati creati e modellati da eventi sismo-tettonici relativamente recenti.\nEconomia.\nGrazie a i suoi potenziali naturali, la provincia sta sperimentando l'auto produzione di energia idroelettrica e ad essa \u00e8 stato proposto l'appoggio logidtico da parte della Francia. Nella provincia si trovano anche giacimenti di rame, in attesa di essere sfruttati: attualmente sono in atto ricerche per l'impatto ambientale dello sfruttamento dei giacimenti."}
{"id": "1494203", "revid": "486946", "url": "https://it.wikipedia.org/wiki?curid=1494203", "title": "Bromeliali", "text": ""}
{"id": "1494205", "revid": "225501", "url": "https://it.wikipedia.org/wiki?curid=1494205", "title": "Toyota Motors", "text": ""}
{"id": "1494206", "revid": "108601671", "url": "https://it.wikipedia.org/wiki?curid=1494206", "title": "Distretti delle Figi", "text": "I distretti delle Figi (in figiano: \"Tikina Cokavata\") costituiscono la suddivisione territoriale di terzo livello del Paese, dopo le dipendenze e le Province, e ammontano a 17; ciascuno di essi si suddivide a sua volta in sottovillaggi (\"Tikina Vou\"), gruppi di villaggi (\"Koro\") e villaggi.\nI villaggi, quando raggiungono un certo numero di abitanti, assumono la qualifica di \"town\" (ve ne sono dodici attualmente) o di \"citt\u00e0\" (qualifica ottenuta solo dalla capitale Suva e da Lautoka)."}
{"id": "1494210", "revid": "43530", "url": "https://it.wikipedia.org/wiki?curid=1494210", "title": "Le Buttane", "text": ""}
{"id": "1494214", "revid": "52076", "url": "https://it.wikipedia.org/wiki?curid=1494214", "title": "Mausoleo di Lucio Peto", "text": ""}
{"id": "1494216", "revid": "61051", "url": "https://it.wikipedia.org/wiki?curid=1494216", "title": "Appontaggio", "text": ""}
{"id": "1494222", "revid": "225501", "url": "https://it.wikipedia.org/wiki?curid=1494222", "title": "Ravi Marchi", "text": ""}
{"id": "1494238", "revid": "118834", "url": "https://it.wikipedia.org/wiki?curid=1494238", "title": "Il Fantasma dell'Opera", "text": ""}
{"id": "1494244", "revid": "1652134", "url": "https://it.wikipedia.org/wiki?curid=1494244", "title": "Nimitz", "text": ""}
{"id": "1494245", "revid": "599013", "url": "https://it.wikipedia.org/wiki?curid=1494245", "title": "Iaf", "text": ""}
{"id": "1494249", "revid": "146644", "url": "https://it.wikipedia.org/wiki?curid=1494249", "title": "Spedizione banzare", "text": ""}
{"id": "1494250", "revid": "146644", "url": "https://it.wikipedia.org/wiki?curid=1494250", "title": "Spedizione Banzare", "text": ""}
{"id": "1494251", "revid": "146644", "url": "https://it.wikipedia.org/wiki?curid=1494251", "title": "BANZARE Expedition", "text": ""}
{"id": "1494252", "revid": "146644", "url": "https://it.wikipedia.org/wiki?curid=1494252", "title": "BANZARE expedition", "text": ""}
{"id": "1494255", "revid": "146644", "url": "https://it.wikipedia.org/wiki?curid=1494255", "title": "British Australian and New Zealand Antarctic Research Expedition", "text": ""}
{"id": "1494257", "revid": "62221", "url": "https://it.wikipedia.org/wiki?curid=1494257", "title": "Capacit\u00e0 di ritenuta idrica", "text": ""}
{"id": "1494258", "revid": "62221", "url": "https://it.wikipedia.org/wiki?curid=1494258", "title": "Capacit\u00e0 idrica di campo", "text": ""}
{"id": "1494259", "revid": "1573940", "url": "https://it.wikipedia.org/wiki?curid=1494259", "title": "Araniella", "text": "Araniella \u00e8 un genere di ragni appartenente alla famiglia Araneidae.\nEtimologia.\nIl nome deriva dal latino \"araneus\", cio\u00e8 \"ragno\", e dal suffisso latino \"-ella\", con valore diminutivo, probabilmente per le dimensioni.\nDistribuzione.\nLe dodici specie oggi note di questo genere sono state rinvenute nella regione olartica; le specie dall'areale pi\u00f9 vasto sono l\"A. displicata\" e l\"A. proxima\", entrambe rinvenute in diverse localit\u00e0 dell'intera regione olartica.\nTassonomia.\nGli studi per la determinazione delle caratteristiche della specie tipo sono stati effettuati sugli esemplari denominati \"Araneus displicatus\" () da Chamberlin e Ivie nel loro lavoro del 1942.\nUn importante lavoro sulle specie giapponesi di questo genere \u00e8 Yaginuma 1985.\nDal 2011 non sono stati esaminati esemplari di questo genere.\nA giugno 2013, si compone di dodici specie:"}
{"id": "1494262", "revid": "287204", "url": "https://it.wikipedia.org/wiki?curid=1494262", "title": "B\u0103ile Tu\u0219nad", "text": "B\u0103ile Tu\u0219nad (in ungherese \"Tusn\u00e1df\u00fcrd\u0151\", in tedesco \"Bad Tuschnad\") \u00e8 una citt\u00e0 della Romania di 1.678 abitanti, ubicata nel distretto di Harghita, nella regione storica della Transilvania.\nFa parte dell'area amministrativa anche la localit\u00e0 di Carpitus.\nLa maggioranza della popolazione (quasi il 95%) \u00e8 di etnia \"Sz\u00e9kely\".\nCon i suoi 1.678 abitanti (al 1\u00ba luglio 2007), B\u0103ile Tu\u0219nad \u00e8 la pi\u00f9 piccola entit\u00e0 amministrativa della Romania con lo \"status\" di citt\u00e0, ottenuto nel 1968 grazie alla sua importanza quale centro termale.\nL'attivit\u00e0 termale nacque nella seconda met\u00e0 del XIX secolo e le propriet\u00e0 delle acque della zona vennero notate grazie alla guarigione, all'epoca ritenuta miracolosa, di un giovane pastore. Dopo quell'evento, venne costituita una societ\u00e0 per lo sfruttamento delle acque.\nNella zona sono presenti 44 sorgenti di acque termali, utilizzate sia per assunzione diretta, in particolare per disturbi cardiovascolari, digestivi ed epatici, sia per trattamento esterno, soprattutto per reumatismi e problemi al sistema motorio. Lo stabilimento termale ha una capacit\u00e0 di trattamento di 800 pazienti al giorno."}
{"id": "1494263", "revid": "287204", "url": "https://it.wikipedia.org/wiki?curid=1494263", "title": "Baile Tusnad", "text": ""}
{"id": "1494268", "revid": "767487", "url": "https://it.wikipedia.org/wiki?curid=1494268", "title": "B\u0103lan (Harghita)", "text": "B\u0103lan (in ungherese \"Bal\u00e1nb\u00e1nya\", in tedesco \"Kupferbergwerk\") \u00e8 una citt\u00e0 della Romania di 7.899 abitanti, ubicata nel distretto di Harghita, nella regione storica della Transilvania.\nContrariamente a gran parte dell'area circostante, a B\u0103lan la popolazione \"Sz\u00e9kely\" \u00e8 minoritaria (circa il 35%) rispetto alla maggioranza romena.\nLa citt\u00e0 \u00e8 stato uno dei pi\u00f9 importanti centri minerari della Romania per quanto riguarda i giacimenti di rame.\nStoria.\nIn effetti, la storia mineraria di B\u0103lan nasce nel XVII secolo con la coltivazione di minerale di ferro. Questa risorsa si esaur\u00ec per\u00f2 nel 1702, ma qualche decennio pi\u00f9 tardi, nel 1785, vennero scoperti i giacimenti di rame, la cui coltivazione inizi\u00f2 nel 1803; cinquant'anni dopo nell'area erano attive ben 6 miniere.\nA partire da quel periodo, la citt\u00e0 si svilupp\u00f2 con una certa rapidit\u00e0, rimanendo comunque parte del comune di S\u00e2ndominic fino al 1967, quando divenne autonoma, assumendo l'anno dopo lo \"status\" di citt\u00e0.\nNel 2006 il Governo romeno ha decretato l'interruzione di tutte le attivit\u00e0 minerarie ed oggi la citt\u00e0 conta economicamente soprattutto sul turismo e su alcune piccole imprese.\nEconomia.\nTurismo.\nLe attrattive turistiche della citt\u00e0 sono legate soprattutto alla natura, al paesaggio montuoso ed ai piccoli laghi che la circondano.\nTra le attrattive pi\u00f9 note, la strada di 19 km che unisce B\u0103lan a Gheorgheni: si tratta di una carrozzabile sterrata non aperta al traffico privato, utilizzata dai turisti come itinerario per il \"trekking\" e che, durante la stagione invernale, \u00e8 interamente percorribile con slitte trainate da cani."}
{"id": "1494272", "revid": "767487", "url": "https://it.wikipedia.org/wiki?curid=1494272", "title": "Borsec", "text": "Borsec (in ungherese \"Borsz\u00e9k\", in tedesco \"Bad Borseck\") \u00e8 una citt\u00e0 della Romania di 2.795 abitanti, ubicata nel distretto di Harghita, nella regione storica della Transilvania.\nLa citt\u00e0 \u00e8 formata da due aree principali: Borsecul de Sus e Borsecul de Jos.\nLa maggioranza della popolazione (quasi l'80%) \u00e8 di etnia \"Sz\u00e9kely\".\nBorsec \u00e8 una localit\u00e0 abbastanza nota dal punto di vista turistico, per l'ambiente naturale montano e soprattutto per le sue sorgenti di acque minerali, ricche di calcio e magnesio, conosciute e sfruttate fin dal 1804.\nLe sorgenti sono numerose e 5 di esse vengono attualmente sfruttate da stabilimenti di imbottigliamento.\nLa frazione pi\u00f9 alta della citt\u00e0 (de Sus) \u00e8 una grande area verde, lastricata in travertino e costituita da una serie di caratteristiche costruzioni in pietra e legno, alcune delle quali considerate monumento architettonico nazionale. "}
{"id": "1494275", "revid": "36426", "url": "https://it.wikipedia.org/wiki?curid=1494275", "title": "Pseudo Pier Francesco Fiorentino", "text": ""}
{"id": "1494277", "revid": "1745361", "url": "https://it.wikipedia.org/wiki?curid=1494277", "title": "Areo (mitologia)", "text": "Nella mitologia greca, Areo era il nome di uno dei figli di Biante.\nNella mitologia.\nAreo era il fratello di Talao e di Leodoco.\nSecondo Apollonio Rodio, quando Giasone dovette partire per la conquista del vello d'oro (incarico affidatogli da Pelia quale impresa per riscattare la propria famiglia), Areo fu uno degli eroi che insieme ai fratelli rispose all'appello. Durante il viaggio degli argonauti, questo il nome del gruppo di eroi, non si distinse in maniera particolare.\nAreo regn\u00f2 a Preto come ricompensa del re per aver salvato dalla follia le figlie del re."}
{"id": "1494281", "revid": "1745361", "url": "https://it.wikipedia.org/wiki?curid=1494281", "title": "Alone (mitologia)", "text": "Alone era un eroe greco, abile medico di Atene.\nIl mito.\nAlone era un eroe risanatore, allievo del centauro Chirone insieme ad Asclepio.\nInterpretazione e realt\u00e0 storica.\nIl famoso poeta Sofocle divenne sacerdote di Alone."}
{"id": "1494282", "revid": "1745361", "url": "https://it.wikipedia.org/wiki?curid=1494282", "title": "Almo", "text": "Almo () \u00e8 un personaggio della mitologia greca.\nGenealogia.\nFiglio di Sisifo e di Merope, divenne padre di Crise e Crisogeneia.\nNon sono noti nomi di mogli o concubine.\nMitologia.\nSecondo Pausania, l'unico autore che racconta di questo personaggio, Almo ottenne da Eteocle (il re di Orcomeno in Beozia), un piccolo tratto di terra dove insediarsi. Si ritiene che vi abbia fondato una localit\u00e0 di cui divenne eponimo (Almone poi divenuta Olmone).\nLa notizia \u00e8 riportata anche da Stefano di Bisanzio (che usa Pausania come fonte), ma cambia il nome del personaggio in Olmo (\u1f4c\u03bb\u03bc\u03bf\u03c2), giustificando cos\u00ec il toponimo pi\u00f9 recente della localit\u00e0.\nSecondo Pausania, Crise fu sposa di Ares ed ebbe Flegias, che divenne re di Orcomeno quando Eteocle mor\u00ec senza eredi, mentre Crisogeneia ebbe da Poseidone il maschio Crise, il quale succedette a Flegias e fu padre di Minia. \nSecondo un'altra versione, il nome della seconda figlia di Almo sarebbe Crisogone, e sarebbero lei e Posidone i genitori di Minia."}
{"id": "1494283", "revid": "228587", "url": "https://it.wikipedia.org/wiki?curid=1494283", "title": "Disgiuntore", "text": "Il disgiuntore, a volte detto anche disgiuntore di campo \u00e8 un dispositivo elettronico automatico utilizzato negli impianti elettrici domestici e industriali, per scollegare quelle parti di cablaggio dell'impianto elettrico che non vengono momentaneamente utilizzate.\nUtilit\u00e0.\nEsso provvede a scollegare fisicamente i terminali di alimentazione di rete dai carichi che vi sono collegati, non appena l'ultimo utilizzatore, ovvero l'ultimo carico viene spento e quindi sconnesso dalla rete.\nIn questo modo si mantiene l'intero impianto elettrico escluso dalla rete, con minori ripercussioni sui campi elettrici e sui disturbi da esso indotti.\nInfatti la presenza di conduttori sotto tensione ma senza passaggio di corrente, provoca la creazione di un campo elettrico, misurato in volt/metro, che espone il corpo umano e altri dispositivi elettronici, ad una tensione elettrica distribuita nell'etere, che attraversa oggetti e persone.\nPrincipio di funzionamento.\nLa corrente minima sotto la quale il disgiuntore scollega il carico dalla rete pu\u00f2 essere impostato manualmente sulla maggior parte dei dispositivi, tramite un potenziometro graduato. Il principio su cui si basa il funzionamento \u00e8 molto simile ad un interruttore magnetotermico a doppia azione, che provvede a scollegare i terminali in assenza di eccitazione di una bobina, o con eccitazione impostata dall'utente. Allo stesso modo, alla ripresa dell'eccitazione, e quindi della corrente che transita sulla bobina, viene ripristinata la connessione alla rete per tutto l'impianto o una sezione di esso.\nIl disgiuntore nell'avviamento dei motori elettrici asincroni monofase.\nI motori elettrici asincroni monofase, come noto, soffrono della carenza di coppia motrice all\u2019avviamento. La carenza di coppia non disturba nel caso di carichi nulli all\u2019avviamento, come ad esempio ventilatori, seghe a disco, pompe per fluidi, ecc.; invece, \u00e8 messa in evidenza nei carichi ostici, cio\u00e8 quelli che richiedono la massima coppia all\u2019avviamento, come ad esempio compressori, nastri trasportatori, macine, ecc.\nPer ovviare a tale inconveniente si ricorre a dei circuiti ausiliari attivati da un disgiuntore: questo \u00e8 un piccolo dispositivo che a motore fermo lascia collegato il ramo di avviamento e lo scollega solo quando il motore, terminata la fase di spunto, ha raggiunto la velocit\u00e0 di esercizio. Il ramo di avviamento pu\u00f2 essere costituito da un avvolgimento supplementare (interno al motore) oppure un condensatore aggiuntivo (esterno al motore) e rimane in funzione per un tempo limitato: il suo funzionamento \u00e8 considerato quindi di tipo impulsivo.\nSpesso il disgiuntore \u00e8 utilizzato anche solo per dare al motore, quando richiesto, un senso di rotazione predefinito ad ogni avviamento, dal momento che il motore monofase elementare teorico potrebbe iniziare la sua rotazione in senso casuale.\nIl disgiuntore centrifugo \u00e8 collegato meccanicamente all\u2019asse del motore, in modo che oltre una certa velocit\u00e0 di rotazione si scolleghi automaticamente. Essendo progettato e costruito assieme al motore \u00e8 il suo complemento ideale, ma \u00e8 un sistema meccanico delicato e costoso. \nIl disgiuntore elettromagnetico \u00e8 collegato elettricamente in serie al motore: quando la corrente iniziale assorbita scende sotto un certo livello significa che la fase di spunto \u00e8 terminata ed il ramo di avviamento viene quindi scollegato. Esistono in commercio dei disgiuntori tarati per i pi\u00f9 comuni valori di corrente e rappresentano una soluzione economica con ottimi risultati .\nIl disgiuntore temporizzato \u00e8 universale ed ha il vantaggio di essere indipendente dalle caratteristiche del motore a cui sar\u00e0 collegato, ma soffre dello svantaggio di fornire una temporizzazione fissa e di non adattarsi quindi in alcun modo alle condizioni di lavoro del motore. A questo scopo pu\u00f2 essere collegato un temporizzatore qualunque, purch\u00e9 sopporti la stessa tensione di alimentazione del motore e la corrente assorbita dal circuito di avviamento."}
{"id": "1494284", "revid": "645828", "url": "https://it.wikipedia.org/wiki?curid=1494284", "title": "Alevas", "text": ""}
{"id": "1494288", "revid": "228587", "url": "https://it.wikipedia.org/wiki?curid=1494288", "title": "Alcatoo", "text": ""}
{"id": "1494291", "revid": "104284887", "url": "https://it.wikipedia.org/wiki?curid=1494291", "title": "Alcandro", "text": "Nella mitologia greca, Alcandro era il nome di diversi personaggi del mito.\nNella mitologia.\nSotto tale nome ritroviamo:\nAlcandro, indovino dell'Epiro.\nAlcandro, noto personaggio dell'Epiro con poteri divinatori, era molto fedele a Zeus. Un giorno una banda di predoni assal\u00ec la sua casa ed egli non fece altro che pregare il suo dio, che lo trasse in salvo trasformando la sua famiglia in uccelli, lui dopo aver perso la famiglia la quale vol\u00f2 via si ritir\u00f3 in una vita eremitica sull'isola di Kos nel Dodecaneso.\nAlcandro, eroe di Sparta.\nQuando Licurgo propose delle leggi che a suo parere avrebbero danneggiato Sparta, Alcandro infuriato rincorse il promotore e gli fer\u00ec un occhio con il suo bastone. Licurgo tuttavia riusc\u00ec a domare tale avversario fino a renderlo uno dei suoi pi\u00f9 grandi alleati."}
{"id": "1494292", "revid": "125289628", "url": "https://it.wikipedia.org/wiki?curid=1494292", "title": "Alalcomeneo", "text": "Nella mitologia greca, Alalcomeneo (in lingua greca: \u1f08\u03bb\u03b1\u03bb\u03ba\u03bf\u03bc\u03b5\u03bd\u03b5\u03cd\u03c2) era il nome di uno degli eroi greci fondatore della citt\u00e0 di Alalcomene in Beozia.\nEtimologia.\nIl nome deriva dal verbo greco \"ajlalkei'n\", \"respingere un pericolo, un nemico\".\nIl mito.\nAlalcomeneo oltre ad essere il fondatore di tale citt\u00e0 compiva anche ruoli religiosi per il culto di Atena.\nSecondo un racconto dei miti fu lui l'inventore delle ierogamie, culti cerimonie religiose dove venivano celebrate le nozze fra Zeus ed Era sua moglie; Era stessa chiese consiglio ad Alalcomeneo, stanca dei continui tradimenti del marito e l'uomo le propose di farsi rappresentare da una statua di legno. Tale culto, celebrato all'epoca ogni anno doveva rinforzare chi avesse giurato fedelt\u00e0 eterna.\nAlalcomeneo \u00e8 considerato il primo uomo della Terra, nato prima della Luna."}
{"id": "1494293", "revid": "1745361", "url": "https://it.wikipedia.org/wiki?curid=1494293", "title": "Alalcomenea", "text": "Alalcomenea (in greco antico \u1f08\u03bb\u03b1\u03bb\u03ba\u03bf\u03bc\u03b5\u03bd\u03af\u03b1) \u00e8 un personaggio della mitologia greca, una delle tre figlie del re Ogige di Tebe, una polis della Beozia e situata a nord del Monte Citerone, che divide la Beozia dall'Attica e si trova ai limiti meridionali della pianura della Beozia.\nMitologia.\nCon le sorelle Aulide e Telsinia, le tre donne sono note come Prassidiche, nutrici di Atena e dispensatrici della \"giusta punizione\".\nIl luogo principale del suo culto era Aliarto in Beozia.\nCome avveniva per altre divinit\u00e0 greche anche a lei venivano sacrificati anumali, ma solo le teste.\nPareri secondari.\nDa lei prendeva il nome la fonte \"Alalcomenia\"."}
{"id": "1494294", "revid": "204012", "url": "https://it.wikipedia.org/wiki?curid=1494294", "title": "Aidoneo", "text": ""}
{"id": "1494295", "revid": "1745361", "url": "https://it.wikipedia.org/wiki?curid=1494295", "title": "Aicmagora", "text": "Nella mitologia greca, Aicmagora era il nome di uno dei figli di Eracle e di Fialo figlia di Alcimedonte\nIl mito.\nDurante la sua vita Eracle, figlio di Zeus e suo favorito, ebbe diverse donne e innumerevoli figli che in seguito formeranno molte citt\u00e0 dando in questo modo una sorta di origine divina ai vari popoli. \nAlcimedonte, come spesso accade nel racconto dei miti, era contrario all'unione di sua figlia con l'eroe greco, perch\u00e9 desiderava che rimanesse pura. Fece quindi esporre Fialo e il figlio ancora in fasce Aicmagora su una irta montagna. \nIn tal frangente fu il rumore di una ghiandaia o il pianto dello stesso Aicmagora a richiamare l'attenzione di Eracle, egli velocemente riusc\u00ec a rintracciarli e a metterli in salvo."}
{"id": "1494297", "revid": "90928561", "url": "https://it.wikipedia.org/wiki?curid=1494297", "title": "Agrone (mitologia)", "text": "Nella mitologia greca, Agrone era il nome di uno dei figli di Eumelo.\nIl mito.\nAgrone con le sorelle Meropi e Bissa viveva nell'isola di Cos. Egli odiava tutti gli dei tranne uno, Rea la madre terra per via dei raccolti che offriva e che permetteva tranquillamente alla sua famiglia di vivere agiatamente.\nGli dei stanchi delle continue offese decisero di punire la sua famiglia cos\u00ec Artemide, Ermes ed Atena trasformarono Bissa in un gabbiano, Meropi in una civetta, Eumelo in corvo e Agrone in un piviere."}
{"id": "1494298", "revid": "181699", "url": "https://it.wikipedia.org/wiki?curid=1494298", "title": "Cristuru Secuiesc", "text": "Cristuru Secuiesc (in dialetto sassone \"\u00c4ngersch-Kretz\", in ungherese \"Sz\u00e9kelykereszt\u00far\", in tedesco \"Kreuz\") \u00e8 una citt\u00e0 della Romania di 10.365 abitanti, ubicata nel distretto di Harghita, nella regione storica della Transilvania.\nFanno parte dell'area amministrativa anche le localit\u00e0 di Bete\u015fti e Filia\u015f.\nLa maggioranza della popolazione (circa il 95%) \u00e8 di etnia \"Sz\u00e9kely\".\nLa citt\u00e0, durante il dominio del Regno d'Ungheria, faceva parte del comitato di Udvarhely."}
{"id": "1494305", "revid": "254059", "url": "https://it.wikipedia.org/wiki?curid=1494305", "title": "Karl von Zinzendorf", "text": "Importante uomo di stato della corte asburgica, \u00e8 stato governatore di Trieste nella seconda met\u00e0 del decennio 1770-1780. A lui si deve la costruzione della strada Trieste-Vienna (in suo onore chiamata dal comune \"Zinzendorfia\").\nBiografia.\nSettimo figlio del sassone Mr Friedrich Christian von Zinzendorf und Pottendorf, nato dal matrimonio con la sua seconda moglie Christiane Sophie Reinicke von Callenberg, viene educato dai genitori al protestantesimo. Dopo la morte del padre, nel 1758 studia legge all'Universit\u00e0 di Jena.\nNel 1760 si reca a Vienna dal suo fratellastro Ludwig von Zinzendorf e decide di restare nella capitale austriaca, ricevendo incarichi di un certo rilievo. Tra il 1764 e il 1765, durante viaggi di lavoro in Tirolo, Svizzera, Italia e Francia, ha occasione di conoscere Voltaire, Jean-Jacques Rousseau e Albrecht von Haller.\nRiceve alcuni riconoscimenti ed onorificenze. Nel 1776, dopo la cessazione dell'intendenza commerciale di Trieste, viene nominato governatore della citt\u00e0. Durante lo svolgimento di questo incarico:\nEra considerato un oppositore dell'economia mercantilistica e un sostenitore del libero mercato.\nEra fratellastro di Ludwig von Zinzendorf, fratello di Friedrich August von Zinzendorf, nipote di Nicholas Ludwig von Zinzendorf e pronipote di Franz Ludwig von Zinzendorf.\nHa scritto, tra l'altro, la sua autobiografia, un voluminoso diario e la storia dei Ritter von Zinzendorf.\n\u00c8 sepolto in Karlstetten, un comune della Bassa Austria."}
{"id": "1494309", "revid": "2056951", "url": "https://it.wikipedia.org/wiki?curid=1494309", "title": "Segni distintivi", "text": "I segni distintivi dell'azienda, nell'ordinamento giuridico italiano, sono beni immateriali che appartengono al complesso aziendale e hanno la funzione di identificare sul mercato un determinato imprenditore, un determinato luogo dove si esercita l'impresa, un determinato prodotto, per differenziarli agli occhi del pubblico dei consumatori.\nI tre principali segni distintivi dell'azienda sono la ditta, l'insegna e il marchio.\nDitta.\nCon il termine \"ditta\" si indica il nome sotto il quale l'imprenditore individuale esercita la sua impresa, che \u00e8 formato da un elemento necessario (il cognome o la sigla dell'imprenditore) e, facoltativamente, anche da altri elementi di fantasia (parole liberamente scelte).\nAi sensi dell'art. 2563, secondo comma, c.c., infatti, \u00abLa ditta, comunque sia formata, deve contenere almeno il cognome o la sigla dell'imprenditore, salvo quanto \u00e8 disposto dall'art. 2565\u00bb.\nNelle societ\u00e0 di persone la medesima funzione distintiva della ditta (identificare sul mercato un determinato imprenditore) \u00e8 svolta dalla ragione sociale, mentre nelle societ\u00e0 di capitali \u00e8 svolta dalla denominazione sociale disciplinata dall'art. 2326 c.c..\nLa ditta (ed estensivamente la ragione sociale o la denominazione sociale) \u00e8 l'unico segno distintivo obbligatorio.\nL'imprenditore non pu\u00f2 adottare una ditta uguale o simile a quella usata da altro imprenditore. \nAi sensi dell'art. 2563, primo comma, c.c., infatti, \u00abL'imprenditore ha diritto all'uso esclusivo della ditta da lui prescelta\u00bb.\nL'art. 2564 c.c. chiarisce che quando una ditta pu\u00f2 creare confusione perch\u00e9 \u00e8 uguale o simile a quella usata da un altro imprenditore, una delle due ditte deve essere integrata o modificata con indicazioni idonee a differenziarla, e l'obbligo di differenziazione grava:\nTrasferimento della ditta.\nLa ditta ha un proprio valore economico, costituendo un importante elemento del complesso aziendale, per cui il titolare pu\u00f2 essere interessato a trasferirla a un altro imprenditore: in tal caso, tuttavia, l'art. 2565 c.c. dispone che \u00e8 possibile trasferire l'azienda senza trasferire anche la ditta, ma non \u00e8 possibile trasferire la ditta senza trasferire anche l'azienda.\nSe il trasferimento dell'azienda avviene con atto tra vivi, affinch\u00e9 sia trasferita anche la ditta \u00e8 necessario il consenso dell\u2019alienante; se il trasferimento dell\u2019azienda avviene per causa di morte\",\" la ditta si trasmette automaticamente al successore a meno che una disposizione testamentaria non enunci il contrario.\nNe deriva che il trasferimento della ditta non costituisce un effetto naturale del contratto di cessione di azienda.\nAnche se la legge nulla dispone al riguardo, si ritiene pressoch\u00e9 unanimemente, che la ditta possa essere trasferita anche se non viene trasferita l\u2019intera azienda ma solamente un suo ramo, basta che esso sia dotato di organica unit\u00e0. Il collegamento che intercorre tra la circolazione della ditta e la circolazione dell\u2019azienda permette al titolare della prima di monetizzare il valore di avviamento connesso alla stessa, e inoltre permette di tutelare tutti coloro che sono entrati in contatto con l\u2019imprenditore originario.\nDottrina e Giurisprudenza ritengono che, il soggetto che ha trasferito l\u2019azienda \u00e8 responsabile in solido con l\u2019acquirente per i debiti contratti da questo spendendo la ditta derivata, nel caso in cui il terzo contraente abbia potuto ritenere di trattare con il soggetto cedente. Ci\u00f2 porta ad addossare all\u2019alienante l\u2019onere di portare a conoscenza dei terzi, attraverso mezzi idonei, l\u2019avvenuto trasferimento dell\u2019azienda e della ditta, nel caso in cui si tratti di un\u2019impresa di tipo non commerciale.\nInsegna.\nIl segno o il complesso di segni che identificano i locali dove si esercita l'impresa si chiama \"insegna\": essa ha particolare importanza per quelle aziende il cui servizio \u00e8 offerto proprio nei locali medesimi. All'insegna sono applicate tutte le norme relative alla ditta.\nL'insegna deve avere una propria capacit\u00e0 distintiva, ossia deve presentare il requisito dell'originalit\u00e0, deve corrispondere a verit\u00e0 e novit\u00e0, ossia non deve provocare confusione, in riferimento all'oggetto e al luogo deputati all'attivit\u00e0, con l'insegna utilizzata da un altro imprenditore. Se sussistono tali requisiti, la tutela dell'insegna ha i medesimi connotati di quella spettante al marchio e alla ditta.\nMarchio.\nIl segno distintivo che contraddistingue un determinato prodotto o servizio \u00e8 chiamato \"marchio\": esso pu\u00f2 consistere in parole o in un disegno.\nSi distinguono vari tipi di marchio:\nTutela del marchio.\nLa tutela del marchio consiste in un'esclusiva: il titolare del marchio ha il diritto di essere l'unico a utilizzarlo. \u00c8 per\u00f2 condizionata dal requisito di novit\u00e0: chi adotta un marchio uguali o simili ad altri gi\u00e0 in uso non pu\u00f2 godere di tutela.\nIl marchio riceve la tutela a livello \"locale\", \"nazionale\", \"europeo\";"}
{"id": "1494311", "revid": "110157", "url": "https://it.wikipedia.org/wiki?curid=1494311", "title": "Vl\u0103hi\u021ba", "text": "Vl\u0103hi\u021ba (in ungherese fino al 1899 \"Szentegyh\u00e1zas-Ol\u00e1hfalu\", poi \"Szentegyh\u00e1za\") \u00e8 una citt\u00e0 della Romania di 7.014 abitanti, ubicata nel distretto di Harghita, nella regione storica della Transilvania.\nFanno parte dell'area amministrativa anche le localit\u00e0 di B\u0103ile Homorod e Minele Lueta.\nLa maggioranza della popolazione (circa il 97%) \u00e8 di etnia \"Sz\u00e9kely\".\nLa citt\u00e0 \u00e8 particolarmente nota per la presenza dell'Orchestra dei Ragazzi (Filarmonica de copii/Gyermekfilharm\u00f3nia), un complesso vocale e strumentale con il quale suonano e cantano oltre 140 giovani musicisti.\nCollegamenti esterni.\n Sito ufficiale dell'Orchestra dei Ragazzi (Filarmonica de copii/Gyermekfilharm\u00f3nia)"}
{"id": "1494314", "revid": "287204", "url": "https://it.wikipedia.org/wiki?curid=1494314", "title": "Vlahita", "text": ""}
{"id": "1494315", "revid": "767487", "url": "https://it.wikipedia.org/wiki?curid=1494315", "title": "Sailor Moon S The Movie - Il cristallo del cuore", "text": ", \u00e8 un film del 1994 diretto da Hiroki Shibata. \u00c8 il secondo film d'animazione tratto dalla saga di Sailor Moon di Naoko Takeuchi, legato alla serie \"Sailor Moon S\", in particolare allo special pubblicato nel volume numero 11, \"L'amante della principessa Kaguya\", uscito nella nuova versione del volume \"Story Collection Volume 2\" (ISBN 4-06-334915-2, settembre 2004). Il sottotitolo in inglese \"Hearts in Ice\" con cui \u00e8 internazionalmente noto, deriva dall'edizione statunitense.\nIl film si basa sul \"Taketori monogatari\" (lett. \"Il tagliatore di bamb\u00f9\", fiaba tradizionale giapponese che narra appunto della principessa della Luna, Kaguya che viene adottata da un tagliatore di bamb\u00f9) e la fidanzata di Kakeru si chiama \"Himeko Nayotake\", che vuol dire \"Principessa della canna di bamb\u00f9 che risplende nella notte\". Difatti Luna, una volta presa forma umana, dice a Kakeru che lui deve vivere per tornare dalla sua \"Principessa Himeko\".\nIl film \u00e8 stato inizialmente trasmesso in Italia sulle reti Mediaset in tre episodi speciali. Il lungometraggio \u00e8 stato poi riproposto sul canale Hiro.\nTrama.\nUna misteriosa entit\u00e0 aliena si sta dirigendo verso la Terra, con l'intenzione di congelarla completamente. Ma un cristallo utile a questo scopo viene perso e si stacca dalla cometa principale. Il cristallo viene ritrovato da Kakeru Ozora, un giovane astronomo di salute cagionevole, diventato amico della gattina Luna, dopo averle salvato la vita da un incidente d'auto. La vicinanza al cristallo fa precipitare ulteriormente le condizioni del giovane, e Luna decide di aiutarlo con l'aiuto delle Guerriere Sailor che intanto stanno avendo il loro da fare con le terribili \"Snow Dancers\", che hanno il compito di congelare la terra. Tale entit\u00e0 \u00e8 proprio la cometa osservata da Kakeru, la \"Princess Snow Kaguya\", gi\u00e0 respinta una volta al tempo del Silver Millennium dal potere del \"Cristallo d'Argento\".\nAdattamento italiano.\nIl film \u00e8 stato inizialmente trasmesso su Rete 4 subito dopo la serie \"Sailor Moon e il cristallo del cuore\", diviso in tre episodi speciali dal titolo \"Luna trova un amico\", \"Pericolo glaciale\" e \"La Principessa Neve di Luna\".\nL'adattamento \u00e8 stato curato da Deneb Film, mantenendo le voci uguali alla serie animata e il nome e la nazionalit\u00e0 originale di Himeko, difatti ad inizio del film si sente l'annunciatore televisivo dire: \"Per la spedizione di ricerca lunare organizzata dalla NASA e denominata \"Progetto Luna 2000\" (\"Lunar Frontier Project\" in originale) \u00e8 stata scelta una donna. Si tratta di un'astronauta \"giapponese\", Himeko Nayotake.\".\nViene eliminato ogni riferimento al \"Cristallo d'Argento\", sostituito dalla terza serie con \"Cristallo del Cuore\", nonostante sia la base di tutte le trasformazioni e poteri di Sailor Moon e quindi ogni riferimento al \"Silver Crystal Power\", potere leggendario del \"Cristallo d'Argento\" che nasce dal potere dell'amore e dall'amicizia, divenuto nell'adattamento italiano \"Potere del Cristallo del Cuore\".\nIl 14 giugno 2010 il lungometraggio \u00e8 stato ritrasmesso su Hiro con il titolo \"Sailor Moon e il Cristallo del Cuore\", senza censure video e con la sigla italiana della terza serie. In seguito \u00e8 stato replicato su Italia 1 il 25, il 28 febbraio e il 1\u00ba marzo 2011 nuovamente scisso in tre parti.\nDistribuzione.\nIn Italia il film \u00e8 stato distribuito in DVD dalla Dynit con il titolo \"Sailor Moon S The Movie - Il cristallo del cuore\"; quest'edizione contiene la traccia audio italiana e quella giapponese con l'aggiunta di sottotitoli fedeli all'originale. L'uscita, prevista inizialmente per il 21 settembre 2011 insieme a quello del primo film e al box della seconda stagione, \u00e8 stata in seguito spostata al 23 novembre 2011, a causa di ritardi nella consegna dei materiali."}
{"id": "1494317", "revid": "12544", "url": "https://it.wikipedia.org/wiki?curid=1494317", "title": "Segno distintivo", "text": ""}
{"id": "1494318", "revid": "767487", "url": "https://it.wikipedia.org/wiki?curid=1494318", "title": "Atid", "text": "Atid (in ungherese \"Et\u00e9d\") \u00e8 un comune della Romania di 2.827 abitanti, ubicato nel distretto di Harghita, nella regione storica della Transilvania.\nIl comune \u00e8 formato dall'unione di 5 villaggi: Atid, Cri\u0219eni, Cu\u0219med, Inl\u0103ceni, \u0218iclod.\nLa maggioranza della popolazione (circa il 98%) \u00e8 di etnia \"Sz\u00e9kely\"."}
{"id": "1494325", "revid": "767487", "url": "https://it.wikipedia.org/wiki?curid=1494325", "title": "Avr\u0103me\u0219ti", "text": "Avr\u0103me\u0219ti (in ungherese \"Szent\u00e1brah\u00e1m\") \u00e8 un comune della Romania di 2.572 abitanti, ubicato nel distretto di Harghita, nella regione storica della Transilvania.\nIl comune \u00e8 formato dall'unione di 8 villaggi: Avr\u0103me\u0219ti, Andreeni, Ceche\u0219ti, Firt\u0103nu\u0219, Goagiu, Laz-Firt\u0103nu\u0219, Laz-\u0219oimu\u0219, Medi\u0219oru Mic."}
{"id": "1494326", "revid": "287204", "url": "https://it.wikipedia.org/wiki?curid=1494326", "title": "Avramesti", "text": ""}
{"id": "1494328", "revid": "767487", "url": "https://it.wikipedia.org/wiki?curid=1494328", "title": "R\u00e9gis Courtecuisse", "text": "\u00c8 dottore in farmacia dell'Universit\u00e0 di Lille 2 e dottore in scienze dell'Universit\u00e0 di Parigi XI (Orsay).\nAttualmente insegna alla Facolt\u00e0 di scienze farmaceutiche e biologiche all'Universit\u00e0 di Lille 2.\n\u00c8 considerato come uno dei pi\u00f9 grandi micologi moderni.\nDal 2006 \u00e8 presidente della Soci\u00e9t\u00e9 mycologique de France."}
{"id": "1494330", "revid": "767487", "url": "https://it.wikipedia.org/wiki?curid=1494330", "title": "Bilbor", "text": "Bilbor (in ungherese \"B\u00e9lbor\") \u00e8 un comune della Romania di 2.750 abitanti, ubicato nel distretto di Harghita, nella regione storica della Transilvania.\nIl comune \u00e8 formato dall'unione di 2 villaggi: Bilbor e R\u0103chiti\u0219.\nContrariamente a gran parte del distretto, a Bilbor \u00e8 minima la presenza di abitanti di etnia \"Sz\u00e9kely\".\nBilbor \u00e8 conosciuta per la presenza nel suo territorio di sorgenti di acque minerali e termali."}
{"id": "1494337", "revid": "767487", "url": "https://it.wikipedia.org/wiki?curid=1494337", "title": "Br\u0103de\u0219ti (Harghita)", "text": "Br\u0103de\u015fti (in ungherese \"Feny\u00e9d\") \u00e8 un comune della Romania di 1.626 abitanti, ubicato nel distretto di Harghita, nella regione storica della Transilvania.\nIl comune \u00e8 formato dall'unione di 2 villaggi: Br\u0103de\u0219ti e T\u00e2rnovi\u021ba.\nNel 2004 si \u00e8 staccato da Br\u0103de\u015fti il villaggio di Satu Mare, andato a formare un comune autonomo.\nLa maggioranza della popolazione (circa il 98%) \u00e8 di etnia \"Sz\u00e9kely\"."}
{"id": "1494340", "revid": "34971", "url": "https://it.wikipedia.org/wiki?curid=1494340", "title": "Amerindo", "text": ""}
{"id": "1494343", "revid": "287204", "url": "https://it.wikipedia.org/wiki?curid=1494343", "title": "Enrique Omar Sivori", "text": ""}
{"id": "1494349", "revid": "850405", "url": "https://it.wikipedia.org/wiki?curid=1494349", "title": "C\u0103p\u00e2lni\u021ba", "text": "C\u0103p\u00e2lni\u021ba (in ungherese \"K\u00e1poln\u00e1sfalu\") \u00e8 un comune della Romania di 2.014 abitanti, ubicato nel distretto di Harghita, nella regione storica della Transilvania.\nLa maggioranza della popolazione (oltre il 98%) \u00e8 di etnia \"Sz\u00e9kely\".\nNella cultura.\nIl film del 2007 California Dreamin', del regista rumeno Cristian Nemescu, si svolge principalmente a C\u0103p\u00e2lni\u021ba."}
{"id": "1494351", "revid": "287204", "url": "https://it.wikipedia.org/wiki?curid=1494351", "title": "Capalnita", "text": ""}
{"id": "1494353", "revid": "12890481", "url": "https://it.wikipedia.org/wiki?curid=1494353", "title": "Teoria degli epicicli", "text": ""}
{"id": "1494354", "revid": "12890407", "url": "https://it.wikipedia.org/wiki?curid=1494354", "title": "Epicicli", "text": ""}
{"id": "1494356", "revid": "508036", "url": "https://it.wikipedia.org/wiki?curid=1494356", "title": "Napoleon Hill", "text": " Il suo lavoro pi\u00f9 famoso \u00e8 stato \"Think and Grow Rich\" (1937). In uno dei suoi scritti ha dichiarato: \"Ci\u00f2 che la mente pu\u00f2 concepire e credere, pu\u00f2 realizzarlo\". Hill ha chiamato i suoi insegnamenti \"La filosofia del Successo\", considerando la libert\u00e0, la democrazia, il capitalismo e l'armonia come suoi elementi importanti, senza i quali la fede personale non \u00e8 possibile. Paura ed egoismo, che considera la fonte del fallimento e dell'insuccesso della gente, non svolgono alcun ruolo nella sua filosofia. Il segreto del successo \u00e8 stato tangibilmente offerto ai lettori di \"Think and Grow Rich\". Hill ha presentato l'idea dello \"Scopo Maggiore Definito\", spingendo i suoi lettori a chiedersi \"in cosa credono davvero\". Secondo Hill, il 98% della gente non crede fermamente in qualcosa, mettendo cos\u00ec il successo fuori dalla propria portata. Hill tratta molti temi controversi attraverso i suoi scritti compresi il razzismo, la schiavit\u00f9, l'oppressione, il fallimento, la rivoluzione, la guerra e la povert\u00e0.\nVita e opere.\nSecondo il suo biografo ufficiale, Hill nacque in povert\u00e0, in una casetta con due stanze nel comune di Pound nella Contea di Wise (Virginia). Sua madre mor\u00ec quando aveva dieci anni. Suo padre si rispos\u00f2 due anni pi\u00f9 tardi. All'et\u00e0 di tredici anni cominci\u00f2 a scrivere per un piccolo giornale locale usando i suoi guadagni come reporter per potersi iscrivere alla scuola di legge, che ben presto abbandon\u00f2 per motivi finanziari. Il punto di svolta nella sua carriera \u00e8 considerato il 1908, quando gli viene affidato il compito di intervistare l'industriale Andrew Carnegie, per una serie di articoli su degli uomini famosi. Hill scopr\u00ec che Carnegie credeva nel processo del successo e che questo poteva essere duplicato per una persona normale. Questo fece colpo su Hill. Carnegie, allora, gli commission\u00f2 (senza pagarlo e offrendogli solo delle lettere di referenza) di intervistare oltre 500 uomini e donne di successo, molti di loro milionari, al fine di scoprire e pubblicare questa formula del successo. Come parte della sua ricerca, Hill intervist\u00f2 molti degli uomini pi\u00f9 famosi di quel tempo, compreso Thomas Edison, Alexander Graham Bell, George Eastman, Henry Ford, Elmer Gates, John D. Rockefeller, Charles M. Schwab, FW Woolworth, William Wrigley Jr, John Wanamaker, William Jennings Bryan, Stalin, Theodore Roosevelt, William H. Taft, Woodrow Wilson, Charles Allen Ward e Jennings Randolph. Il progetto \u00e8 durato pi\u00f9 di venti anni, durante i quali Hill \u00e8 diventato consulente per Carnegie. Come risultato di questi studi, la Filosofia del Successo venne offerta come formula da Hill e Carnegie, pubblicata inizialmente nel 1928, come corso di studio chiamato, \"La legge del successo\". La formula del Successo venne ulteriormente pubblicata pi\u00f9 dettagliatamente, per un corso di studio domestico, includendo la serie di diciassette volumi \"Mental Dynamite\", fino al 1941.\nDal 1919 al 1920 Hill \u00e8 stato direttore ed editore della rivista \"Hill's Golden Formula\", durante il quale ha scritto una lettera a Charles F. Haanel in cui ha elogiato il suo libro The Master Key System . Nella lettera scrive: \"... Credo dovrebbe informare che il mio attuale successo e il successo che ha conseguito il mio lavoro, in qualit\u00e0 di Presidente della Napoleone Hill Foundation, \u00e8 dovuto in gran parte ai principi stabiliti nel The Master Key System\". Nel 1930 ha pubblicato La Scaletta di successo. Dal 1933 al 1936 Hill \u00e8 stato un consulente non pagato del presidente Franklin Roosevelt.\nNel 1937, Hill distilla la Filosofia del Successo, producendo quello che sar\u00e0 il suo lavoro pi\u00f9 famoso, Think and Grow Rich, che vender\u00e0 pi\u00f9 di trenta milioni di copie. Nel 1960, Hill ha pubblicato una versione ridotta del libro, che per anni \u00e8 stato l'unico disponibile. Nel 1939 Hill ha pubblicato \"How to Sell Your Way through Life\", e nel 1953 \"How to Rise Your Own Salary\". Dal 1952 al 1962 ha lavorato con Clemente Stone per Combined Insurance Company of America insegnando \"La Filosofia del Successo Personale\", e alla conferenza sul tema \"Scienza di successo\". Come risultato parziale del suo lavoro con Stone, nel 1960 ha pubblicato il \"Successo Attraverso un Atteggiamento Mentale Positivo\". Mor\u00ec nel 1970 nella Carolina del Sud, e nel 1971 il suo ultimo lavoro, \"You Can Work Your Own Miracles\", \u00e8 stato pubblicato postumo.\nI pensieri sono cose.\nHill ha speso la maggior parte dei suoi sforzi descrivendo ai suoi lettori e studenti il paradosso che \"i pensieri sono cose\". Infatti il sottotitolo del capitolo introduttivo di \"Think and Grow Rich\" \u00e8 \"L'uomo che Pensa la sua Via\". La capacit\u00e0 della gente di scambiarsi idee, rafforza il successo. La maggior parte degli esempi di Think and Grow Rich riguardano la grande difficolt\u00e0 di creare e mantenere, come mentalit\u00e0, questo concetto che Hill ha denominato \"The Master Mind\". Razzismo, pregiudizio, guerra, povert\u00e0, scoraggiamento e paura, Hill li illustra come barriere significative che esistevano al suo tempo (e ancora oggi esistono), lungo la strada del successo.\nApplicazione della \"Golden Rule\".\nHill ha dichiarato pi\u00f9 volte, nei suoi scritti, che la formula di successo richiede una completa e totale comprensione dello spirito di \"dare\". Egli ha chiamato questo concetto \"The Golden Rule\" (La Regola d'Oro). Hill \u00e8 stato un devoto cristiano e non vede alcun conflitto tra il successo della sua filosofia e la fede religiosa. Acquisendo il Segreto del Successo di Carnegie, Hill disse, dopo che i suoi libri ebbero una vasta diffusione, che avrebbero dovuto essere esclusivamente per chi fosse \"pronto\" per loro; questo significa capire l'intera Filosofia, come La Regola d'Oro, la Fede e il Desiderio. Una volta pronto, chiunque potr\u00e0 ottenere una grande ricchezza solo applicando la formula.\nLa Regola d'Oro riguarda il potere del dare e del fare agli altri ci\u00f2 che vorresti ricevere.\nHill mette alla prova il lettore facendogli chiedere: \"Cosa posso veramente dare agli altri?\". Mentre nella Fase Due dei Sei Gradini della \"strada per la ricchezza\", descritta in Think and Grow Rich, questo \u00e8 un gradino critico nella creazione della ricchezza, che esclude il 98% di quelli che ci provano.\nI suoi principi sono:"}
{"id": "1494357", "revid": "32428", "url": "https://it.wikipedia.org/wiki?curid=1494357", "title": "Palazzo Cellamare", "text": ""}
{"id": "1494358", "revid": "767487", "url": "https://it.wikipedia.org/wiki?curid=1494358", "title": "C\u00e2r\u021ba (Harghita)", "text": "C\u00e2r\u0163a (in ungherese \"Karcfalva\" oppure \"Cs\u00edkkarcfalva\", in tedesco \"Kerz\") \u00e8 un comune della Romania di 2.708 abitanti, ubicato nel distretto di Harghita, nella regione storica della Transilvania.\nIl comune \u00e8 formato dall'unione di due villaggi, \"C\u00e2r\u0163a\" e \"Ineu\".\nLa maggioranza della popolazione (oltre il 98%) \u00e8 di etnia \"Sz\u00e9kely\"."}
{"id": "1494359", "revid": "122865270", "url": "https://it.wikipedia.org/wiki?curid=1494359", "title": "Iloprost", "text": "L'Iloprost \u00e8 il nome del principio attivo di indicazione specifica contro l'ipertensione polmonare per la sua propriet\u00e0 vasodilatatrice e di inibizione dell'aggregazione piastrinica.\n\u00c8 un composto chimico sintetizzato nel corso degli anni 1980 ed \u00e8 stato approvato dall'FDA nel 2004 per coloro che soffrono di PAH (pulmonary arterial hypertension - ipertensione arteriosa polmonare).\nL'Iloprost \u00e8 prodotto dalla casa farmaceutica Italfarmaco e venduto con il brand Ventavis.\nPropriet\u00e0 chimiche e fisiche.\nIloprost consiste in un insieme di diasteroisomeri 4R e 4S, presenti rispettivamente con un rapporto di circa 53:47. La differenza tra questi due diasteroisomeri riguarda la diversa potenza nel dilatare i vasi sanguigni. L'isomero 4S \u00e8 molto pi\u00f9 potente del 4R. \nSi presenta come un liquido oleoso, incolore, solubile in metanolo, etanolo, acido acetico, in una soluzione tampone a pH 7 e moderatamente solubile in un tampone a pH 9. Iloprost \u00e8 solubile anche usando acqua distillata in presenza di tamponi a pH 5 e 3.\nFarmacologia generale.\nFarmacocinetica.\nGli studi di farmacocinetica, effettuati su animali ai quali \u00e8 stato somministrato iloprost, hanno dimostrato che non \u00e8 evidente una conversione dei due diasteroisomeri. Negli studi farmacocinetici sugli umani invece non sono stati analizzati individualmente. \nUna somministrazione intravenosa di iloprost ha una farmacocinetica lineare nell'intervallo di dosaggio da 1 a 3 ng/kg/min. In seguito ad inalazione di iloprost (5 mcg) in pazienti con ipertensione polmonare, si verifica un picco di concentrazione di iloprost nel siero che raggiunge anche i 150 pg/mL. \nGeneralmente, dopo circa 30 min/1 ora dall'inalazione iloprost non \u00e8 rilevabile nel plasma.\nIl tempo di emivita \u00e8 di 20- 30 min.\nAssorbimento e distribuzione.\nLa distribuzione assoluta di iloprost non \u00e8 ancora stata rilevata. Nel trial clinico sugli umani (soggetti sani) il volume di distribuzione apparente (Vd) nello stato stazionario \u00e8 risultato compreso tra 0,7 e 0,8 L/kg, in seguito alla somministrazione intravenosa. \nIloprost \u00e8 presente per il 60% nella sua forma coniugata con le proteine, principalmente con l\u2019albumina, e questa percentuale non dipende dalla concentrazione se si considera l\u2019intervallo da 30 a 3000 pg/mL.\nMetabolismo ed escrezione.\nLa clearance in soggetti sani \u00e8 di circa 5-20 ml/min/kg. Iloprost \u00e8 metabolizzato principalmente per \u00df-ossidazione del carbossile in catena laterale; il principale metabolita \u00e8 il tetranor-iloprost (trovato sia in forma libera che coniugata) e gli esperimenti clinici sugli animali hanno rilevato la sua inattivit\u00e0. \nGli studi in vitro hanno invece dimostrato che il citocromo CYP450, coinvolto nel metabolismo della maggior parte dei farmaci, gioca un ruolo infimo nella biotrasformazione dell\u2019iloprost.\nUno studio sull\u2019equilibrio di massa, effettuato usando la somministrazione endovenosa e orale di [3H]-iloprost, ha rilevato che nei soggetti sani (n=8) il recupero della radioattivit\u00e0 totale \u00e8 stato oltre 14 ore dopo la somministrazione. In termini percentuali, si tratta dell\u201981% con il 68% e 12% rispettivamente recuperati in urina e feci.\nFarmacodinamica.\nIloprost \u00e8 un analogo strutturale di seconda generazione della prostaciclina (PGI2) con una potenza circa dieci volte maggiore rispetto agli analoghi stabili di prima generazione, come la carbaprostaciclina. Iloprost si lega con uguale affinit\u00e0 al recettore della prostaciclina umana PGI2, per stimolare la vasodilatazione, e ai recettori delle prostaglandine. Iloprost e prostaciclina inibiscono il blocco o il restringimento indesiderato dei vasi sanguigni e consentono di far fluire pi\u00f9 sangue attraverso le arterie. Il medicinale ha una selettivit\u00e0 ridotta in quanto si lega e attiva tutti e quattro i recettori per la prostaglandina E2: recettore EP1, EP2, EP3 e EP4. L'attivazione dei recettori EP2 ed EP4 causa la vasodilatazione, ma l'attivazione del recettore EP3 causa vasocostrizione.\nIloprost restringe la muscolatura circolare dell'ileo e del fondo (stomaco) con la stessa forza che eserciterebbe la prostaglandina E2 (PGE2) se agisse da sola; inibisce anche l'ADP, la trombina e l'aggregazione delle piastrine umane, indotta dal collagene. \nCome la prostaciclina, iloprost inibisce l'aggregazione piastrinica stimolando l'adenilato ciclasi. L'aumento dei livelli di AMP ciclico sono stati dimostrati oltre che nelle piastrine, anche nell'arteria femorale canina, nel polmone del ratto, nelle cellule neuroni ibride (NCB 20) in coltura.\nLa prostaglandina D2, che stimola anch'essa l'adenilato ciclasi nelle piastrine umane, non interferisce con iloprost.\nLa rapida formazione dell'inositolo tri-, bis- e monofosfato durante l'attivazione delle piastrine suggerisce il coinvolgimento della fosfolipasi C (PLC). L'inositolo trifosfato innesca la liberazione dello ione calcio intracellulare. Il diacilglicerolo prodotto dall'attivit\u00e0 della PLC stimola la fosforilazione di una proteina che promuove dei processi di secrezione legati al cambiamento di concentrazione dello ione calcio intracellulare. Fosfolipasi C e fosfolipasi A2 (PLA2) sono due enzimi calcio dipendenti. La fosfolipasi A2 e la diacilglicerolo lipasi liberano l'acido arachidonico precursore di PGI2 e TXA2 che regolano la funzione delle piastrine. \nLe prostacicline e iloprost diminuiscono la formazione dell'inositolo fosfato, probabilmente inibendo la PLC. \nTutti questi effetti coinvolgono la stimolazione dell'adenilato ciclasi, ma non \u00e8 ancora chiaro quale sia il meccanismo responsabile dell'attivit\u00e0 farmacologica di iloprost. \nIn tutti gli animali perci\u00f2 Iloprost agisce come un vasodilatatore, ipotensivo, antidiuretico e prolunga il tempo di sanguinamento (cio\u00e8 il tempo che ci impiega il sangue per fermarsi, solitamente ci si riferisce al bleeding time -test per verificare la funzionalit\u00e0 delle piastrine). Tutte queste propriet\u00e0 aiutano ad antagonizzare i cambiamenti patologici che si verificano nelle piccole arterie polmonari dei pazienti con ipertensione polmonare.\nTarget.\nAgonista\nAgonista\nInduttore\nSconosciuto\nAgonista\nInterazioni farmacologiche.\nNegli studi su volontari sani non vi \u00e8 stata interazione farmacodinamica tra iloprost per via endovenosa e nifedipina, diltiazem o captopril. Tuttavia, iloprost \u00e8 in grado di aumentare l'effetto ipotensivo degli agenti vasodilatatori e antiipertensivi. Poich\u00e9 iloprost inibisce la funzione piastrinica, esiste un potenziale rischio di aumentare il sanguinamento, in particolare nei pazienti trattati con anticoagulanti. Durante gli studi clinici, iloprost \u00e8 stato usato in concomitanza con anticoagulanti, diuretici, glicosidi cardiaci, calcio antagonisti, analgesici, antipiretici, antinfiammatori non steroidei, corticosteroidi e altri farmaci. L'infusione endovenosa di iloprost non ha avuto alcun effetto\nsulla farmacocinetica di digossina. L'acido acetilsalicilico non ha alterato la clearance (farmacocinetica) di iloprost. Sebbene non siano stati condotti studi clinici, gli studi in vitro di iloprost indicano non ci si aspetta nessun inibizione del citocormo P450 che si occupa del metabolismo del farmaco.\nIndicazioni.\n\u00c8 utilizzato per trattare alcune forme di ipertensione polmonare, la sclerodermia, il fenomeno di Raynaud. La sua assunzione deve essere costantemente supportata da controllo specialistico. \nDosaggi.\nPer inalazione con soluzione nebulizzata 2,5\u00a0\u2013 5 ug 6-9 volte al giorno. \nPi\u00f9 dettagliamente Ventavis (nome commerciale di iloprost), \u00e8 destinato ad essere inalato usando uno dei due dispositivi di somministrazione di farmaci polmonari:\nil sistema I-neb \u2122 AAD\u00ae o il sistema Prodose\u00ae AAD\u00ae. La prima dose aspirata\ndovrebbe essere 2,5 mcg. Se questa dose \u00e8 ben tollerata, il dosaggio\ndeve essere aumentato a 5,0 mcg e mantenuto a quella dose; altrimenti bisogna mantenere la dose a 2,5 mcg. Ventavis deve essere assunto da 6 a 9 volte al giorno (massimo una volta ogni 2 ore) durante le ore di veglia, in base alle esigenze individuali e alla tollerabilit\u00e0. Il massimo della dose giornaliera valutata durante gli studi clinici \u00e8 di 45 mcg (5 mcg, 9 volte al giorno).\nIloprost \u00e8 indicato anche per il trattamento della sclerodermia e per il fenomeno di Raynaud; per questo tipo di casi si utilizza la somministrazione endovenosa.\nControindicazioni.\nNon pu\u00f2 essere assunto da persone con angina instabile, e che hanno avuto un infarto miocardico acuto nei 6 mesi precedenti all'utilizzo di tale trattamento. In generale chi ha disturbi cardiaci non deve iniziare questa terapia.\nEffetti indesiderati.\nGli effetti indesiderati pi\u00f9 comuni di Iloprost comprendono arrossamento del viso causato da dilatazione dei vasi sanguigni (vampate), aumento della tosse, abbassamento della pressione sanguigna (ipotensione), cefalea (mal di testa), nausea, spasmo dei muscoli della mascella che causano problemi ad aprire la bocca e svenimento (sincope). \nAltri effetti avversi sono vasodilatazione (che per\u00f2 pu\u00f2 essere sfruttata nel trattamento della vasocostrizione da Raynaud) e trisma.\nEsperienze di \"fasi cliniche\".\nLe esperienze svolte si riferiscono al Ventavis (nome commercializzato di iloprost). \u00c8 stato condotto uno studio (trial clinico) coinvolgendo 215 pazienti con ipertensione polmonare, sono stati sottoposti al trattamento con iloprost per 2 studi clinici (ciascuno della durata di 12 settimane). A questi pazienti \u00e8 stato somministrato Ventavis inalato per periodi diversi a seconda della volont\u00e0 del paziente: da 1 giorno a pi\u00f9 di 3 anni. Generalmente, il numero medio di esposizione \u00e8 stato di 15 settimane. \nQuaranta pazienti hanno completato 12 mesi di studio clinico aperto(\"open-label treatment\") ovvero senza gruppo controllo, in contrapposizione ad uno studio clinico controllato.\nLa tabella seguente mostra gli effetti collaterali che sono stati rilevati da almeno 4 pazienti curati con iloprost e che hanno riportato una frequenza di eventi superiore (almeno del 3%) rispetto a coloro trattati con placebo, durante le 12 settimane di studio clinico per il controllo di quest'ultimo.\n&lt;br&gt;\n&lt;br&gt;\nEffetti indesiderati in Fase III di Trial Clinico.\n&lt;br&gt;\nNB. Gli effetti collaterali seri riportati dal pre-marketing e non mostrati in Tabella, includono attacco cardiaco, tachicardia sopraventricolare, dispnea, edema periferico e insufficienza renale.\nEffetti collaterali con alto dosaggio.\nIn uno studio condotto su 160 volontari sani, con inalazione di soluzione di iloprost (ogni 2 ore). Il risultato ottenuto \u00e8 stato di una soluzione di 5 mcg all'inizio che \u00e8 stata aumentata a 20 mcg per un totale di 6 dosaggi inalati (totale di 70 mcg) oppure alla dose pi\u00f9 alta tollerata da un sottogruppo di 40 persone. \nLa conclusione \u00e8 stata che 13 soggetti (32%) non sono riusciti ad assumere il dosaggio pi\u00f9 alto (20 mcg); 5 di questi non hanno aumentato la dose per via degli effetti avversi riscontrati (dolore al petto, stanchezza, mal di testa, nausea e svenimento). I rimanenti 8 soggetti hanno smesso per altri motivi.\nEsperienze \"fase IV\".\nGli effetti indesiderati espressi, sono stati approvati anche nella fase post-marketing di Ventavis.\nSono stati riscontrati casi di epistassi e sanguinamento gengivale, entro un mese dall'inizio del trattamento con iloprost (durante questa fase).\nTrombocitopenia indotta da iloprost.\nIloprost \u00e8 stato associato anche a trombocitopenia, (o piastrinopenia) indica la carenza di piastrine nel sangue.\nUna donna di 63 anni con insufficienza cardiaca destra dopo un intervento cardiochirurgico ha ricevuto iloprost 10 microgrammi, per inalazione. Durante i primi 6 giorni di trattamento la sua conta piastrinica \u00e8 diminuita da 295 a 25 \u00d7 109/ l. La conta piastrinica ha iniziato a recuperare dopo che iloprost \u00e8 stato eliminato ma \u00e8 caduta nuovamente in seguito ad una seconda somministrazione, dopo il suo ritiro dal plasma si \u00e8 riscontrato un altro rialzamento del valore.\nIn questo caso iloprost ha soddisfatto i criteri per la diagnosi di trombocitopenia indotta da farmaci. I meccanismi responsabili della trombocitopenia indotta da iloprost non sono noti; tuttavia, l'insorgenza rapida sarebbe compatibile con un meccanismo mediato da anticorpi.\nNomi commerciali.\nVentavis.\nVentavis o Iloprost Sale Di Trometamolo, \u00e8 somministrato per via inalatoria usando due sistemi di drug-delivery: I-neb\u00ae AAD\u00ae System or the Prodose\u00ae AAD\u00ae System. \nVentavis \u00e8 fornito in fiale di 1 mL in due concentrazioni: 10 mcg/mL e 20 mcg/mL.\nLa concentrazione di 20 mcg/mL viene usata dai pazienti che devono mantenere una dose di 5mcg e che sperimentano tempi di trattamento prolungati che potrebbero portare ad un dosaggio incompleto. \nBisogna depurare la camera del nebulizzatore immediatamente prima dell'uso. Dopo ogni sessione di inalazione, ogni soluzione rimanente nella camera, deve essere eliminata. L'uso della soluzione rimanente, provocher\u00e0 un dosaggio imprevedibile.\nI pazienti devono seguire le istruzioni del produttore, per la pulizia del sistema I-neb\u00ae AAD\u00ae o dei componenti del sistema Prodose\u00ae AAD\u00ae, dopo ogni somministrazione di dose. \nIlomedin.\nIloprost \u00e8 anche disponibile in soluzione per infusione endovenosa (IV), sviluppato e commercializzato da Schering AG. \nLa soluzione somministrata \u00e8 diluita tramite vena periferica o un catetere venoso centrale; questo deve essere rilasciato da un accurato sistema di erogazione come una siringa. \nLe dosi variano a seconda degli individui, poich\u00e9 gli effetti collaterali sono meglio tollerati da alcuni pazienti rispetto ad altri. La durata del trattamento \u00e8 in genere di 3 giorni; questo di solito viene ripetuto ogni 8-12 settimane.\nTyvaso.\nTyvaso \u00e8 il nome commerciale di treprostinil (analogo di iloprost). \nNel 2009 il treprostinil, anch'esso analogo della prostaciclina, \u00e8 stato approvato nella sua forma inalatoria, per PAH.\n\u00c8 dotato di un tempo di emivita maggiore rispetto all'iloprost inalato; per questo motivo viene somministrato 4 volte al giorno, al contrario delle 6/9 volte al giorno (somma. iloprost inalato di riferimento [Ventavis]).\nTreprostinil ha ricevuto l'approvazione dell'FDA (Food and Drug Administration), sulla base dello studio TRIUMPH-1; si tratta di uno studio clinico randomizzato, che ha coinvolto 235 pazienti con PAH (anno 2009). I pazienti del gruppo sperimentale hanno mostrato un miglioramento del 20% nel 6MWD (six-minute walk distance) rispetto al gruppo placebo (P&lt;0,05) e si \u00e8 visto anche un miglioramento, rispetto al placebo, dell' N-terminal brain natriuretic peptide (NT-BNP) [End-point secondario dello studio) e della qualit\u00e0 di vita (come attestato dal \"Minnesota Living with Heart Failure questionnaire\" - questionario da compilare).\nIl trial clinico TRIUMPH-1 ha arruolato pazienti che durante la sperimentazione erano in terapia con un antagonista di endotelina-1 o un inibitore di fosfodiesterasi-1.\nTreprostinil inalato \u00e8 rilasciato tramite un nebulizzatore ultrasonico, il Tyvaso Inhalation System, alla dose iniziale di 3 respiri per quattro volte al giorno. Il dosaggio viene aumentato di 3 respiri per trattamento, ogni 1/2 settimane, secondo tollerabilit\u00e0 del paziente, finch\u00e9 non si raggiunge una dose di 9 respiri per quattro volte al giorno. Effetti avversi durante il clinical trial sono stati: tosse, mal di testa e arrossamento cutaneo transitorio. \nEpoprostenol.\nEpoprostenol (prostaciclina sintetica), iloprost e treprostinil sono degli analoghi delle prostacicline che differiscono principalmente per la loro stabilit\u00e0 e per il tempo di emivita. Epoprostenol \u00e8 il farmaco con minor costo.\nTutti questi medicinali possono essere somministrati per infusioni continue, solo epoprostanol per\u00f2 ha la licenza per il trattamento dell'ipertensione (in questa forma). \nSono tutti vasodilatatori polmonari e inibiscono l'aggregazione piastrinica, il loro utilizzo via infusione in pazienti malati pu\u00f2 essere limitata dall'effetto concomitante della vasodilatazione sistemica. Di contro per\u00f2, epoprostenol e iloprost possono essere nebulizzati con l'ottenimento di minori effetti sistemici. \nL'aumento di emivita di iloprost \u00e8 indice del fatto che non debba essere continuamente nebulizzato. \nStudio clinico epoprostenol vs iloprost.\nNel 2010 si \u00e8 svolto il trial clinico che ha confrontato le differenze tra IV (intravenoso) epoprostenolo e alte dosi di Iloprost inalato per il trattamento a lungo termine dell'ipertensione polmonare.\nSi tratta di uno studio svolto a lungo termine e a cecit\u00e0 zero (aperto = tutti i medici, membri dei comitati di ricerca dello studio, sperimentatori, pazienti sono a conoscenza del trattamento). \nAlte dosi di iloprost inh (inalato) o di IV PGI (epoprostenol intravenoso, analogo di prostaciclina) sono state iniettate in 24 pazienti con PAH grave: 12 pazienti (9 femmine - tra i 14 e 40 anni-, 10 con PAH idiopatico, 2 con PAH in disturbo del tessuto connettivo -CTD-) hanno ricevuto iv PGI, gli altri 12 (7 femmine con et\u00e0 tra i 12 e 43 anni, 5 IPAH (PHA idiopatica), 6 CTD, 1 con ipertensione porto-polmonare) hanno assunto inh iloprost alla dose di 120 microgrammi/24h.\nI parametri emodinamici e il 6MWD (six min walking distance), al tempo zero, non erano diversi tra i due gruppi.\nI risultati ottenuti dopo 3 mesi di terapia hanno mostrato che i pazienti con iv PGI hanno avuto un aumento significativo di 6MWD (da 220 a 280m -p&lt;0.01) mentre i pazienti con inh iloprost hanno avuto un aumento minore (da 200 a 275 m -p&lt;0,05). Il periodo di osservazione \u00e8 durato 23 mesi (periodo medio) per i pazienti con iv PGI al contrario di coloro trattati con iloprost, durato 16 mesi (periodo medio). I pazienti con 6MWD&gt;300, dopo 3 mesi di terapia, hanno avuto un aumento significativo del follow-up (periodo di osservazione).\nLa conclusione dello studio ha dimostrato che in questo tipo di pazienti, rappresentativi della popolazione con lo stesso disturbo ma di eziologie diverse, il follow-up del trattamento con iv PGI \u00e8 pi\u00f9 lungo rispetto a quello con inh iloprost. Il 6MWD dopo 3 mesi di terapia adeguata, potrebbe essere predittivo e affidabile, per risultati a lungo termine."}
{"id": "1494365", "revid": "1915706", "url": "https://it.wikipedia.org/wiki?curid=1494365", "title": "Bosentan", "text": "Il bosentan \u00e8 il principio attivo di indicazione specifica contro l'ipertensione arteriosa polmonare, prodotto dalla casa farmaceutica Actelion e venduto, con il brand Tracleer.\nIndicazioni.\n\u00c8 utilizzato per trattare alcune forme di ipertensione polmonare, e di sclerodermia la cui assunzione deve essere costantemente supportata da controllo specialistico. \u00c8 un antagonista competitivo dell'endotelina 1 su entrambi i suoi recettori.\nDosaggi.\nAll'inizio del trattamento la dose indicata \u00e8 di 62,5\u00a0mg per 2 volte al giorno, dopo 4 settimane dall'inizio della terapia la dose si raddoppia.\nEffetti indesiderati.\nEdemi, anemia, rinite, stanchezza, ipoglicemia, emorragia rettale, cefalea, ipotensione, vampate, disturbi gastrointestinali, insufficienza epatica grave, teratogenicit\u00e0, atrofia testicolare con conseguente infertilit\u00e0.\nAvvertenze.\nPrima di iniziare il trattamento bisogna controllare sia la funzionalit\u00e0 epatica che la pressione sistolica della persona. Da evitare in caso di gravidanza."}
{"id": "1494366", "revid": "767487", "url": "https://it.wikipedia.org/wiki?curid=1494366", "title": "Ciceu (Harghita)", "text": "Ciceu (in ungherese \"Cs\u00edkcsics\u00f3\") \u00e8 un comune della Romania di 2.710 abitanti, ubicato nel distretto di Harghita, nella regione storica della Transilvania.\nIl comune \u00e8 formato dall'unione di 2 villaggi: Ciceu e Ciaracio.\nCiceu \u00e8 divenuto comune autonomo nel 2004, staccandosi dal comune di Siculeni.\nLa maggioranza della popolazione \u00e8 di etnia \"Sz\u00e9kely\".\nNel territorio del comune \u00e8 situato un campo volo con 2 piste in erba, utilizzato principalmente per il volo da diporto sportivo."}
{"id": "1494368", "revid": "767487", "url": "https://it.wikipedia.org/wiki?curid=1494368", "title": "Ciucs\u00e2ngeorgiu", "text": "Ciucs\u00e2ngeorgiu (in ungherese \"Cs\u00edkszentgy\u00f6rgy\") \u00e8 un comune della Romania di 4.784 abitanti, ubicato nel distretto di Harghita, nella regione storica della Transilvania.\nIl comune \u00e8 formato dall'unione di 9 villaggi: Arm\u0103\u0219eni, Arm\u0103\u0219enii Noi, Bancu, Ciob\u0103ni\u0219, Ciucs\u00e2ngeorgiu, Cotormani, Eghersec, Ghiurche, Potiond.\nLa maggioranza della popolazione (circa il 95%) \u00e8 di etnia \"Sz\u00e9kely\"."}
{"id": "1494369", "revid": "287204", "url": "https://it.wikipedia.org/wiki?curid=1494369", "title": "Ciucsangeorgiu", "text": ""}
{"id": "1494373", "revid": "767487", "url": "https://it.wikipedia.org/wiki?curid=1494373", "title": "Ciumani", "text": "Ciumani (in ungherese \"Gyergy\u00f3csomafalva\") \u00e8 un comune della Romania di 4.460 abitanti, ubicato nel distretto di Harghita, nella regione storica della Transilvania.\nLa maggioranza della popolazione (oltre il 98%) \u00e8 di etnia \"Sz\u00e9kely\"."}
{"id": "1494374", "revid": "85405", "url": "https://it.wikipedia.org/wiki?curid=1494374", "title": "Eudoxia Lopukhina", "text": ""}
{"id": "1494376", "revid": "85405", "url": "https://it.wikipedia.org/wiki?curid=1494376", "title": "Evdokija Lopuchina", "text": ""}
{"id": "1494377", "revid": "1632387", "url": "https://it.wikipedia.org/wiki?curid=1494377", "title": "The Fire of Awakening", "text": "The Fire of Awakening \u00e8 il nono album dei Graveland pubblicato nel 2003."}
{"id": "1494380", "revid": "155634", "url": "https://it.wikipedia.org/wiki?curid=1494380", "title": "Fernando Belluschi", "text": "Biografia.\n\u00c8 soprannominato \"Cabez\u00f3n\", \"tano\" come abbreviazione de \"l'italiano\" per le origini pavesi del bisnonno paterno, e \"Samurai\" per assonanza alla saga Samurai Night Fever di John Belushi.\nCaratteristiche tecniche.\nCentrale di grande qualit\u00e0 tecnica capace di giocate ad alto livello, molto abile come marcatore sa adattarsi anche come trequartista o ala destra.\nCarriera.\nClub.\nInizia con il Newell's Old Boys, passando in seguito al River Plate.\nIl 29 dicembre 2007 \u00e8 stato ufficialmente ceduto all'Olympiakos Pireo, squadra greca che disputer\u00e0 gli ottavi di finale di Champions League contro il Chelsea.\nIl 6 luglio 2009 passa alla societ\u00e0 portoghese del Porto, con cui firma un contratto di quattro anni.\nIl 31 gennaio 2012 passa in prestito alla societ\u00e0 italiana del con diritto di riscatto fissato a 3,5 milioni di euro, che diventeranno 5 in caso di qualificazione della squadra alla prossima Europa League.. Fa il suo esordio in Serie A il 5 febbraio 2012 nella sfida casalinga del Genoa sostituendo l'ex della partita Giuseppe Sculli. Realizza il suo primo gol in rossoblu il 25 marzo nella partita contro la Fiorentina, terminata 2-2.\nIl 25 agosto 2012 viene ufficializzato il suo passaggio al Bursaspor per 2,5 milioni di euro.\nNazionale.\nHa esordito in Nazionale nel 2005, restando per vari periodi e venendo convocato saltuariamente fino al 2017 riuscendo a raccogliere 6 presenze.\nStatistiche.\nPresenze e reti nei club.\n\"Statistiche aggiornate al 20 marzo 2017.\""}
{"id": "1494381", "revid": "919135", "url": "https://it.wikipedia.org/wiki?curid=1494381", "title": "Teorema di Sharkovsky", "text": "In matematica e fisica, il teorema di Sharkovsky \u00e8 un risultato di estrema importanza nello studio delle orbite periodiche di un sistema dinamico discreto. Il teorema afferma che se si ha un sistema dinamico in cui la funzione di iterazione formula_1 \u00e8 una funzione continua avente dominio e immagine in un intervallo reale formula_2, allora se il sistema ammette un'orbita di periodo formula_3 esso ammette anche orbite di periodo formula_4 se formula_4 precede formula_3 in un particolare ordinamento detto ordinamento di Sharkovsky.\nOrdinamento di Sharkovsky.\nDato un intervallo formula_7, sia formula_8 una funzione continua. Il numero formula_9 \u00e8 un punto periodico di periodo formula_10 se formula_11, dove formula_12 \u00e8 la composizione di formula_10 copie di formula_1. Si tratta di un punto periodico avente periodo primitivo formula_10 se, inoltre, formula_16 per tutti gli formula_17. \nPer conoscere i possibili periodi dei punti periodici di formula_1, si consideri il seguente ordinamento di numeri naturali, detto ordinamento di Sharkovsky:\ndove ogni numero naturale compare una e una sola volta all'interno dell'ordinamento di Sharkovsky, dunque \u00e8 un ordinamento totale sui numeri naturali. \nIl teorema di Sharkovsky stabilisce che se formula_1 ha punto periodico di periodo primitivo formula_10 e formula_10 precede formula_23 nell'ordinamento di Sharkovsky, allora formula_1 possiede anche un punto periodico con periodo primitivo formula_23.\nIn particolare, se non esiste un'orbita 8-periodica allora non pu\u00f2 esistere nessuna orbita all'infuori di quella 2-periodica e di quella 4-periodica. E se non esistono orbite 2-periodiche, non vi saranno orbite di alcun periodo. L'esistenza di un'orbita di periodo 3 garantisce invece la presenza di orbite di ogni periodo. Il comportamento di un sistema dinamico in cui sia presente l'orbita 3-periodica \u00e8 dunque particolarmente studiato.\nDimostrazione.\nSi consideri un caso particolare in cui esiste l'orbita 3-periodica; si vuole dimostrare che esistono orbite di ogni periodo. Siano dunque formula_26, formula_27 e formula_28 i tre punti dell'orbita e si supponga che formula_29, formula_30 e formula_31. Si utilizzano due lemmi di carattere generale sulle funzioni continue:\nPer dimostrare l'esistenza di un'orbita 1-periodica, cio\u00e8 un punto fisso, sia formula_48 l'intervallo formula_49 e formula_50 l'intervallo formula_51. Poich\u00e9 formula_30 e formula_31, per il teorema dei valori intermedi formula_54 contiene formula_55 e dunque contiene formula_50. Ma allora per il primo lemma esiste sicuramente un punto fisso per formula_1 all'interno di formula_50.\nSia dunque formula_59 e formula_60. Si vuole dimostrare l'esistenza di un'orbita di minimo periodo formula_23. Per fare questo si costruisce una famiglia di intervalli formula_62 tale che:\nPrima di dimostrare che gli intervalli formula_62 esistono, si nota come essi possono aiutare a dimostrare l'esistenza dell'orbita n-periodica: la (5) implica che formula_69 contiene formula_62 e dunque, per il primo lemma, esiste un punto fisso formula_37 per l'iterata n-esima che per costruzione sta in formula_50. Questo per\u00f2 non \u00e8 detto che appartenga ad un'orbita di minimo periodo formula_23 (a meno che formula_23 non sia primo), poich\u00e9 se formula_23 \u00e8 pari, ogni punto di un'orbita 2-periodica, appartiene anche all'orbita n-periodica.\nSi nota che formula_37 non pu\u00f2 coincidere con formula_28; infatti se cos\u00ec fosse, poich\u00e9 formula_78 e dato che l'unica iterata che consente di uscire dall'intervallo formula_50 \u00e8 la (n-1)-esima, si avrebbe che formula_80, contraddicendo l'ipotesi che formula_28 faccia parte dell'orbita 3-periodica. Ma formula_37 non pu\u00f2 nemmeno essere uguale a formula_27, poich\u00e9 formula_84 implicherebbe, per lo stesso motivo di prima, formula_85, ma per ipotesi abbiamo deciso di considerare formula_23 diverso da 3. Dunque formula_37 appartiene all'intervallo aperto formula_88. Ma poich\u00e9 formula_89 appartiene a formula_48, si ha che formula_37 \u00e8 diverso da formula_89, poich\u00e9 appartengono a due intervalli disgiunti. Ne segue che formula_37 non pu\u00f2 appartenere ad un'orbita (n-1)-periodica. Se poi il periodo fosse strettamente minore di n-1, la (3) implicherebbe che l'orbita deve rimanere sempre all'interno di formula_50, ma la (4) mostra che questo \u00e8 impossibile. Dunque il minimo periodo dell'orbita cui formula_37 appartiene \u00e8 formula_23.\nRimane da dimostrare l'esistenza degli intervalli formula_97. Per costruirli si pone formula_98; perci\u00f2 formula_99 contiene formula_2 che contiene formula_101 e per il secondo lemma esiste dunque un intervallo formula_102 contenuto in formula_101 tale che formula_104. Ma il fatto che formula_104 e che formula_101 contiene formula_102 implicano l'esistenza di un intervallo formula_108 contenuto in formula_102 tale che formula_110, e cos\u00ec via fino a formula_111. In questo modo la (1) e la (2) sono verificate. Per la (3) si osserva che:\ne a cascata si giunge a formula_113. Per la (4) si osserva che:\nche contiene formula_48; dunque, per il secondo lemma, esiste un intervallo formula_111 contenuto in formula_117 tale che:\nSimilmente per la (5), poich\u00e9:\nche contiene formula_50, si deduce, sempre grazie al secondo lemma, che esiste un intervallo formula_62 tale che formula_122."}
{"id": "1494387", "revid": "1573940", "url": "https://it.wikipedia.org/wiki?curid=1494387", "title": "Aranoethra", "text": "Aranoethra \u00e8 un genere di ragni appartenente alla famiglia Araneidae.\nEtimologia.\nIl nome deriva dal greco , \"ar\u00e0chne\", cio\u00e8 \"ragno\", e dal genere di crostacei decapodi \"Oethra\" , in quanto l'opistosoma di questi ragni somiglia per forma e colorazione al guscio di questi crostacei .\nDistribuzione.\nLe tre specie oggi note di questo genere sono state reperite in Africa occidentale: la specie dall'areale pi\u00f9 vasto \u00e8 la \"A. cambridgei\", rinvenuta in varie localit\u00e0 dell'Africa centrale e occidentale;.\nTassonomia.\nDal 1982 non sono stati esaminati esemplari di questo genere.\nA marzo 2014, si compone di tre specie:"}
{"id": "1494388", "revid": "599013", "url": "https://it.wikipedia.org/wiki?curid=1494388", "title": "Clint Mathis", "text": "Carriera.\nNella sua carriera, Mathis ha giocato per i Los Angeles Galaxy, per i New York MetroStars, per l', per il Real Salt Lake, per i Colorado Rapids, per i New York Red Bulls e per l'Ergotelis."}
{"id": "1494390", "revid": "80339", "url": "https://it.wikipedia.org/wiki?curid=1494390", "title": "F\u00ebdor Alekseevi\u010d Rti\u0161\u010dev", "text": "Biografia.\nPoich\u00e9 Rti\u0161\u010dev evit\u00f2 sempre di dare pubblicit\u00e0 alle proprie azioni, \u00e8 oggetto di controversia tra gli storici quale sia stato il suo reale peso nella politica zarista. Si ritiene che fu proprio Rti\u0161\u010dev a incoraggiare la revisione dei libri ecclesiastici che portarono al Grande Scisma della Chiesa ortodossa russa. Dopo l'ascesa al trono di Alessio svolse infatti un intenso ruolo di intermediario tra la Tipografia moscovita e il movimento dei riformatori riuniti a corte. Sotto la sua egida inizi\u00f2 quel processo di \"intellettualizzazione\" della religione tramite l'apporto delle opere provenienti dai confini russi meridionali e occidentali, apporto che non si limitava solo alla teologia ma che ineriva anche alle scienze liberali e che sarebbe stato determinante negli avvenimenti che si sarebbero susseguiti negli anni successivi. Alcuni studiosi lo ritengono inoltre l'artefice della caduta in disgrazia di Nikon.\nDurante la grande carestia a Vologda (1650), Rti\u0161\u010dev vendette gran parte dei suoi beni, inclusi vestiti e utensili per la casa, al fine di raccogliere fondi per gli abitanti della zona. Si prese inoltre cura della sorte dei feriti delle Guerre Russo-Polacche, indipendentemente dalla loro nazionalit\u00e0, e istitu\u00ec numerosi ricoveri per indigenti a Mosca.\nRicordato come il pi\u00f9 antico patrono del sistema educativo russo, Rti\u0161\u010dev fond\u00f2 una delle prime scuole della capitale, dove chiam\u00f2 Epifanij Slavineckij a insegnare greco antico. Tale scuola sarebbe stata trasformata in seguito nell'Accademia Slava Greca e Latina.\n\u00c8 noto che Rti\u0161\u010dev sopravvisse a numerosi attentati alla propria vita. Compose inoltre un trattato sulla falconeria. La sua biografia fu redatta da Vasilij Klju\u010devskij.\nF\u00ebdor era parente di Ustinia Bogdanovna Rti\u0161\u010deva e della di lei figlia Evdokija Lopuchina. Evdokija fu scelta da Natal'ja Nary\u0161kina quale Zarina per il proprio figlio Pietro I di Russia proprio a causa della parentela con F\u00ebdor."}
{"id": "1494391", "revid": "33689", "url": "https://it.wikipedia.org/wiki?curid=1494391", "title": "Agguato in acque basse", "text": "Lagguato in acque basse \u00e8 una tecnica di pesca in apnea che richiede grande preparazione tecnica e acume tattico.\nNel Mediterraneo \u00e8 una tecnica tipica dell'inverno, periodo nel quale numerose specie ittiche si avvicinano al bassofondo costiero per cibarsi e compiere il proprio ciclo riproduttivo. A tal proposito \u00e8 importante sottolineare come il cacciatore subacqueo accorto non dovrebbe infierire sui pesci visibilmente gravidi o storditi dal periodo d'amore; dovrebbe sempre essere in grado di selezionare le proprie prede con rispetto per l'ambiente in cui opera.\nL'agguato in acque basse consiste fondamentalmente nell'approntare un'azione di caccia nel bassofondo costiero atta a sorprendere le prede intente nel nuoto o nell'azione alimentare. Il cacciatore subacqueo si insinuer\u00e0 tra le lame di roccia coperto dal fragore e dal turbinio della forte risacca, sfruttando la morfologia del fondale, le luci e le ombre, al fine di essere mimetico e impercettibile alla sensibile linea laterale dei pesci. Durante tale percorso subacqueo, il cacciatore avr\u00e0 l'accortezza, scelto un buon riparo, di fare brevi soste per osservare l'ambiente intorno a s\u00e9 e, conseguentemente, intercettare eventuali prede incuriosite dall'anomala presenza.\nIn caso di mare grosso e acqua torbida che complicheranno la fase di collimazione dell'arma sulla sagoma della preda, sar\u00e0 necessario utilizzare armi dal tiro rapido e saettante, come gli arbalete, con dimensioni, a seconda dell'intensit\u00e0 del moto ondoso e della visibilit\u00e0 subacquea, mai superiori ai 100 cm di fusto.\nIl compito dell'agguatista in bassofondo non si conclude dopo il tiro andato a segno. Sar\u00e0 fondamentale recuperare la preda con estrema rapidit\u00e0 per evitare che si liberi dalla freccia (se colpita male) o che si insinui in angusti spazi tra le onde (situazione di potenziale pericolo per il cacciatore subacqueo).\nGrande importanza verr\u00e0 data anche alla zavorra e alla muta. La prima sar\u00e0 sempre abbondante e ben distribuita tra cintura, schienalino e cavigliere, al fine di essere sempre a contatto con il fondo con il minimo sforzo e un perfetto assetto subacqueo. La muta sar\u00e0 rivestita esternamente in fodera, per essere resistente ai continui sfregamenti sul fondo, e preferibilmente mimetica (con tonalit\u00e0 opache e ben studiate per ogni tipo di fondale in cui viene praticata la tecnica dell'agguato in bassofondo)."}
{"id": "1494392", "revid": "85405", "url": "https://it.wikipedia.org/wiki?curid=1494392", "title": "F\u00ebdor Rti\u0161\u010dev", "text": ""}
{"id": "1494399", "revid": "107583747", "url": "https://it.wikipedia.org/wiki?curid=1494399", "title": "Primorsk (Oblast' di Leningrado)", "text": "Primorsk () \u00e8 una citt\u00e0 della Russia, che si trova nell'Oblast' di Leningrado, a ovest di San Pietroburgo, situata sulle riva del Golfo di Finlandia.\nLe prime notizie dell'insediamento di \"Beresovskoe\", cos\u00ec allora si chiamava, risalgono al 1268, come riportato dagli annali. In seguito la citt\u00e0 venne a trovarsi in territorio svedese, prendendo il nome di Bj\u00f6rk\u00f6 e poi, dopo la Grande guerra del Nord, nel 1721 torn\u00f2 alla Russia fino al 1918, quando pass\u00f2 alla Finlandia, assumendo il nome di Koivisto, per rimanerci fino al 1940, quando venne riannessa alla Russia. Durante la Seconda guerra mondiale fu occupata dai nazisti dal 2 settembre 1941 al 18 luglio 1944, il 1\u00ba ottobre dello stesso anno prese il nome attuale."}
{"id": "1494400", "revid": "117443065", "url": "https://it.wikipedia.org/wiki?curid=1494400", "title": "Amedeo Minghi (album)", "text": "Amedeo Minghi \u00e8 il primo album del cantautore Amedeo Minghi, pubblicato dall'etichetta Apollo, nel 1973.\nIl disco.\nDopo aver inciso un 45 giri per la Dischi Ricordi nel 1966, nel 1970 Minghi conosce Edoardo Vianello e passa alla sua casa discografica, l'Apollo: inizia quindi a scrivere canzoni per I Vianella come la fortunata \"Vojo er canto de 'na canzone\", \"Canto d'amore di Homeide\" e \"Fijo mio\", e per l'Apollo pubblica anche un 45 giri nel 1971 ed il suo primo album due anni dopo.\nIl disco, prodotto dallo stesso Vianello, si avvale per i testi della collaborazione di Edoardo De Angelis (con il quale Minghi collaborer\u00e0 in seguito per molti anni) e di un giovane Francesco De Gregori (che risulta non accreditato), tranne due canzoni scritte da Carla Vistarini; le edizioni musicali di tutti i brani sono le \"Edizioni Vianello/Pull\".\nCome spesso accade nelle opere prime, il disco \u00e8 un po' immaturo, nel tentativo di spaziare in molti generi musicali, dal progressive di \"Racconto\" allo stile pi\u00f9 cantautorale di \"Fratello in civilt\u00e0\", dal soft-rock di \"Candida Sidelia\" al \"west coast\" di \"Mexico\"; in alcune canzoni, ad esempio in \"L'uomo e la terra\" (con un'introduzione strumentale suonata dall'orchestra d'archi) e in \"Un uomo grande\" \u00e8 per\u00f2 possibile ritrovare le aperture melodiche che caratterizzeranno la produzione futura del cantautore.\nGli arrangiamenti vengono curati dallo stesso Minghi e da Aldo Pizzolo, che dirige l'orchestra d'archi; il disco viene registrato presso lo Studio 38 in Roma, di propriet\u00e0 dell'Apollo Records di Edoardo Vianello con Aurelio Rossitto come tecnico del suono, ed agli studi Ortophonic, situati in piazza Euclide sempre a Roma (e che ora si chiamano studi Music Village), in cui il tecnico del suono \u00e8 Sergio Marcotulli, padre della pianista jazz Rita.\nL'album non ottiene molto successo, diventando presto una rarit\u00e0 e raggiungendo quotazioni alte nel momento in cui Minghi diventer\u00e0 famoso; verr\u00e0 ristampato in CD e MC per la prima volta nel 1992 dalla Dig-It (con il titolo mutato in \"Racconto\", numero di catalogo: DCD 10004) e solo su CD con copertina originale etichetta RCA nel 2004."}
{"id": "1494404", "revid": "12290", "url": "https://it.wikipedia.org/wiki?curid=1494404", "title": "J.M. De Matteis", "text": ""}
{"id": "1494405", "revid": "28592", "url": "https://it.wikipedia.org/wiki?curid=1494405", "title": "Primorsk", "text": ", \u00e8 un toponimo slavo, il cui significato \u00e8 \"vicino, davanti al mare\", che indica le seguenti localit\u00e0 "}
{"id": "1494409", "revid": "599013", "url": "https://it.wikipedia.org/wiki?curid=1494409", "title": "Julio Arca", "text": "Possiede il passaporto italiano.\nCarriera.\nClub.\nJulio Arca \u00e8 un prodotto del vivaio dell'Argentinos Juniors; conta, in prima squadra, 36 presenze in due stagioni.\nNel 2000 viene acquistato dal . Viene votato dai tifosi nella top undici di sempre della squadra (Solid Gold XI). Vi resta per 6 anni, collezionando 157 gare e 17 gol in campionato.\nNel 2006 passa al , club nel quale resta per 5 anni, chiudendo la sua avventura con 129 presenze condite da 7 reti. Durante la stagione 2010-2011 viene eletto dai tifosi giocatore dell'anno. Nell'estate 2011, dopo aver deciso di non rinnovare il suo contratto in scadenza, rimane svincolato, in cerca di una nuova sistemazione.\nNazionale.\nNel 2001 ha vinto il Campionato del Mondo con la Nazionale Under-20, battendo in finale la nazionale ghanese 3-0.\nStatistiche.\nPresenze e reti nei club.\n\"Statistiche aggiornate al 23 aprile 2013.\""}
{"id": "1494410", "revid": "92723", "url": "https://it.wikipedia.org/wiki?curid=1494410", "title": "Gaio Musonio Rufo", "text": "Biografia.\nSulla vita di Gaio Musonio Rufo, filosofo neostoico, si posseggono poche notizie certe. \u00c8 noto che nacque a \"Volsinii\", corrispondente all'odierna Bolsena, in Etruria, che fu cavaliere e visse nel I secolo d.C., all'incirca tra il 30 e il 100.\nIl \"praenomen\" Gaius (abbreviato nella tradizione latina in \"C\".) lo conosciamo solo attraverso Plinio il Giovane, che ci fornisce anche un\u2019altra notizia su una sua figlia (presumibilmente chiamata \"Musonia\", secondo l\u2019uso romano), che fu sposata ad un certo Artemidoro, di probabile origine siriana, al quale Plinio prest\u00f2 aiuto anche per stima e affetto nei confronti del suocero (\"Epistole\", III, 11). Sappiamo dalla voce \"Mousonios\" della \"Suda\" (lessico ed enciclopedia bizantina del X secolo) che egli fu figlio di Capitone ma non abbiamo altre notizie sulla sua famiglia, che era comunque di origine etrusca. Il \"nomen\" \"Musonius\", che doveva denotare la \"gens\" - e che Leopardi nello \"Zibaldone\" cita come esempio famoso, bench\u00e9 raro, di nome greco che precede il \"cognomen\" latino \"Rufus\" - viene indicato da alcuni studiosi della lingua etrusca come forma latina del gentilizio etrusco \"Musu\" , \"Mu\u015bu-nia\".\nFra il 55 e il 60 fu a capo a Roma di un circolo filosofico-letterario e si dedic\u00f2 anche alla politica, con idee abbastanza tradizionali e moderate. Fece parte del gruppo creatosi intorno a Rubellio Plauto, giovane discendente della famiglia Giulia. Quando questo nel 60 fu allontanato da Roma in via precauzionale da Nerone, Musonio lo segu\u00ec in Asia; sappiamo che due anni dopo giunse l'ordine dell'imperatore di eliminare Rubellio Plauto. Musonio ritorn\u00f2 a Roma, ma nel 65, in concomitanza della congiura pisoniana venne mandato in esilio (in quanto allievo di Seneca) nell'isola di Gyaros, inospitale e rocciosa nel Mar Egeo.\nIndicativi della sua integrit\u00e0 morale e della sua coerenza sono altri due momenti della sua vita, entrambi riportati da Tacito nelle \"Storie\" (105).\nNel 69, dopo essere ritornato dall\u2019esilio, forse grazie all\u2019imperatore Galba, con il quale sembra fosse in amicizia, nella fase finale della guerra civile seguita alla morte di Nerone, Musonio si rese protagonista di un primo episodio significativo, rivelatore della sua generosa attitudine a mettere in pratica i principi morali e gli ideali di pace che insegnava. In una Roma che era teatro di violenti scontri tra le fazioni avverse, il filosofo di \"Volsinii\" si impegn\u00f2 a svolgere un\u2019improbabile opera di pacificazione, sulla quale non mancarono di appuntarsi lo scherno e il crudo realismo di Tacito. Il grande storico romano cos\u00ec racconta la vicenda: \u00abS\u2019era mescolato agli ambasciatori Musonio Rufo, di ordine equestre, zelante filosofo e seguace dei precetti dello stoicismo, ed in mezzo ai manipoli prendeva ad ammonire gli uomini armati con le sue disquisizioni sui beni della pace e sui mali casi della guerra. Ci\u00f2 fu per molti motivo di scherno; per la maggioranza, di fastidio. E non mancava chi l\u2019avrebbe spinto via o l\u2019avrebbe calpestato, se, dietro consiglio dei pi\u00f9 equilibrati e fra le minacce di altri, non avesse deposto la sua inopportuna esposizione di saggezza\u00bb.\nIl secondo episodio, sempre riferito alla fine del 69, ci presenta Musonio Rufo impegnato nella riabilitazione della memoria dell\u2019amico Barea Sorano, che nel 66 era stato sottoposto a processo e condannato a morte insieme alla figlia Servilia e a Trasea Peto. Contro di lui era stata resa una falsa testimonianza da parte del suo stesso maestro, Publio Egnazio Celere, anche lui appartenente alla corrente stoica. Musonio, che pure nei suoi insegnamenti si dichiarava contrario ad intentare cause per difendere se stesso dalle offese ricevute, in questo caso non esita ad accusare in Senato il traditore per difendere la memoria dell\u2019amico condannato ingiustamente. Come scrive Tacito: \u00abAllora Musonio Rufo attacc\u00f2 Publio Celere, accusandolo di aver attaccato Barea Sorano con una falsa testimonianza. Evidentemente con quell\u2019accusa si rinnovavano gli odii delle delazioni. Ma l\u2019accusato, vile e colpevole, non poteva essere difeso: di Sorano era santa la memoria; Celere, che faceva professione di sapienza, testimoniando contro Barea, aveva tradito e violato l\u2019amicizia\u00bb. Musonio port\u00f2 avanti con tenacia il suo impegno, che fu coronato da successo: \u00abFu deciso allora di riaprire il processo tra Musonio Rufo e Publio Celere: Publio venne condannato ed ai Mani di Sorano fu resa soddisfazione. Quel giorno, che si distinse per la severit\u00e0 dei magistrati, non manc\u00f2 nemmeno di elogi ad un cittadino privato. Si era, infatti, del parere che Musonio avesse agito con giustizia in tribunale. Opinione ben diversa si aveva di Demetrio, seguace della scuola cinica, in quanto aveva difeso, pi\u00f9 per ambizione che con onore, un reo manifesto. Quanto a Publio, non ebbe n\u00e9 animo, n\u00e9 eloquenza sufficienti in quel frangente\u00bb.\nPi\u00f9 tardi riusc\u00ec a guadagnarsi la stima di Vespasiano evitando la cacciata dei filosofi del 71. Ci fu per\u00f2 un secondo esilio intorno all'80. Dopo il suo rientro a Roma, voluto da Tito, le fonti tacciono. Potrebbe essere stato espulso da Roma nel 94, assieme agli altri filosofi, a causa di un senatoconsulto sollecitato da Domiziano, che fece uccidere Aruleno Rustico e cacciare Epitteto e altri. Da un'epistola di Plinio il Giovane, dell'inizio del II secolo, si apprende che egli non \u00e8 pi\u00f9 in vita.\nIl suo discepolo pi\u00f9 importante fu il citato Epitteto, probabilmente a Roma. Un suo discendente fu il poeta Postumio Rufio Festo Avienio (seconda met\u00e0 del IV secolo).\nOpere.\nIl suo insegnamento fu svolto in greco: si ricordi che in quel periodo ogni romano istruito conosceva il latino e il greco e che, comunque, quest'ultima era la lingua della filosofia.\nProbabilmente volutamente, sull'esempio di Socrate e come far\u00e0 anche il discepolo Epitteto, non lasci\u00f2 nulla di scritto.\nI principi della sua predicazione filosofica si ricavano da una raccolta di diatribe dovuta a un discepolo di nome Lucio, il quale probabilmente ebbe modo di ascoltarne le lezioni per un tempo abbastanza lungo. Alcune delle \"Diatribe\" di Gaio Musonio Rufo sono conservate nell\"'Antologia\" di Giovanni Stobeo (V secolo). \u00c8 andata perduta l'opera di un altro discepolo, forse Valerio Pollione, precettore di Marco Aurelio.\nAltre informazioni si possono desumere da una serie di frammenti sparsi e testimonianze indirette.\nLo stile delle diatribe \u00e8 semplice, in genere viene posta una questione iniziale, poi sviluppata con chiarezza durante il testo. Secondo quanto riporta Lucio, Musonio parlava spesso in modo figurato, usando metafore e similitudini (spesso sfrutta il paragone con il medico, alcune volte intervengono immagini di animali). Questa caratteristica si adatta bene alla sua personalit\u00e0 e al suo tipo di insegnamento, tutto rivolto alla schiettezza della vita.\nLa dottrina.\nMusonio rappresenta, assieme a Epitteto, Marco Aurelio e Seneca, uno dei quattro esponenti pi\u00f9 significativi del neostoicismo romano. Egli, se per certi versi corrisponde appieno alle istanze propugnate dalla temperie spirituale del suo tempo, per altri si distingue e mette in luce, soprattutto per il recupero radicale e profondo di una filosofia intesa come arte del vivere bene e onestamente, cio\u00e8 mezzo per conseguire uno scopo riscontrabile nei fatti.\nLa mentalit\u00e0 romana, pratica per predisposizione, tendeva a cercare nella filosofia un riscontro utile per s\u00e9 e per gli altri; da ci\u00f2 derivava uno sbilanciamento verso le questioni etiche e sociali, con conseguente impoverimento della componente teoretica. La filosofia rappresentava il mezzo per la comprensione e la messa in atto della virt\u00f9, considerando come acquisita l'idea del bene proprio in rapporto al bene comune.\nL'uomo, in generale, inteso come animale sociale, contribuiva al buon funzionamento della cosa pubblica, il filosofo, in particolare, contribuiva a ci\u00f2 in massimo grado, con le parole, e con uno stile di vita che corrispondesse a quello che predicava. Dovendo assimilare Musonio a precedenti sistemi filosofici e correnti di pensiero, oltre al rapporto con una certa evoluzione in seno al mediostoicismo, si pu\u00f2 notare anche una certa interpretazione cinica della realt\u00e0, non tanto di stampo diogeneo quanto piuttosto vicina al filantropismo tipico di Cratete.\nLe influenze degli altri filosofi.\nBench\u00e9 non vadano trascurate la sua innata predisposizione caratteriale, nonch\u00e9 la componente spontanea del suo pensiero, \u00e8 indubbio che le grandi figure del passato abbiano in parte contribuito a formarne la particolare statura di uomo e filosofo; d'altra parte cita spesso come modelli da seguire Socrate e i cinici (il cinismo venne recuperato e apprezzato come modello presso il neostoicismo, anche Seneca tess\u00e9 le lodi di Diogene di Sinope).\nInflussi pi\u00f9 difficilmente accertabili sono quelli del cristianesimo delle origini. Egli sicuramente piacque a posteriori a molti cristiani (soprattutto per certe sue concezioni sul perdono, sul matrimonio e sulla donna), ma pi\u00f9 difficile \u00e8 dire se egli durante la sua vita abbia avuto modo di incontrare dei cristiani e di valutarne ed elaborarne le concezioni etiche.\nMa forse questo \u00e8 un dubbio di minore importanza, d'altro canto i tempi erano maturi per lo sviluppo di quel tipo di pensiero e, come si \u00e8 visto, non mancavano, nel passato, autorevoli esempi. Inoltre \u00e8 sempre opportuno mantenere le debite distanze tra il pensiero cristiano e quello filosofico pagano, bench\u00e9, infatti, si possano riscontrare dei contatti per quanto riguarda l'etica, non bisogna dimenticare che il frutto di tali riflessioni \u00e8 spesso il risultato di differenti, se non addirittura opposte, concezioni della vita terrena. Non solo: a parte la tendenza cristiana a trascendere i limiti umani, anche in campo etico, molto di ci\u00f2 che viene elaborato e discusso nel I secolo d.C. fa parte, gi\u00e0 da tempo, del patrimonio spirituale dell'umanit\u00e0.\nPensiero.\nDa un punto di vista metodologico Musonio invita alla chiarezza e semplicit\u00e0 nell'impartire insegnamenti; i principi su cui si basa la vera filosofia devono essere pochi, certi e acquisibili in modo spontaneo: \u00e8 inutile e controproducente rendere complicato ci\u00f2 che non lo \u00e8\u00a0\u2013 le sue parole: \"Infatti non \u00e8 degno di lode il filosofo che ha bisogno di molte dimostrazioni per insegnare ai suoi discepoli, ma quello, che con poche, riesce comunque a far arrivare i suoi uditori l\u00e0 dove vuole\".\nLa retorica non deve mai essere vuoto orpello, ma un mezzo necessario per comprendere e trasmettere la verit\u00e0. Attraverso la dimostrazione (adattata al tipo di uditorio) si spiega quale sia il vero bene in rapporto al male e cosa sia conveniente fare per tendere sempre verso esso. Musonio come molti altri filosofi scelse di non affidare allo scritto le sue dottrine, spinto dalla visione dell'insegnamento come un divenire, una crescita costante nella contingenza, una pratica di vita.\nCronologicamente la teoria possiede la priorit\u00e0 e adempie alla sua importante funzione, infatti prima di mettere in pratica ci\u00f2 che \u00e8 giusto bisogna averne una conoscenza, ma il primato spetta indubbiamente al momento in cui queste conoscenze vengono messe in atto, vale a dire l'onnipresente tempo della quotidianit\u00e0 con s\u00e9 stessi e con gli altri.\nCos\u00ec, secondo Musonio: \"\u00c8 senz'altro vero che la teoria collabora con la pratica, insegnando come si debba agire e cronologicamente essa precede l'abitudine, poich\u00e9 non \u00e8 possibile acquisire un'abitudine positiva se non secondo la teoria; ma per importanza la pratica vien prima della teoria, dal momento che essa \u00e8 capace, pi\u00f9 della teoria, di guidare l'uomo all'azione\".\nDa alcuni Musonio viene definito il \"Socrate romano\", ed effettivamente si possono riscontrare molte corrispondenze tra i due pensatori (l'assenza di scritti, la filosofia come pratica di vita, la ricerca di chiarezza nelle dimostrazioni, il coraggio di affrontare con coerenza le conseguenze delle proprie idee), bench\u00e9 nel nostro sia maggiore il riscontro utilitaristico dell'indottrinamento e pi\u00f9 sicura l'austerit\u00e0 dei costumi.\nL'insegnamento filosofico viene proposto come fondamentale per la crescita dell'uomo e deve essere impartito fin dalla giovinezza, in modo che venga interiorizzato e compreso nella sua veridicit\u00e0. Musonio inizia cos\u00ec a definire una precisa dicotomia tra bene e male, concetto che verr\u00e0 ripreso e radicalizzato da Epitteto. Il bene \u00e8 la ricerca della virt\u00f9, la vera realizzazione dell'essenza dell'uomo, molte cose che vengono comunemente considerate come mali in realt\u00e0 non lo sono poich\u00e9 non impediscono questa realizzazione: l'esilio, la malattia non devono distogliere l'uomo dal suo obbiettivo, questi sono solo accadimenti che vanno accettati e sopportati (concetto stoico).\nBisogna inoltre evitare ci\u00f2 che non \u00e8 strettamente necessario alla realizzazione della virt\u00f9, come ad esempio le arti (concetto cinico), e fuggire da tutto ci\u00f2 che pu\u00f2 allontanare dal vero fine, che corrisponde al bene. Ogni uomo tende al bene (secondo un principio gi\u00e0 espresso da Socrate), ma spesso ne ha una conoscenza errata, per questo deve intervenire l'insegnamento del filosofo: il filosofo pu\u00f2 insegnare la virt\u00f9, poich\u00e9 la conosce e ne sa dare una dimostrazione certa, egli possiede la vera arte, che \u00e8 conoscenza ma anche e soprattutto esperienza nella pratica di tale sapere.\nAltro elemento di matrice tipicamente cinico-socratica \u00e8 quello dell'esercizio. Da un lato si trovano la pratica spirituale, l'allenamento dell'anima a conseguire il bene e a sopportare il male, dall'altro abbiamo la sopportazione delle fatiche e delle difficolt\u00e0 da un punto di vista fisico. Musonio intende inoltre esprimere e ribadire il forte connubio che caratterizza l'anima e il corpo: la crescita spirituale comporta un miglior adattamento alle difficolt\u00e0 della vita, l'esercizio fisico aiuta con la pratica ad affinare le conquiste spirituali, porta il filosofo all'imperturbabilit\u00e0, elemento basilare della sua ricerca:\n\u00abDato che l'uomo non si trova a consistere di sola anima e di solo corpo, ma di una certa qual sintesi di questi due elementi, \u00e8 necessario che chi fa esercizio si prenda cura di entrambi, e maggiormente di quello migliore, come \u00e8 giusto, e cio\u00e8 dell'anima; anche dell'altro, per\u00f2, deve prendersi cura, ammesso che nessuna parte costitutiva dell'uomo debba risultare manchevole. In effetti, anche il corpo del filosofo dev'essere ben preparato a svolgere i lavori del corpo, poich\u00e9 spesso le virt\u00f9 si servono del corpo, quale strumento necessario alle attivit\u00e0 della vita\u00bb.\nIl consiglio migliore quindi \u00e8 quello di non abbandonarsi alla mollezza e all'indolenza ma, qualunque sia il proprio ruolo nella societ\u00e0, di dedicarsi alle comuni attivit\u00e0 quotidiane, cercando sempre di dare il buon esempio con i fatti. Musonio arriva anche a proporre la vita semplice delle campagne come una delle possibilit\u00e0 per il raggiungimento della virt\u00f9.\nAnche la privazione da ci\u00f2 che \u00e8 superfluo concorre al raggiungimento della perfezione, all'assimilazione al divino: \u00ab\u00e8 tipico della divinit\u00e0 non avere bisogno di nulla, e di chi \u00e8 simile ad essa l'aver bisogno di poco\u00bb; questa idea, tipicamente cinica, viene attribuita da Diogene Laerzio a diversi personaggi della scuola cinico-socratica, ed effettivamente la troviamo ribadita con forza anche da Musonio. Tutto comunque concorre a rafforzare l'autosufficienza psicofisica del filosofo, libero dalle passioni, bastante a se stesso, forte del suo inattaccabile codice morale.\nPer quanto concerne il commettere ingiustizia, Musonio recupera il concetto socratico (espresso con molta chiarezza nel \"Gorgia\" di Platone) secondo cui \u00e8 meglio subirla, dimostrandosi per\u00f2 sempre atti al perdono. Essendo uomini bisogna in ogni modo evitare di far del male agli altri uomini cercando di aiutare colui che ha bisogno e colui che sbaglia: capire gli altri aiuta a comprendere noi stessi. \nDa queste caratteristiche del suo pensiero traspare una profonda filantropia, estesa a una visione ugualitaria dell'uomo e della donna: la vera virt\u00f9 \u00e8 la medesima per entrambi, l'equit\u00e0, il coraggio, la giustizia, l'onest\u00e0 sono valori che devono essere posseduti e messi in pratica da ogni essere razionale:\n\u00abTutti quanti per natura, siamo fatti per vivere irreprensibilmente e rettamente: non l'uno di noi s\u00ec, e l'altro no. Una prova importante di questo \u00e8 che i legislatori prescrivono a tutti indistintamente ci\u00f2 che si deve fare e proibiscono ci\u00f2 che non si deve, senza fare eccezione per nessuno che disobbedisca o sbagli, sottraendolo cos\u00ec alla pena: nessuno, n\u00e9 giovane, n\u00e9 vecchio, n\u00e9 forte, n\u00e9 debole, n\u00e9 qualsivoglia si sia\u00bb.\nUn'altra caratteristica del suo pensiero, gi\u00e0 definita dallo stoicismo antico e dal cinismo, \u00e8 l'idea del cosmopolitismo, che qui si presenta per\u00f2 con un duplice aspetto: ogni uomo fa parte di un solo luogo, che \u00e8 il mondo, ma ognuno di noi fa anche parte di un'unica realt\u00e0 spirituale, superiore, che corrisponde alla Citt\u00e0 di Zeus. La fede nel cosmopolitismo risulta anche un solido supporto concettuale nell'affrontare con tranquillit\u00e0 una situazione come l'esilio: tutta la terra, ogni luogo rappresenta per l'uomo la patria; in pratica un esilio vero e proprio non si verifica mai. Ecco cosa ne dice in proposito Musonio:\n\u00abLa patria comune di tutti gli uomini non \u00e8 forse il mondo, come riteneva Socrate? Cosicch\u00e9, non si deve pensare di essere esiliati veramente dalla patria, se ci si allontana dal luogo in cui si \u00e8 nati e cresciuti, ma soltanto di ritrovarsi privi di una certa citt\u00e0, specialmente se ci si reputa una persona ragionevole. Chi, infatti, \u00e8 tale non onora n\u00e9 disprezza una terra come fosse causa di felicit\u00e0 o di infelicit\u00e0, ma pone tutto quanto in se stesso e si considera un cittadino della citt\u00e0 di Zeus, che consiste, insieme, di uomini e di dei\u00bb.\nCome gi\u00e0 visto per i concetti di anima e corpo anche qui la materia e lo spirito si compenetrano, l'immanenza e la trascendenza si uniscono, i limiti esistono nel momento in cui siamo noi a porceli. La Citt\u00e0 di Zeus diventa cos\u00ec anche il modello ideale, la divinit\u00e0 rappresenta il modo migliore per vivere, la massima realizzazione della virt\u00f9, e quanto pi\u00f9 l'uomo riesce ad avvicinarsi a quel modello tanto pi\u00f9 potr\u00e0 essere considerato simile al divino. Ci\u00f2 che conta \u00e8 dentro di noi, solo l\u00ec \u00e8 il vero bene che non pu\u00f2 essere toccato (idea che verr\u00e0 sviluppata da Marco Aurelio nella sua \u201ccittadella interiore\u201d).\nL'educazione filosofica per\u00f2, essendo rivolta a tutti, comprende anche e soprattutto coloro che detengono il potere. Il sovrano (concetto platonico) deve conoscere il bene per se e per il suo popolo. Egli deve perci\u00f2 studiare e interiorizzare la filosofia: solo chi sa governare se stesso pu\u00f2 governare gli altri, perci\u00f2 Musonio afferma con certezza che: \"il sovrano deve fare filosofia, perch\u00e9 altrimenti, se non filosofasse, non conoscerebbe evidentemente la giustizia ed il giusto\". Il sovrano e la legge finiscono cos\u00ec per identificarsi ribadendo quel forte connubio tra spirito e materia, equilibrio tra le parti, armonia del tutto che si dipana attraverso il pensare filosofico.\nAldil\u00e0 del ruolo che ognuno interpreta nella vita, ci\u00f2 che davvero rende la filosofia una \u201cscienza regale\u201d \u00e8 la sua vocazione ad insegnare ad ogni uomo la via del governo di s\u00e9. Da questo punto di vista, del tutto in linea con l\u2019ideale cinico e stoico dell\u2019autosufficienza del saggio, non sorprende che tra le varie occupazioni Musonio prediliga la coltivazione della terra come l'occupazione pi\u00f9 adatta al filosofo. La preferenza di Musonio per l\u2019attivit\u00e0 agricola, anche per la passione e la concretezza con cui \u00e8 argomentata, sembra andare oltre la semplice adesione ad un modello convenzionale. \u00abLa terra in effetti \u2013 egli afferma \u2013 ricambia con i frutti pi\u00f9 belli e pi\u00f9 giusti coloro che si prendono cura di essa, dando molte volte tanto quel che riceve ed offrendo grande abbondanza di tutto quanto \u00e8 necessario per vivere a chi ha la volont\u00e0 di faticare: e tutto questo con decenza, nulla di ci\u00f2 con vergogna\u00bb. \u00c8 sempre il motivo del governo di s\u00e9 e dell\u2019autosufficienza del saggio a giustificare la predilezione per l\u2019agricoltura: arare, seminare, coltivare la vigna, mietere, trebbiare sono attivit\u00e0 degne di un uomo libero perch\u00e9 \u00abnon aver bisogno di un altro per le proprie necessit\u00e0 \u00e8 molto pi\u00f9 dignitoso che l\u2019averne bisogno\u00bb.\nTra tutte le attivit\u00e0 agricole, poi, quella che a Musonio piace di pi\u00f9 \u00e8 la pastorizia, che non affatica troppo il corpo e \u00aboffre all\u2019anima pi\u00f9 tempo libero per riflettere e ricercare su quanto concerne l\u2019educazione\u00bb. Il lavoro della terra non deve infatti impedire di filosofare, n\u00e9 di svolgere l\u2019attivit\u00e0 educativa nei confronti dei giovani. Anzi, la possibilit\u00e0 di vivere e insegnare in campagna rende pi\u00f9 agevole realizzare l\u2019ideale tipico delle scuole ellenistiche, che consiste nella comunanza di vita tra persone che condividono la stessa tensione verso la ricerca spirituale. \u00abInfatti \u2013 argomenta Musonio \u2013 di coloro che veramente amano la filosofia, non c\u2019\u00e8 nessuno che non desidererebbe vivere in campagna con un uomo virtuoso, anche se il podere dovesse essere particolarmente poco accogliente, sapendo che ricaver\u00e0 grandi guadagni da questo soggiorno, grazie alla vita in comune con il maestro notte e giorno, perch\u00e9 sta lontano dai mali della citt\u00e0 che sono impedimento al filosofare\u00bb.\nFaticare per ricavare il sostentamento dalla terra, che \u00e8 nutrice e madre, trascorrendo il tempo all\u2019aria aperta \u00e8 poi una condizione che soddisfa meglio della vita in citt\u00e0 quel principio del \u00abvivere secondo natura\u00bb che \u00e8 alla base della dottrina stoica (\"XI\").\nPer quanto riguarda l'alimentazione, a cui Musonio dedica particolare attenzione, la scelta vegetariana \u00e8 netta. Come riporta l\u2019allievo Lucio: \u00abDimostr\u00f2 che l'alimentazione carnivora \u00e8 pi\u00f9 selvatica e pi\u00f9 adatta agli animali selvaggi. Diceva che la carne \u00e8 troppo pesante e costituisce impedimento a pensare e a meditare. Infatti l\u2019esalazione che viene dalla carne, in quanto pi\u00f9 torbida, annebbia l\u2019anima. Perci\u00f2 appaiono anche pi\u00f9 lenti di ragione coloro che ne consumano le maggiori quantit\u00e0. Ma l\u2019uomo, siccome fra gli esseri che vivono sulla terra \u00e8 il pi\u00f9 strettamente imparentato con gli d\u00e8i, allora deve anche nutrirsi nella maniera pi\u00f9 simile ad essi. Agli d\u00e8i \u2013 diceva \u2013 bastano le brezze che si levano dalla terra e dall\u2019acqua; noi, dal canto nostro, dovremmo assumere un nutrimento il pi\u00f9 possibile simile a quello, il pi\u00f9 leggero e pi\u00f9 puro: cos\u00ec anche la nostra anima ne risulterebbe pura e asciutta e, tale essendo, sarebbe la migliore e la pi\u00f9 saggia, secondo il parere di Eraclito, che dice:\n\u201csecco splendore \u00e8 l\u2019anima saggia e migliore\u201d\u00bb (\"XVIII A\").\nMolto radicata e diffusa nelle tradizioni spirituali orientali, la pratica dell\u2019astinenza dalla carne intorno al VI secolo a.C. era attestata anche in Grecia tra gli appartenenti alla corrente mistica dell\u2019orfismo, connessa con la dottrina della metempsicosi, la trasmigrazione delle anime in corpi diversi, anche di altre specie animali. Tra le scuole filosofiche, questa dottrina era stata ripresa dai Pitagorici; e con essa la pratica del vegetarismo, anche se riguardo a questo aspetto specifico le fonti antiche su Pitagora non sono coerenti. \nComunque gli elementi che pi\u00f9 impegnano con la dottrina pitagorica della metempsicosi sono assenti nelle diatribe di Musonio. La scelta in favore dell\u2019astinenza dalla carne e pi\u00f9 in generale della \"xerofagia\" (il mangiare \u201cmagro\u201d, \u201casciutto\u201d) \u00e8 motivata dal filosofo etrusco con ragioni di carattere ascetico: un\u2019alimentazione appropriata favorisce la salute del corpo e dell\u2019anima, la purezza della contemplazione, l\u2019elevazione spirituale e l\u2019assimilazione alla divinit\u00e0.\nLa corretta pratica alimentare \u00e8 dunque parte integrante della vita filosofica, intesa come esercizio spirituale di allenamento al governo delle passioni e al miglioramento di s\u00e9.\nQuesto per quanto riguarda i punti fondamentali del pensiero musoniano, ma nelle diatribe si possono anche trovare dei consigli di carattere pi\u00f9 leggero ed esteriore, ad esempio riguardo all'abbigliamento o all'aspetto fisico. Ci\u00f2 per\u00f2 non deve in alcun modo sminuire la riflessione del nostro filosofo, infatti non bisogna mai dimenticare, nell'affrontare lo studio di tali personaggi, che il loro campo d'indagine rimane sempre e in primo luogo quello della vita vissuta, con tutti i suoi accidenti, i suoi limiti e, per forza di cose, i suoi compromessi."}
{"id": "1494413", "revid": "125546035", "url": "https://it.wikipedia.org/wiki?curid=1494413", "title": "C\u00e1o Y\u01d4", "text": "Le sue opere pi\u00f9 note sono \"Temporale\" (1933), \"Aurora\" (1936) e \"L'uomo di Pechino\" (1940). L'affermazione in Cina del \"teatro parlato\" durante il XX secolo si deve soprattutto all'influenza di C\u00e1o Y\u01d4.\nBiografia.\nC\u00e1o Y\u01d4 nacque in una famiglia agiata di Qianjiang nella provincia dello Hubei. Ancora bambino, la sua famiglia si trasfer\u00ec per affari a Tianjin dove suo padre lavor\u00f2 per un certo periodo come segretario del presidente Li Yuanhong. Tianjin era una citt\u00e0 cosmopolita, sensibile all'influenza occidentale, e la madre di Y\u01d4 lo condusse spesso ad assistere a rappresentazioni teatrali di opere occidentali che all'epoca stavano diventando popolari, oltre alle tradizionali opere cinesi.\nIl teatro d'ispirazione occidentale, chiamato \"hu\u00e0j\u00f9\" (\u8a71\u5287 / \u8bdd\u5267) si stava affermando grazie all'influenza di intellettuali di spicco come Chen Duxiu e Hu Shi, che promuovevano una campagna di rinnovamento all'insegna dell'anti-imperialismo e della rivalutazione dei tratti della cultura cinese, come il Confucianesimo. L'impresa port\u00f2 nel 1919, al cosiddetto Movimento del 4 maggio.\nFra il 1920 e il 1924 C\u00e1o Y\u01d4 frequent\u00f2 la scuola superiore di Nankai, che offriva programmi di studio d'ispirazione occidentale. La scuola aveva organizzato una compagnia drammatica che metteva in scena drammi europei, in particolare quelli di Ibsen e O'Neill, autori che godevano di una certa popolarit\u00e0 in Cina dopo le traduzioni curate da Hu Shi.\nAl termine degli studi superiori, C\u00e1o Y\u01d4 si iscrisse dapprima a Scienze politiche all'Universit\u00e0 di Nankai, poi, l'anno seguente, all'Universit\u00e0 Tsinghua, dove consegu\u00ec la laurea in Lingue e letterature occidentali. Nel corso dei suoi studi, C\u00e1o Y\u01d4 miglior\u00f2 le sue conoscenze del russo e dell'inglese, e acquist\u00f2 familiarit\u00e0 con autori come Bernard Shaw e Eugene O'Neill, Anton \u010cechov e Maksim Gor'kij, oltre a tradurre autori classici come Euripide ed Eschilo. Durante l'ultimo anno di universit\u00e0, C\u00e1o Y\u01d4 complet\u00f2 la stesura del suo primo lavoro, \"Il temporale\", che divenne una pietra miliare nella storia del teatro cinese del XX secolo. Il dramma narrava la disgregazione e la decadenza di una famiglia, a seguito di un incesto, e provoc\u00f2 sensazione anche per la scabrosit\u00e0 dell'argomento trattato, oltre che per la chiara derivazione dalla drammaturgia occidentale. Pubblicato in una rivista letteraria fondata da Zheng Zhenduo e Jin Yi, il dramma fu messo in scena per la prima volta a Jinan e successivamente, con successo, a Shanghai e a Tokyo.\nFra il 1936 e il 1937 C\u00e1o Y\u01d4 scrisse altri due drammi, \"L'aurora\" e \"Il campo\". Quest'ultimo, fortemente influenzato dal teatro di O'Neill, ebbe meno successo dei precedenti, e i critici, gi\u00e0 condizionati dal dilagante realismo socialista, ne criticarono fortemente gli elementi fantastici e soprannaturali.\nDopo l'invasione giapponese della Cina, nel 1937, C\u00e1o Y\u01d4 si rifugi\u00f2 a Chongqing, al seguito del governo di \nChiang Kai-shek. Qui scrisse il suo quarto dramma, \"La Metamorfosi\", di contenuto fortemente patriottico. Messo in scena per la prima volta nel 1939, il dramma \u00e8 ambientato in un ospedale militare bombardato dall'esercito giapponese.\nNel 1940, C\u00e1o Y\u01d4 fin\u00ec la stesura della sua quinta opera, \"L'uomo di Pechino\". Considerato il suo lavoro pi\u00f9 profondo, il dramma racconta le vicende di una famiglia incapace di adattarsi ad i cambiamenti sociali che hanno distrutto il mondo e la cultura tradizionale nei quali sono vissuti. Il titolo alludeva al cosiddetto \"uomo di Pechino\", l'antenato della razza umana vissuto nel nord della Cina centinaia di migliaia di anni prima.\nNel 1941, ancora a Chongqing, C\u00e1o Y\u01d4 scrisse un adattamento teatrale de \"La famiglia\", del celebre romanziere Ba Jin. L'ultimo lavoro scritto durante l'occupazione giapponese fu \"Il ponte\", pubblicato nel 1945 e messo in scena, dopo la fine della guerra, nel 1947.\nDurante il suo soggiorno a Chongqing, C\u00e1o Y\u01d4 insegn\u00f2 alla Scuola di Arte drammatica della citt\u00e0, e complet\u00f2 la traduzione in cinese di \"Romeo e Giulietta\" di Shakespeare\nDopo la fine della guerra, C\u00e1o Y\u01d4 intraprese un viaggio negli Stati Uniti con un altro famoso scrittore cinese, Lao She. Al ritorno, lavor\u00f2 come sceneggiatore per una casa di produzione cinematografica di Shanghai. Nel 1946 scrisse e diresse il film \"Giorni del sole splendente\" (\u8277\u967d\u5929 / \u8273\u9633\u5929; Y\u00e0ny\u00e1ngti\u0101n).\nSeguirono, negli anni successivi: \"Cieli azzurri\" (1956) e \"Il coraggio e la spada\" (1961), il suo primo dramma storico. Ambientato alla fine della dinastia Zhou, l'opera contiene allusioni alla politica di Mao. Durante la Rivoluzione Culturale C\u00e1o Y\u01d4 fu oggetto di attacchi che gli causarono grandi sofferenze. Egli fu comunque riabilitato dopo la morte di Mao e con la salita al potere di Deng Xiaoping.\nL'ultimo dramma scritto da C\u00e1o Y\u01d4 \u00e8 stato \"Wang Zhaojun\", nel 1979. L'autore \u00e8 scomparso a Pechino, il 13 dicembre 1996, all'et\u00e0 di 86 anni."}
{"id": "1494420", "revid": "336528", "url": "https://it.wikipedia.org/wiki?curid=1494420", "title": "Miss Svizzera", "text": "Miss Svizzera (\"ted\": Miss Schweiz, \"fr\": Miss Suisse) \u00e8 un concorso di bellezza femminile che si tiene annualmente in Svizzera.\nIl concorso nasce nel 1951, va avanti fino al 1953, poi non viene pi\u00f9 prodotto fino al 1960. Si prosegue cos\u00ec dal 1961 tutti gli anni fino al 1976, anno in cui la TV decide di coprire l'evento. Dal 1976, infatti, i diritti per la diffusione della manifestazione vengono detenuti e questo fino al 2011 dalla SRG SSR.\nIl 30 settembre 2011, dopo vari giorni di supposizioni e smentite \u00e8 arrivato l'annuncio dell'intenzione di non voler pi\u00f9 produrre i concorsi futuri a causa di un marcato calo di ascolti soprattutto nell'area germanofona della Confederazione. A partire dall'edizione 2012 i diritti sono passati all'emittente privata svizzero-tedesca 3+.\nIl concorso si svolge ogni anno a settembre a rotazione nelle tre regioni linguistiche. La vincitrice oltre a ricevere vari contratti pubblicitari e un'auto Lancia, viene invitata a rappresentare la Svizzera a Miss Universo e a Miss Mondo."}
{"id": "1494423", "revid": "123867065", "url": "https://it.wikipedia.org/wiki?curid=1494423", "title": "De tranquillitate animi", "text": "Il De tranquillitate animi \u00e8 il nono libro dei \"dialoghi\" di Lucio Anneo Seneca.\nScorcio storico.\nVerso la fine degli anni 50 la posizione di Seneca presso Nerone vacilla, traballa fortemente, mentre lo splendore dell'aula, seppure ancora abbaglia, sempre meno copre il disgusto delle sue sordidezze e i compromessi a cui il filosofo \u00e8 costretto per mantenere un rango politico in declino. Nitida gi\u00e0 si profila la scelta che fu di Atenodoro, il filosofo e direttore di coscienza d'Augusto, che volle a un certo punto ritirarsi dai compiti di corte. Ma troppo, afferma Seneca, si sottomise Atenodoro ai tempi, troppo velocemente prese la via di fuga; a lui non \u00e8 possibile e non \u00e8 consona questa condotta: \nInvero ben altra era stata la funzione pubblica di Seneca presso Nerone da quella tutta privata di Atenodoro presso Augusto. Per questo non gli era possibile lasciare bruscamente l'imperatore senza l'assenso di lui, e rischiare che l'abbandono improvviso desse troppo spazio alla rivincita degli avversari politici; ben altra prudenza occorreva al suo congedo, ben altra preparazione affinch\u00e9 il suo ritiro non fosse immediatamente la sua rovina. Il filosofo per intanto non aveva altra scelta che restare in bilico tra due.\nProprio da questo stato precario sorse il \"De tranquillitate animi\", manuale pratico per conseguire e mantenere l'animo equilibrato, dedicato all'allievo Sereno, ed espressione chiara del suo desiderio di ritiro che campeggia \u2013 e lo segna fortemente \u2013 in questo scritto.\n\"Tranquillitas\" come termine filosofico.\nDemocrito di Abdera, il filosofo che tradizionalmente ride della stoltezza umana, scrisse un'opera di come conseguire e mantenere l'equilibrio interiore, invece di affannarsi in cose vane che non sono altro che le manifestazioni di quelle passioni disordinate che tirano l'animo da ogni parte: \"per\u00ed euthym\u00edas\", che divenne il riferimento d'ogni successiva trattazione di questo tema filosofico. Seneca stesso si sente in dovere di citare direttamente il famoso \"incipit\" democriteo:\nIn ambito romano questo tema fu ripreso dall'importante stoico di mezzo Panezio di Rodi, che scrisse le sue opere per l\"\u00e9lite\" politico-militare del tempo, riunita in quello che fu definito il circolo degli Scipioni, di cui, insieme all'importante storico Polibio, era l'intellettuale greco di riferimento.\nNel suo \"per\u00ed euthym\u00edas\" Panezio respinge le letture epicuree e ciniche \u2013 ancor pi\u00f9 rigide nel limitare l'azione \u2013 del libro di Democrito, e la rivaluta fortemente, dovendosi in essa realizzare quella \"persona\" (maschera) propria e individuale che ciascuno possedeva in aggiunta alla \"persona\" comune (uguale per tutti). L'equilibrio interiore consisteva appunto nell'armoniosa rispondenza tra doti individuali dell'animo e vita pratica adatta al loro svilupparsi, caposaldo della sua speculazione che riformava a fondo il primo stoicismo.\nFu Cicerone, che nel pensiero morale seguiva molto dappresso Panezio, a tradurre il termine greco con \"tranquillitas\" (\"De finibus\", 5, 8, 23), che vale \u201cbonaccia\u201d del mare, \u201cserenit\u00e0\u201d del cielo, seppur ancora in modo interlocutorio, facendolo precedere dal \"tamquam\" attenuativo (come se [fosse], per cos\u00ec dire):\nSeneca riprende e adopera come traducente pienamente adeguato del termine greco il \"tranquillitas\" ciceroniano, ed anzi l'uso consolidato che ne fa negli scritti morali gli permette di omettere spesso il determinante \"animi\", bastando ormai il determinato \"tranquillitas\" a convogliare da solo l'idea di \u201canimo equilibrato\u201d, \u201cequilibrio interiore\u201d e simili. Ma nello stesso tempo si avvicina a posizioni epicuree e ciniche nel limitare l'azione, in un momento in cui pi\u00f9 viva si fa in lui la volont\u00e0 di ritiro.\nInizio peculiare del dialogo.\nAll'inizio di questo dialogo Seneca lascia che il dedicatario, il giovane allievo Sereno, prenda direttamente la parola e faccia un lungo discorso che occupa tutto il primo capitoletto del libro. Questo \"unicum\" tra tutti i dodici libri dei dialoghi \u00e8 prova invero di fine introspezione psicologica del maestro di vita Seneca, che riportando quello che si pu\u00f2 definire l'esame di coscienza di Sereno, invece di riassumerlo nel discorso generale, con un esito inevitabile di rimprovero pi\u00f9 o meno velato verso l'allievo, lascia che appaia come esposizione diretta dei dubbi e dei travagli dell'animo di lui. Seneca potr\u00e0 cos\u00ec intervenire non come superiore ma come confidente che, messo a parte di cose intime, pu\u00f2 dare i consigli di chi conosce per esperienza i dubbi e i turbamenti del confidato. A questa risposta diretta di Seneca a Sereno \u00e8 dedicato l'inizio del secondo capitolo. Solo dopo prender\u00e0 avvio il discorso generale, avendo prima assolto in pieno alla funzione di fine e sensibile direttore di coscienza:\nAnche Sereno \u00e8 tra due. Avviato verso la sapienza autarchica, gi\u00e0 superate le passioni travolgenti l'animo, ancora lo sfarzo gli s'imprime sugli occhi, pur amando e vivendo la parsimonia; ancora punge la volont\u00e0 di azione pubblica, pur facendo vita in s\u00e9 raccolta; ancora nello scrivere si lascia trasportare nel sublime quando l'argomento l'infiamma, pur volendo una scrittura tutta aderente alle cose. Ma la meschinit\u00e0 sottesa a queste apparenze speciose sempre lo rigetta indietro, sbollito l'entusiasmo, lasciandolo pi\u00f9 convinto della scelta autarchica ma pi\u00f9 malcontento e inquieto e destinato di volta in volta a ricadere nelle stesse tentazioni; l'esito di questo \u201cbeccheggio\u201d dell'animo \u00e8 infine la nausea:\nA ben vedere, l'ondeggiamento di Sereno (e Seneca in controluce) oscilla tra la volont\u00e0 di esercitare una virt\u00f9 paneziana, che trovi il suo compimento nell'azione, pubblica principalmente, e la volont\u00e0, esperito che le condizioni sociali non la rendono utile, di rifugiarsi \u2013 seppure a malincuore (\"recedo tristior\"; torno indietro rattristato) \u2013 nella virt\u00f9 autosufficiente di epicurei e cinici. Degradato lo splendore della gloria alla vuota appariscenza del lusso; il foro a intreccio di rapporti sordidi piuttosto che a luogo deputato all'azione giudiziale e politica; l'oratoria, la parola impostata retoricamente, smessa d'essere strumento d'azione forense, ridotta a vana declamazione scolastica; il fascino del passato per\u00f2 ancora l'attira malgrado il ben diverso presente di Roma.\n\u00c8 questo l'ultimo e pi\u00f9 difficile da estirpare ondeggiamento di cui Sereno prega Seneca di liberarlo:\nDisplicentia sui.\nInnumerevoli sono i modi e le manifestazioni di questo vizio dell'animo, afferma Seneca, ma uno solo \u00e8 l'effetto, il suo risultato: \"sibi displicere\" (essere scontenti di s\u00e9). Questa intemperanza, squilibrio dell'animo nasce da desideri intemperanti, che o non osano cercare di conseguire quanto bramano, o cercano invano di conseguirlo, ma in ogni caso quelli che ne sono dominati \"toti prominent in spem\" (si sporgono del tutto verso la speranza, l'attesa di realizzazione), ci\u00f2 che li rende instabili e volubili, com'\u00e8 inevitabile in chi pende. L'irrealizzazione di quanto vogliono li getta poi in uno stato di prostrazione:\nTanto pi\u00f9 grave \u00e8 questa prostrazione, continua Seneca, se i tentativi infruttuosi costringono a chiudersi in s\u00e9 e tra le mura di casa coloro che sono protesi alla vita civile e desiderosi d'agire non trovando in se stessi sufficiente conforto, fino a prendere in odio la loro inerzia e a provare invidia dei successi altrui, che vorrebbero distrutti. Questo disgusto dei successi altrui e la disperazione dei propri li stringono ulteriormente in un angolo, dove covano le proprie pene, fino ad avere tedio e vergogna di s\u00e9. La natura umana infatti \u00e8 incline al moto e gradisce ogni occasione d'agitarsi e distrarsi, e ci\u00f2 \u00e8 tanto pi\u00f9 forte nelle indoli peggiori:\nDi qui i tanti svagamenti di costoro che le provano tutte, muovendosi anche fisicamente in luoghi diversissimi tra loro: dai posti selvaggi e deserti di Calabria e Lucania alle mollezze di Taranto, fino a rientrare a Roma dove \u00e8 possibile di nuovo \"frui humano sanguine\" (fruire di sangue umano) negli spettacoli circensi, che assommano squisitamente abbrutimento e raffinatezza. Cos\u00ec dice Seneca citando Lucrezio \"se quisque semper fugit\" (ognuno sempre si fugge), ma a che giova, se non si sfugge, poi soggiunge; si segue egli stesso e s'incalza gravissimo compagno. Tante cose diverse non fanno che rigettarli infine pi\u00f9 pesantemente nella stessa prostrazione:\nCon questa domanda senza risposta termina questa profonda introspezione della \"displicentia sui\".\nRicettario senecano.\nL'ampia parte precettistica di questo dialogo \u00e8 dunque rivolta a chi non \u00e8 saggio e probabile mai lo diventer\u00e0, e sono consigli di moderazione, giusto mezzo, discernimento, capacit\u00e0 di scelta con cui evitare o almeno depotenziare le situazioni che inquietano e tormentano l'animo, quando si manca della forza del sapiente d'essere loro superiore. Mette conto accennare ad alcuni dei consigli e rimedi dati da Seneca ai meno saggi.\nPer chi ha tendenza all'azione la cosa migliore sarebbe partecipare alla vita civile della \"res publica\". Sennonch\u00e9 una smodata ambizione fa spesso disprezzare i ranghi inferiori della vita civile in cui ci si trova ad agire. Bisogna dunque sempre accettare il ruolo e la parte che la sorte ci assegna. D'altra parte la condizione della \"res publica\" \u00e8 spesso cos\u00ec degradata che la \"simplicitas\" (schiettezza, sincerit\u00e0) non \u00e8 al sicuro, e di ci\u00f2 si deve tener conto. Quando proprio non \u00e8 possibile esercitare i doveri di cittadino, sar\u00e0 comunque sempre possibile esercitare i doveri di uomo, quelli che si esercitano tutti i giorni nei rapporti privati, che diventano tanto pi\u00f9 importanti quanto meno si pu\u00f2 intervenire negli affari pubblici.\nUno sia dunque un buon compagno nei conviti, negli spettacoli, nelle abitazioni private, sia amico fedele, sappia essere di buon esempio agli altri vivendo bene il suo ritiro. Tutti questi doveri fanno parte di quella pi\u00f9 ampia \"res publica\" che \u00e8 il mondo, doveri che sempre la virt\u00f9 pu\u00f2 e deve esercitare qualunque sia la condizione della \"res publica\" in cui ci si trova ad agire:\nBisogna sempre esaminarci a fondo (\"inspicere nosmet ipsos\") prima di intraprendere qualunque affare e poi valutare bene per chi e con chi s'intraprende. Se le forze morali o fisiche sono da meno dell'impresa bisogna rinunciare, come anche se l'affare o le persone con cui si viene in rapporto sono sordide. Uguale accortezza va usata anche nella scelta degli amici, la cui coscienza ci deve essere pi\u00f9 certa della nostra stessa nel confidare le cose pi\u00f9 intime. Tanto pi\u00f9 dunque bisogna saper valutare la fede e la lealt\u00e0 di chi mettiamo a parte dei nostri segreti. N\u00e9 si accetti mai un amico troppo scontento e lamentoso di tutto, che se anche fosse di specchiata onest\u00e0 rischierebbe di trasmetterci la sua inquietudine e il malcontento.\nBisogna usare misura anche nella ricchezza, quando non si ha la forza di Diogene di rinunciarvi del tutto, perch\u00e9 niente come l'acquisto e la conservazione del patrimonio produce e provoca affanni e preoccupazioni. E saper limitare i propri desideri invece di rincorrerli inutilmente o pentirsi di averli conseguiti per essere cause di tormenti maggiori.\nMa a nulla vale questa discrezione privata, se il malcontento deriva dall'odio per il genere umano e lo stato generale delle cose. Quando si vede spesso maltrattata la virt\u00f9 e careggiato il vizio, ci si amareggia che gli uomini e la fortuna siano cos\u00ec iniqui. Ma della stoltezza umana \u00e8 meglio saper ridere come Democrito invece che piangere come Eraclito, mentre dei virtuosi deve spronarci la forza d'animo di fronte alle avversit\u00e0 invece della sorte immeritata, che a nulla vale deplorare troppo.\nSempre \u00e8 preferibile un atteggiamento aperto e schietto, anche se pu\u00f2 correre il rischio d'essere tenuto in spregio, a un atteggiamento falso e simulato che sempre teme d'essere scoperto e studia le sue mosse, affannando continuamente la vita \"semper sub persona viventium\" (di quelli che sempre vivono sotto una maschera).\nAffinch\u00e9 l'animo infine sia pronto per le cose pi\u00f9 ardue, \u00e8 giusto svagarlo con giochi e riposo; salutari potranno essere le passeggiate all'aperto per respirare liberamente, e anche stordirlo di tanto in tanto di vino, purch\u00e9 non sia sommerso nell'ubriachezza. Ci\u00f2 potr\u00e0 smuoverlo a fondo e liberarlo dai crucci, dandogli vigore e pi\u00f9 audacia nel tentare. \u00c8 questa la condizione peraltro, quando \u00e8 come spinto fuori di s\u00e9 da un'ispirazione divina, che gli permette di toccare vette di sublime che altrimenti gli sarebbero precluse. Ma come della libert\u00e0 cos\u00ec bisogna usare moderatamente di questa liberazione dell'animo.\nQuesti alcuni dei principali rimedi di Seneca per conseguire e mantenere sereno l'animo:\nTranquillit\u00e0 in mezzo alla tempesta.\nMa neppure in questo dialogo pieno di precetti anche spiccioli mancano i grandi esempi di tranquillit\u00e0 dei saggi in situazioni estreme.\nCos\u00ec vediamo di volta in volta sfilare Diogene che rifiuta di riavere l'unico servo fuggitivo, turpe essendo che quello potesse fare a meno di lui e lui non potesse di quello; vediamo Zenone stoico che, saputo d'aver perso le ricchezze in un naufragio, ringrazia la fortuna che vuole che filosofi pi\u00f9 libero d'impacci; vediamo il filosofo Teodoro che accetta tranquillamente la fine che gli preannuncia il tiranno e lo deride della minaccia di essere insepolto, quasi potesse riguardargli una volta morto la sorte del suo cadavere. In ambito romano sono ricordate le proverbiali morti di Attilio Regolo e Catone Uticense unitamente all'esilio di Rutilio, esempi di forza d'animo spesso citati in Seneca.\nMa due sono gli esempi di tranquillit\u00e0 su cui Seneca si sofferma, molto indicativi e del suo stato d'animo e delle condizioni di Roma:\nQuando vengono meno gli \"officia civis\", come nell'Atene dei trenta tiranni, e come andava convincendosi Seneca nella Roma di Nerone, ecco che il sapiente sa esercitare i suoi \"officia hominis\" liberamente, forte della propria indipendenza morale. Cos\u00ec libero \u00e8 sempre il sapiente che neppure la libert\u00e0 politica riesce a sopportare la sua libert\u00e0 morale, come proprio Socrate dimostra, messo a morte dall'Atene libera dopo essere sopravvissuto all'Atene tirannica. Seneca, che si vede nel Socrate alle prese coi trenta tiranni, sentiva vicino il tempo di scegliere quella libert\u00e0 tutta privata che il sapiente sa darsi in ogni condizione dello stato (\"utcumque se res publica dabit\").\nMa l'esempio che spicca in questo dialogo Seneca lo trae dalla storia recente che egli stesso visse, celebrando l'impavida morte di Giulio Cano sotto Caligola:\nMesso a morte dal crudele capriccio di Caligola, Cano ebbe un comportamento esemplare nei dieci giorni intercorsi tra l'ordine e l'esecuzione, fino a irridere alla sua condizione giocando l'ultimo giorno placidamente ai \"latrunculi\" nell'attesa, e poi chiamando a testimone il soldato venuto a condurlo al supplizio di essere in vantaggio nella partita che necessariamente non poteva finire. Agli amici diceva che ultima sua cura sarebbe stata di osservare attentamente se l'animo sentisse al momento della morte il distacco dal corpo. \"\u201cNemo diutius philosophatus est\u201d\" (nessuno filosof\u00f2 pi\u00f9 a lungo), esclama ammirato Seneca, \"\u201cecce in media tempestate tranquillitas\u201d\".\nTutta una letteratura ormai s'andava formando che celebrava la forza d'animo delle vittime di questo o quell'imperatore e Seneca diede la sua parte di contributo negli scritti, fino a contribuire di persona con una morte per ordine di Nerone che trover\u00e0 negli scritti di Tacito la sua memorabile pagina celebrativa (\"Annales\", 15, 63-64). Questo era il clima politico di Roma da cui Seneca meditava definitivamente di staccarsi."}
{"id": "1494424", "revid": "121567171", "url": "https://it.wikipedia.org/wiki?curid=1494424", "title": "Jonathan Woodgate", "text": "Carriera.\nClub.\nIl 1\u00ba luglio 1998 passa alla prima squadra del Leeds, il 31 gennaio 2003 passa al , per 11,88 milioni di sterline. Il 20 agosto 2004 passa al , per 20 milioni di euro. Con il Real gioca poco causa di vari infortuni gravi. Esordisce nel 3-1 contro il Bilbao e rimedia autogol ed espulsione per doppia ammonizione. \nIl 30 agosto 2006 passa in prestito al , il 1\u00ba luglio dell'anno seguente lo riscatta per la cifra di 8,45 milioni di sterline.\nIl 28 gennaio 2008 viene acquistato dal Tottenham per 9,5 milioni di sterline. L'8 luglio 2011 ha rescisso consensualmente con la dirigenza degli \"Spurs\" il proprio contratto.\nL'11 luglio 2011 firma un contratto annuale con lo Stoke City. Il 6 luglio 2012 \u00e8 tornato al Middlesbrough.\nStatistiche.\nStatistiche da allenatore.\n\"Statistiche aggiornate al 14 dicembre 2019.\""}
{"id": "1494426", "revid": "33689", "url": "https://it.wikipedia.org/wiki?curid=1494426", "title": "Gremlins 2", "text": ""}
{"id": "1494429", "revid": "125271540", "url": "https://it.wikipedia.org/wiki?curid=1494429", "title": "Coppa (contenitore)", "text": "Una coppa \u00e8 un contenitore per bere, di modulo allargato, generalmente emisferico, pi\u00f9 ampio che alto e dunque poco profondo. Una coppa pu\u00f2 essere fabbricata in diversi materiali: vetro, ceramica, metallo.\nPer metonimia il termine designa anche il contenuto di questo recipiente (\u00abbere una coppa di vino\u00bb).\nUna coppa da bere \u00e8 fornita di un piede unico ed \u00e8, al giorno d'oggi, generalmente in cristallo. Si utilizzava (all'incirca sino agli anni '70) soprattutto come coppa di Champagne o di spumante (da allora si utilizzano diverse interpretazioni di bicchiere fl\u00fbte). La coppa, al giorno d'oggi, \u00e8 a volte utilizzata per gli spumanti dolci quali l'Asti o il Brachetto o, anche se non molto diffusi, spumanti dolci non aromatici (ad esempio i rarissimi champagne doux).\nLa leggenda afferma che la figura del bicchiere a coppa da champagne sia stata modellata sul seno di Maria Antonietta, Giuseppina di Beauharnais e Madame de Pompadour. In realt\u00e0 \u00e8 stato progettato per lo champagne in Inghilterra nel 1663, precedendo quello degli aristocratici francesi quasi un secolo prima.\nRare coppe a forma di calice furono prodotte in ceramica, sin dal XIV secolo, ingentilite da semplici tocchi di colore. Nel periodo che va dal XV al XVII secolo venivano chiamate coppe anche i piatti pi\u00f9 o meno fondi, con o senza piede, prodotti in maiolica. Una variante della coppa era la \"crespina\" caratterizzata dall'orlo ondulato e dalla superficie baccellata, scanalata o increspata (da cui crespina) e a volte lavorata a trafori. Nella parte interna sia le coppe sia le crespine potevano essere decorate con temi istoriati, in cui si sono cimentati grandi maestri ceramici, realizzando veri e propri capolavori d'arte. Pi\u00f9 tardi i decori si esprimeranno in esili e solitarie figure su fondo bianco circondate da aeree ghirlande. I colori, in questo caso, saranno quelli tipici della tavolozza languida secondo lo stile compendiario (dalla meta del XVI a tutto il XVII secolo).\nUna coppa generalmente senza piede, di dimensione variabile, pu\u00f2 anche servire a ricevere vari prodotti alimentari, in particolare frutta, macedonia, gelato.\nSimbolo.\nLa coppa, solitamente chiamata calice, ha un ruolo importante nelle tradizioni e nei riti della religione cristiana. Infatti Ges\u00f9, durante l'Ultima Cena, pass\u00f2 la propria coppa ai discepoli perch\u00e9 potessero bere il vino contenuto, da Lui consacrato. Tale coppa, in qualche tradizione medioevale, prese il nome di Santo Graal.\nSpesso, per esprimere l'idea di punizione, di giudizio divino inesorabile, si utilizza l'espressione \u00abbere la coppa\u00bb, o anche \u00abbere la coppa della rabbia di Dio\u00bb.\nAl tempo stesso, per altro, per la sua attinenza con la convivialit\u00e0 e l'alcool, la coppa \u00e8 considerata simbolo di piacere e di disinganno."}
{"id": "1494436", "revid": "765341", "url": "https://it.wikipedia.org/wiki?curid=1494436", "title": "Two-phase locking", "text": "Il two-phase locking (2PL), locking a due fasi in italiano, \u00e8 un protocollo per il controllo della concorrenza utilizzato nel campo dei database e dell'elaborazione delle transazioni per garantire la serializzabilit\u00e0 di una schedule di transazioni. Questo protocollo \u00e8 basato sui lock, applicabili da una transazione ad un dato (a diversi livelli di granularit\u00e0: attributo, tupla, relazione, database), i quali bloccano l'accesso da parte di altre transazioni ai dati fino alla terminazione della transazione che li detiene.\nQuesto protocollo assume che ogni transazione in esecuzione preveda due fasi principali:\nI tipi di lock utilizzati da protocollo base sono due: esclusivo (binario) e condiviso (multiplo). Protocolli successivi a quello base possono utilizzare pi\u00f9 tipi di lock. L'uso di alcune varianti di 2PL porta con s\u00e9 il problema del deadlock risultante dall'attesa circolare che si pu\u00f2 verificare fra le transazioni e i dati bloccati con i lock.\nLock per l'accesso ai dati.\nUn lock \u00e8 un oggetto di sistema associato ad una risorsa condivisa come una tupla o una relazione di una base di dati. Nei database l'acquisizione di un lock per l'accesso a dei dati pu\u00f2 essere necessario ad una transazione per leggere/scrivere i dati stessi. Un corretto uso di questo strumento previene l'esecuzione di transazioni che svolgono operazioni in conflitto e che porterebbero la base di dati in uno stato inconsistente.\nI due principali tipi di lock utilizzati sono:\nLe richieste di lock sono inviate dalle transazioni al gestore della concorrenza il quale in base allo stato della risorsa interessata valuta se concedere il lock oppure far aspettare la transazione. Questa scelta \u00e8 fatta consultando la seguente tabella:\nQuesta tabella mostra sulla prima colonna le richieste possibili delle transazioni, sulla prima riga i possibili stati di una risorsa e all'interno delle caselle se la richiesta \u00e8 stata accettata dal gestore della concorrenza e il rispettivo stato successivo della risorsa.\nNel caso in cui la risorsa sia nello stato di R-lock e la transazione richieda un \"unlock\", ovvero di sbloccare la risorsa, quest'ultima diventa libera solo se non c'erano altre R-lock che la tenevano bloccata, infatti lo stato di R-lock \u00e8 condiviso quindi pi\u00f9 di una transazione pu\u00f2 richiederlo e la risorsa diventa effettivamente libera solo quando tutte le risorse che la bloccavano in lettura la liberano. Per questo motivo solitamente si usa un contatore che tiene traccia di quante transazioni sono in read-lock su una risorsa, che viene incrementato dopo ogni R-lock e decrementato dopo ogni \"unlock\". La risorsa diventa effettivamente libera solo quando tale contatore \u00e8 a zero.\nStrict 2PL.\nLa versione standard del locking a due fasi non riesce a prevenire il conflitto da lettura sporca, ovvero il fatto che un dato possa essere modificato da una transazione formula_1, letto nella sua versione modificata da una transazione formula_2 e riportato alla sua versione originaria nel caso che formula_1 esegua un \"abort\".\nIl two-phase locking stretto (strict 2PL) \u00e8 una versione di locking a due fasi che previene questo tipo di anomalia garantendo che tutti gli \"unlock\" delle risorse vengano eseguiti solo dopo l'eventuale commit o abort della transazione; in questo modo se una transazione \u00e8 in W-lock su una certa risorsa e abortisce, prima di liberare il lock esegue il rollback di tutte le modifiche. Questa versione di 2PL \u00e8 quella maggiormente adottata nei DBMS commerciali.\nEsempio di transazioni concorrenti con il 2PL.\nDi seguito due transazioni che rispettano il 2PL, ma non il 2PL stretto:\nCome si pu\u00f2 vedere dalla tabella, sia in T1 che in T2 i lock e gli unlock sono acquisiti e rilasciati secondo il 2PL, ma non secondo il 2PL stretto; la transazione formula_1 infatti compie un unlock sulla risorsa p1 prima del commit, dopo aver rilasciato p1 infatti esegue le azioni di read e write su p2."}
{"id": "1494438", "revid": "72396", "url": "https://it.wikipedia.org/wiki?curid=1494438", "title": "J\u00f6rgen Vilhem Bergs\u00f8e", "text": "Bergs\u00f8e fu prima un entomologo, ma poi abbandon\u00f2 questa attivit\u00e0 per diventare scrittore. Venne in Italia dove scrisse alcuni romanzi, tra cui: \"Da Piazza del Popolo, un ciclo di novelle\" (1866), \"Novelle italiane\" (1874), \"Roma sotto Pio IX\" (1877)."}
{"id": "1494440", "revid": "83531", "url": "https://it.wikipedia.org/wiki?curid=1494440", "title": "Vilhem Bergs\u00f8e", "text": ""}
{"id": "1494441", "revid": "83531", "url": "https://it.wikipedia.org/wiki?curid=1494441", "title": "J\u00f6rgen Bergs\u00f8e", "text": ""}
{"id": "1494443", "revid": "1782831", "url": "https://it.wikipedia.org/wiki?curid=1494443", "title": "Brain Powerd", "text": " \u00e8 un anime trasmesso in Giappone a partire dal 1998 e arrivato anche in Italia in DVD edito dalla Dynit. L'anime, prodotto dalla Sunrise si avvale di alcuni dei nomi pi\u00f9 rinomati nell'animazione giapponese, come Yoshiyuki Tomino (regia), Mamoru Nagano (mecha design) e Y\u014dko Kanno (musica). Sempre nel 1998 dall'anime \u00e8 stato tratto anche un manga, disegnato da Yukiru Yugisaki.\nTrama.\nIn un futuro non troppo lontano la terra \u00e8 stata quasi completamente devastata da diversi maremoti e terremoti, e all'origine di tutto ci\u00f2 c'\u00e8 la misteriosa organizzazione chiamata Orphan. L'obbiettivo di Orphan \u00e8 di recuperare una fantomatica nave sommersa. Gli agenti di Orphan pilotano misteriosi mecha chiamati Grandchild, e sono alla ricerca di giganteschi dischi che appaiono di tanto in tanto sulla superficie terrestre, ed ogni volta che essi appaiono dal suolo nasce un Brain Powerd, una creatura simile ai Grandchild. La protagonista della storia, Hime diventa pilota di un Brain Powerd, e si unisce all'organizzazione internazionale che sta tentando di fermare Orphan.\nDoppiaggio.\nL'edizione italiana della serie \u00e8 a cura della Dynit e il doppiaggio italiano \u00e8 stato effettuato presso Videodelta di Torino sotto la direzione di Stefano Brusa. La traduzione dal giapponese \u00e8 di Laura Giordano e i dialoghi italiani sono di Barbara Chies.\nColonna sonora.\nSigla di apertura\nSigla di chiusura"}
{"id": "1494444", "revid": "37401", "url": "https://it.wikipedia.org/wiki?curid=1494444", "title": "Dioscoride (scultore)", "text": "Biografia.\nProbabilmente nativo della citt\u00e0 greca di Aigai (oggi in Turchia), Dioscoride (o Dioscuride) fu tra i principali esponenti del movimento artistico denominato neoatticismo, consolidatosi a Roma durante l'impero di Augusto.\nOltre che di numerose copie di statue realizzate sui modelli della statuaria greca del V secolo a.C., secondo gli storici Plinio e Svetonio, Dioscuride fu l'autore del sigillo imperiale, recante l'effigie di Augusto, originale poi utilizzato per i numerosi ritratti su gemme dell'imperatore.\nTra le molte opere attribuite all'artista, occorre menzionare il Gran Cammeo di Parigi, custodito al Cabinet des m\u00e9dailles della Biblioth\u00e8que nationale de France, il Cammeo di Ermes del British Museum di Londra e la celebre Gemma augustea conservata al Kunsthistorisches Museum di Vienna.\nPer quest'ultima opera \u00e8 oggetto di una diatriba tra gli studiosi circa l'effettiva paternit\u00e0. Molte, infatti, sono state le opere attribuite a Dioscuride nei secoli scorsi, successivamente riconosciute come esecuzioni di suoi discepoli, tra i quali Aspasio, o dei figli Eutiche, Erofilo e Illo, anch'essi valenti maestri dell'arte gliptica."}
{"id": "1494445", "revid": "83531", "url": "https://it.wikipedia.org/wiki?curid=1494445", "title": "Vilhem Bergsoe", "text": ""}
{"id": "1494446", "revid": "287204", "url": "https://it.wikipedia.org/wiki?curid=1494446", "title": "Jorgen Vilhem Bergsoe", "text": ""}
{"id": "1494449", "revid": "599013", "url": "https://it.wikipedia.org/wiki?curid=1494449", "title": "Marino Lupi", "text": "Esordisce al Palio di Siena del 2 luglio 1954, montando il barbero Pinocchio per la Contrada della Giraffa. Ad agosto arriva per lui la grande occasione: la Giraffa lo ingaggia per montare \"Gaudenzia\", cavalla abitualmente allenata da \"Vittorino\", presente in Piazza per il Nicchio. \"Veleno\" e \"Gaudenzia\" partono bene e vanno subito in testa, ma esattamente a met\u00e0 gara \"Veleno\" cade, lasciando \"Gaudenzia\" scossa, mentre Vittorino su \"Rosella\" prende il comando. \"Gaudenzia\" per\u00f2 non molla, e nonostante \"Vittorino\" faccia di tutto per impedirle di passare, lo sorpassa proprio sul traguardo, vincendo cos\u00ec il Palio per la Giraffa.\n\"Veleno\" correr\u00e0 ancora un Palio, quello straordinario del settembre 1954 per il Drago. Nonostante sembrasse avviato ad una buona carriera al Palio di Siena, \"Veleno\" corse solo alcune prove negli anni successivi, senza pi\u00f9 prendere parte al Palio. Mor\u00ec ad Acquapendente, ad appena 46 anni.\nPresenze al Palio di Siena.\n\"Le vittorie sono evidenziate ed indicate in neretto.\""}
{"id": "1494451", "revid": "1534511", "url": "https://it.wikipedia.org/wiki?curid=1494451", "title": "Norman Tebbit", "text": "Biografia.\nNato da una famiglia della classe operaia nel quartiere londinese di Enfiled, inizi\u00f2 a lavorare come giornalista per il \"Financial Times\". Durante il servizio militare fu pilota della RAF. \nNel 1953, lasciate le forze armate, divenne pilota della British Airways. In quel periodo fu molto attivo nelle organizzazioni confederali dei piloti.\nNel 1970 venne eletto per la prima volta alla Camera dei Comuni tra le file del partito conservatore. Convinto e leale sostenitore di Margaret Thatcher, ne sostenne la leadership. Nel 1979 entr\u00f2 nel governo come sottosegretario al Commercio. Nel rimpasto del settembre 1981 fu promosso Ministro del Lavoro.\nMinistro del Lavoro (1981-1983).\nLa signora Thatcher aveva bisogno di un Ministro del Lavoro pi\u00f9 compiacente e vicino alle proprie posizioni sul ruolo delle organizzazioni sindacali. La crescita della disoccupazione del triennio precedente al 1981 aveva causato numerosi scioperi e alcune rivolte (come quelle di Birmingham e di Brixton, un quartiere di Londra). Al congresso del partito conservatore del 1981, Tebbit lanci\u00f2 un duro attacco alla pratica delle rivolte urbane in quello che verr\u00e0 definito dagli avversari laburisti il \"discorso della bicicletta\". Costituiva oggetto di scherno un passaggio del discorso di Tebbit, in cui ricordava suo padre e gli anni della Grande depressione:\nDa ministro del Lavoro, lavor\u00f2 ad una riforma delle Trade Unions che divenne legge nel 1982: tra le novit\u00e0, fu stabilita l'elezione a scrutinio segreto dei dirigenti sindacali delle fabbriche, e l'obbligo di votazione, anch'essa segreta, sulla proclamazione degli scioperi. Furono promosse inoltre norme incentivanti l'assunzione di lavoratori non iscritti al sindacato, e la possibilit\u00e0 per le imprese di avviare azioni civili contro dirigenti sindacali in caso di danni ingenti alla produzione in caso di sospensione del lavoro.\nMinistro dell'Industria (1983-1985).\nNell'ottobre 1983, Tebbit fu chiamato a sostituire il dimissionario Cecil Parkinson al ministero dell'Industria. Nell'ottobre 1984, a Brighton, in occasione del congresso annuale del partito, fu vittima di un attentato del Provisional IRA: alle 3 di mattina del 12 ottobre una bomba esplose al Grand Hotel di Brighton, uccidendo cinque deputati. Norman Tebbit fu ferito e la moglie Margaret rimase paralizzata.\nPresidente del Partito (1985-1987).\nNel settembre 1985 divenne Presidente del Partito Conservatore e Cancelliere del Ducato di Lancaster. Organizz\u00f2 la campagna elettorale del 1987 che port\u00f2 alla terza vittoria consecutiva dei conservatori. Nel luglio dello stesso anno, lasci\u00f2 gli incarichi governativi per dedicare pi\u00f9 tempo alla moglie. Nel 1992 divenne membro della Camera dei Lord.\nPari del Regno Unito (post-1992).\nAnche dopo il ritiro dalla scena politica, Tebbit si fece notare in pi\u00f9 di una circostanza per le sue prese di posizione, alcune delle quali particolarmente controverse. Molto scalpore fu suscitato dal cosiddetto \"Tebbit test\", per cui gli immigrati provenienti da paesi appartenenti al Commonwealth avrebbero dovuto giurare fedelt\u00e0 alla squadra di cricket britannica anzich\u00e9 sostenere la propria nazionale. Non sono passati inosservati i suoi attacchi all'Unione europea, in particolare al Trattato di Maastricht. Recentemente si \u00e8 opposto alle leggi emanate dal governo laburista sul riconoscimento e sulla tutela dei diritti delle coppie omosessuali e dei transessuali."}
{"id": "1494457", "revid": "298055", "url": "https://it.wikipedia.org/wiki?curid=1494457", "title": "Morte (Mondo Disco)", "text": ""}
{"id": "1494458", "revid": "6923", "url": "https://it.wikipedia.org/wiki?curid=1494458", "title": "Nigersaurus taqueti", "text": "Nigersaurus (il cui nome significa \"lucertola del Niger\") \u00e8 un genere estinto di dinosauro sauropode rebbachisauride vissuto nel Cretaceo inferiore, circa 115-105 milioni di anni fa (Albiano-Aptiano), in quella che oggi \u00e8 la Formazione Elrhaz in un'area chiamata Gadoufaoua, nella Repubblica del Niger, Africa. Il genere contiene una singola specie, ossia \"N. taqueti\", i cui fossili furono descritti per la prima volta nel 1976, sebbene l'animale venne nominato solo nel 1999, dopo il ritrovamento di ulteriori fossili pi\u00f9 completi. Il nome specifico, \"taqueti\", rende omaggio al paleontologo Philippe Taquet, che per primo scopr\u00ec i suoi resti.\n\"Nigersaurus\" era piuttosto piccolo per un sauropode, con una lunghezza di circa 9 metri (30 piedi), ed il collo era relativamente corto. L'animale pesava circa quattro tonnellate, paragonabile a un elefante. Lo scheletro era altamente pneumatizzato (pieno di spazi che collegavano e alloggiavano sacche d'aria), mentre gli arti erano robusti. Il cranio era altamente specializzato, con grandi fenestre e ossa sottili. Il muso era largo e alloggiava pi\u00f9 di 500 denti, che venivano sostituiti rapidamente (circa ogni 14 giorni), ed \u00e8 possibile che il muso presentasse una guaina cheratinosa. A differenza di altri tetrapodi, le ossa in cui erano ancorati i denti erano ruotate trasversalmente rispetto al resto del cranio, in modo che tutti i denti fossero posizionati nella parte anteriore.\n\"Nigersaurus\" e i suoi parenti pi\u00f9 stretti sono raggruppati nella sottofamiglia Rebbachisaurinae (precedentemente pensata per essere un raggruppamento nell'eponimo Nigersaurinae) della famiglia Rebbachisauridae, che fa parte della superfamiglia Diplodocoidea. \"Nigersaurus\" era probabilmente un erbivoro brucatore che si nutriva con la testa vicino al suolo, sebbene sia ancora in discussione se l'animale in vita mantenesse la testa rivolta verso il basso o in orizzontale come gli altri sauropodi. La regione del cervello adibita all'olfatto era sottosviluppata, sebbene le dimensioni del cervello fossero paragonabili a quelle di altri dinosauri. \"Nigersaurus\" viveva in un habitat ripariale e la sua dieta consisteva probabilmente in piante molli, come felci, equiseti e angiosperme. \u00c8 uno dei vertebrati fossili pi\u00f9 comuni che si trovano nella zona e condivideva il suo habitat con altri dinosauri megaerbivori, oltre a grandi teropodi e crocodylomorfi.\nDescrizione.\nCome tutti i sauropodi, \"Nigersaurus\" era un quadrupede con una testa piccola, zampe posteriori spesse e una lunga coda, sebbene fosse relativamente piccolo rispetto ad altri sauropodi giganti, con una lunghezza di soli 9 metri (30 piedi), e un femore lungo appena 1 metro (3 piedi e 3 pollici), per una peso di circa 4 tonnellate, paragonabile al peso di un moderno elefante. Anche il collo era relativamente corto per un sauropode, contando tredici vertebre cervicali. Tuttavia, quasi tutti i rebbachisauridi avevano un collo relativamente corto e una lunghezza massima di 10 metri (33 piedi) o meno. L'unico membro della famiglia che raggiungeva dimensioni eccezionali era il \"Rebbachisaurus\".\nLe vertebre presacrali (vertebre prima del sacro) erano fortemente pneumatizzate al punto tale che la colonna vertebrale dell'animale consisteva in una serie di \"gusci\" vuoti, ognuno diviso da un sottile setto nel mezzo. Lo scheletro dell'animale presentava poco o nessun osso spugnoso, rendendo il centro vertebrale estremamente sottile e pieno di spazi aerei. Gli archi vertebrali erano pesantemente trapassati dalle estensioni delle sacche d'aria esterne, al punto che delle loro pareti laterali rimaneva ben poco se non le lamine intersecanti spesse 2 millimetri (0,08 pollici) , e le creste tra le aperture pneumatiche. Le vertebre caudali, tuttavia, avevano un centro vertebrale solido. Anche le ossa della cintura pelvica e pettorale erano molto sottili, spesse solo pochi millimetri. Come altri sauropodi, i suoi arti erano robusti, in contrasto con la costruzione estremamente leggera del resto dello scheletro. Gli arti non erano specializzati come il resto dello scheletro e le zampe anteriori di \"Nigersaurus\" erano circa i due terzi della lunghezza degli arti posteriori, come nella maggior parte dei diplodocoidi.\nCranio.\nIl cranio di \"Nigersaurus\" era delicato, con quattro fenestre (aperture nel cranio) laterali pi\u00f9 grandi rispetto agli altri sauropodomorfi. L'area totale dell'osso che collega il muso alla parte posteriore del cranio era di soli 1,0 cm2 (0,16 pollici quadrati). Questi punti di collegamento d'ossa avevano solitamente uno spessore inferiore a 2 millimetri (0,08 pollici). Nonostante ci\u00f2, il cranio era molto resistente al continuo triturare dei denti. Un altro tratto unico che distingueva \"Nigersaurus\" dagli altri sauropodomorfi era una fenestra sopratemporale chiusa. Le aperture nasali (narici ossee) erano allungate. Sebbene le ossa nasali non siano completamente note, sembra che il margine anteriore della narici ossee fosse pi\u00f9 vicino al muso rispetto ad altri diplodocoidi. Anche il muso era proporzionalmente pi\u00f9 corto e le fila dei denti non erano affatto prognatica, ossia la punta del muso non sporgeva rispetto alla serie di denti. La fila di denti mascellari era nella sua interezza ruotata trasversalmente, con la sua parte posteriore rivolta di 90\u00b0 in avanti. Ci\u00f2 \u00e8 stata accompagnata da un'identica rotazione della mandibola. Di conseguenza, nessun altro tetrapode possiede tutti i denti nella parte anteriore delle fauci come \"Nigersaurus\".\nI sottili denti avevano corone leggermente curve, di sezione ovale. I denti nella mandibola potrebbero essere stati del 20-30% pi\u00f9 piccoli di quelli della mascella, tuttavia, i denti mandibolari sono poco noti e hanno una maturit\u00e0 incerta. A parte questo, i denti erano identici. Sotto ciascun dente vi era una colonna di nove denti di ricambio all'interno dell'osso. Con 68 colonne nelle mascella e 60 colonne nelle mandibola, queste cosiddette batterie dentali (presenti anche in adrosauri e ceratopsi) comprendevano un totale di oltre 500 denti attivi e sostitutivi. Le batterie dentali eruttavano all'unisono, e non ciascuna colonna singolarmente. Lo smalto sui denti di \"Nigersaurus\" era altamente asimmetrico, dieci volte pi\u00f9 spesso sul lato esterno che sul lato interno. Questa condizione \u00e8 altrimenti nota solo negli ornithischi pi\u00f9 evoluti.\n\"Nigersaurus\" non mostra le stesse modifiche strutturali osservate nelle fauci di altri dinosauri con batterie dentali o mammiferi con elaborate funzioni masticatorie. La mandibola era a forma di S e divisa nel ramo trasversale subcilindrico, che conteneva i denti, e il ramo posteriore, che era pi\u00f9 leggero ed era la posizione per la maggior parte degli attacchi muscolari. Le fauci contenevano anche diverse fenestre, di cui tre non presenti in altri sauropodi. Le estremit\u00e0 anteriori delle fauci avevano scanalature che potrebbero indicare la presenza di una guaina cheratinosa (cornea). \"Nigersaurus\" \u00e8 l'unico animale tetrapode conosciuto per avere fauci pi\u00f9 larghe del cranio e dei denti che si estendevano lateralmente sul davanti. Il muso era persino pi\u00f9 largo di quelli degli adrosauri dal \"becco ad anatra\".\nClassificazione.\nI resti di \"Nigersaurus\" furono inizialmente descritti da Taquet nel 1976 ed assegnati ad un dicraeosauride, ma nel 1999 Sereno e colleghi lo riclassificarono come diplodocoide rebbachisauride. Questi ricercatori ipotizzarono che, poich\u00e9 i colli corti e le piccole dimensioni erano noti tra i diplodocoidi basali, potrebbe indicare che queste erano caratteristiche ancestrali del gruppo. I rebbachisauridi rappresentano la famiglia pi\u00f9 primitiva all'interno della superfamiglia Diplodocoidea, che contiene anche i Diplodocidae dal collo lungo e i Dicraeosauridae dal collo corto. L'omonima sottofamiglia Nigersaurinae, che comprende \"Nigersaurus\" e i generi strettamente correlati a quest'ultimo, \u00e8 stata nominata dal paleontologo americano John A. Whitlock, nel 2011. Il genere strettamente correlato \"Demandasaurus\", dalla Spagna, \u00e8 stato descritto dal paleontologo spagnolo Fidel Torcida Fern\u00e1ndez-Baldor e colleghi, nel 2011, insieme ad altri gruppi di animali che attraversa il Cretaceo dell'Africa e dell'Europa, indicano che le piattaforme carbonatiche collegavano queste terre emerse attraverso il Mare Tetide. Ci\u00f2 \u00e8 sostenuto dagli studi del paleontologo italiano Federico Fanti e dai colleghi (2013) nella loro descrizione della nigersaurino \"Tataouinea\", dalla Tunisia, che era pi\u00f9 legata alla forma europea che a \"Nigersaurus\", nonostante provenga dall'Africa, quindi parte del supercontinente Gondwana. La pneumatizzazione dello scheletro dei rebbachisauridi si \u00e8 evoluta progressivamente, culminando nei nigersaurini. \nDi seguito \u00e8 riportato un cladogramma a seguito dell'analisi del 2013 di Fanti e colleghi, che ha confermato la classificazione di \"Nigersaurus\" come rebbachisauride basale:\nUno studio cladistico del 2015 condotto da Wilsona e dal paleontologo francese Ronan Allain ha scoperto che lo stesso \"Rebbachisaurus\" \u00e8 assegnabile ai nigersaurini, pertanto gli autori hanno suggerito che Nigersaurinae \u00e8 un sinonimo junior di Rebbachisaurinae (poich\u00e9 quel nome avrebbe avuto la priorit\u00e0). Lo stesso anno, Fanti e colleghi appoggiarono l'uso di Rebbachisaurinae su Nigersaurinae e scoprirono che \"Nigersaurus\" era il membro pi\u00f9 primitivo di questo sottoclade \"euro-africano\". Nel 2019, Mannion e colleghi hanno sottolineato che da quando \"Nigersaurus\" \u00e8 stato classificato come sister taxon di tutti gli altri nigersaurini in alcuni studi, un clade Rebbachisaurinae potrebbe non necessariamente includere \"Nigersaurus\" stesso (cos\u00ec come il fatto che la posizione di \"Rebbachisaurus\" potrebbe cambiare nelle analisi future) e ha sostenuto l'uso continuato del nome Nigersaurinae su Rebbachisaurinae per tutti i rebbachisauridi pi\u00f9 strettamente correlati a \"Nigersaurus\" che a \"Limaysaurus\". Hanno inoltre scoperto che i nigersaurini erano limitate al Nord Africa e all'Europa e che i Limaysaurinae era presenti solo in Argentina. Lo stesso anno, il paleontologo brasiliano Rafael Matos Lindoso e colleghi hanno usato il nome Nigersaurinae su raccomandazione di Mannion, nella descrizione di \"Itapeuasaurus\", dal Brasile, classificandolo all'interno dei per nigersaurini, espandendo l'areale geografico di questo lignaggio (rendendo meno affidabili le ipotesi paleobiogeografiche per questo gruppo).\nScoperta.\nI resti che si ritiene appartengano a \"Nigersaurus\" furono scoperti per la prima volta durante una spedizione del 1965-1972 nella Repubblica del Niger guidata dal paleontologo francese Philippe Taquet e menzionati per la prima volta in un documento pubblicato nel 1976. Sebbene sia un genere comune, il dinosauro rimase poco conosciuto fino a quando non furono scoperti pi\u00f9 materiali fossili di altri individui durante le spedizioni guidate dal paleontologo americano Paul Sereno, nel 1997 e nel 2000. La comprensione limitata del genere era il risultato di una scarsa conservazione dei suoi resti, che deriva dalla costruzione delicata e altamente pneumatica del cranio e dello scheletro, che a sua volta causava la disarticolazione dei fossili. Alcuni elementi del cranio erano cos\u00ec sottili che a luce poteva passare attraverso le ossa. Sebbene non siano stati ritrovati crani intatti o scheletri articolati, questi esemplari rappresentano i resti di rebbachisauridi pi\u00f9 completi conosciuti. \n\"Nigersaurus\" \u00e8 stato nominato e descritto pi\u00f9 dettagliatamente da Sereno e colleghi solo nel 1999, sulla base di resti di individui di recente scoperta. Lo stesso articolo nomina anche \"Jobaria\", un altro sauropode del Niger. Il nome di genere \"Nigersaurus\" (\"lucertola del Niger\") \u00e8 un riferimento al paese in cui \u00e8 stato scoperto, mentre il nome specifico, \"taqueti\", rende omaggio a Taquet, che fu il primo ad organizzare una spedizioni paleontologiche su larga scala in Niger. L'esemplare olotipo (MNN GAD512) \u00e8 costituito da un cranio e un collo parziali. Anche del materiale degli arti e una scapola ritrovati nelle vicinanze sono stati riferiti allo stesso esemplare. Questi fossili sono ospitati presso il Museo Nazionale del Niger.\nSereno e il paleontologo americano Jeffrey A. Wilson hanno fornito la prima descrizione dettagliata del cranio e degli adattamenti alimentari nel 2005. Nel 2007, una descrizione pi\u00f9 dettagliata dello scheletro \u00e8 stata pubblicata dai colleghi di Sereno, sulla base di un esemplare scoperto dieci anni prima. I fossili, insieme ad uno scheletro montato e ad una ricostruzione delle testa e del collo, furono successivamente presentati alla National Geographic Society di Washington. \"Nigersaurus\" fu soprannominato come la \"mucca del Mesozoico\" dalla stampa e Sereno sottoline\u00f2 che era il dinosauro pi\u00f9 insolito che avesse mai visto, paragonando il suo aspetto fisico a Dart Fener e ad un aspirapolvere, e ha comparato la bocca dell'animale ad un nastro trasportatore e a tasti di pianoforte affilati.\nRestano da descrivere numerosi esemplari di \"Nigersaurus\" raccolti da spedizioni francesi e americane. Denti simili a quelli di \"Nigersaurus\" sono stati ritrovati sull'isola di Wight e in Brasile, ma non si sa se appartengano a parenti di questo taxon o a titanosauri, i cui resti sono stati ritrovati nelle vicinanze. Anche una mandibola assegnata al titanosauro \"Antarctosaurus\" \u00e8 simile a quella di \"Nigersaurus\", ma potrebbe trattarsi di un caso di evoluzione convergente.\nPaleobiologia.\nSebbene \"Nigersaurus\" avesse grandi narici e un muso carnoso, Sereno e colleghi hanno scoperto che la regione adibita all'olfatto del cervello dell'animale era sottosviluppata, indicando che l'animale non aveva un grande senso dell'olfatto. Il rapporto cervello-corpo-massa era nella media per un rettile, e pi\u00f9 piccolo di quello degli ornitischi e dei teropodi non-coelurosauri. Il telencefalo rappresentava circa il 30% del volume del cervello, come in molti altri dinosauri.\nNel 2017, il paleontologo argentino Lucio M. Ibiricu e colleghi hanno esaminato la pneumaticit\u00e0 dello scheletro postcranico dei rebbachisauridi, ipotizzando che possa trattarsi di un adattamento per ridurre la densit\u00e0 dello scheletro e che ci\u00f2 avrebbe potuto ridurre l'energia muscolare necessaria per muoversi, cos\u00ec come il calore generato nel processo. Poich\u00e9 diversi rebbachisauridi abitavano a latitudini tropicali o subtropicali durante il Cretaceo medio, questa pneumaticit\u00e0 potrebbe aver aiutato gli animali a far fronte alle elevate temperature. Secondo Ibiricu e colleghi, questo adattamento potrebbe essere una delle ragioni per cui i rebbachisauridi furono l'unico gruppo di diplodocoidi a sopravvissuti fino Cretaceo superiore.\nDieta e alimentazione.\nSereno e i suoi colleghi hanno suggerito che \"Nigersaurus\" fosse un brucatore non selettivo che si cibava a livello del suolo. La larghezza del muso e l'orientamento delle file dei denti mostrano che il sauropode avrebbe potuto raccogliere molto cibo e consumarlo vicino al suolo, ad un metro da terra. Ci\u00f2 \u00e8 ulteriormente supportato dalle sfaccettature sul lato labiale (rivolto esternamente) dei denti superiori, simili a quelli di \"Dicraeosaurus\" e \"Diplodocus\", che dimostrano che il cibo o il substrato ingerito consumava i denti dell'animale durante l'alimentazione. Il \"Nigersaurus\" presentava anche segni di usura da dente a dente ad angolo basso all'interno delle corone, il che suggerisce che il movimento delle fauci era limitato a precisi movimenti su e gi\u00f9. Denti usurati dalla mandibola non sono ancora stati scoperti, ma si prevede che mostrino un'usura contrapposta. La capacit\u00e0 di alzare la testa ben al di sopra del suolo non significa che \"Nigersaurus\" sfogliasse le chiome degli alberi, poich\u00e9 il collo corto dell'animale avrebbe limitato il raggio della portata rispetto ad altri diplodocoidi.\nIl muscolo adduttore della mascella sembra essersi attaccato all'osso quadrato anzich\u00e9 alla fenestra sopratemporale. Sia questo che gli altri muscoli masticatori erano probabilmente deboli e si stima che \"Nigersaurus\" avesse uno dei morsi pi\u00f9 deboli tra i sauropodi. Inoltre, secondo Whitlock e colleghi, nel 2011, la natura piccola e quasi parallela dei graffi e delle fossette sui denti (causate dal materiale vegetale, durante la continua masticazione) indica che l'animale si nutriva di cibi relativamente morbidi, piante erbacee come felci a bassa crescita. Because of the lateral orientation of the teeth, it probably would not have been able to chew. Inoltre, a causa dell'orientamento dei denti, l'animale, probabilmente, non era in grado di masticare. \"Nigersaurus\" consumava le corone dei denti pi\u00f9 velocemente di qualsiasi altro dinosauro erbivoro, e il tasso di sostituzione dei denti era il pi\u00f9 alto di tutti i dinosauri conosciuti. Ogni dente veniva sostituito una volta ogni 14 giorni; sebbene originariamente il tasso di sostituzione fosse stato stimato inferiore. Contrariamente a \"Nigersaurus\", si ritiene che i sauropodi con tassi di sostituzione dei denti pi\u00f9 bassi e corone dentali pi\u00f9 larghe siano stati i sauropodi che si nutrivano delle canopie degli alberi.\nPostura della testa.\nSulla base delle scansioni microtomografiche degli elementi cranici dell'esemplare olotipo, Sereno e colleghi hanno creato un \"prototipo\" di teschio di \"Nigersaurus\" che potevano esaminare. Hanno anche creato un calco endocranico del cervello e scansionato i canali semicircolari del suo orecchio interno, che hanno trovato orientati orizzontalmente. Nel loro studio del 2007, hanno affermato che la struttura dell'occipite e delle vertebre cervicali avrebbero limitato il movimento verso l'alto e verso il basso del collo e la rotazione del cranio. Sulla base di questa analisi biomeccanica, il team ha concluso che la testa e il muso dell'animale erano abitualmente orientati a 67\u00b0 verso il basso e vicini al livello del suolo, come adattamento per la brucazione a livello del suolo. Questo modello \u00e8 diverso dal modo in cui altri sauropodi sono stati ricostruiti, con la testa tenuta pi\u00f9 orizzontalmente o verso l'alto.\nUno studio del 2009, condotto dal paleontologo britannico Mike P. Taylor e dai suoi colleghi ha convenuto che \"Nigersaurus\" era in grado di nutrirsi con la posizione discendente della testa e del collo proposta dallo studio del 2007, ma ha contestato che questa era la posizione abituale dell'animale. Lo studio ha rilevato che la postura \"neutrale\" della testa e del collo degli animali moderni non corrisponde necessariamente alla loro postura abituale nella testa. Ha inoltre sostenuto che l'orientamento dei canali semicircolari varia significativamente tra le specie moderne e non \u00e8 quindi affidabile per determinare la postura della testa. Ci\u00f2 \u00e8 stato supportato dal paleontologo spagnolo Jes\u00fas Marug\u00e1n-Lob\u00f3n e dai suoi colleghi in uno studio del 2013 che ha suggerito che i metodi utilizzati dal team di Sereno erano imprecisi e che \"Nigersaurus\", probabilmente, manteneva abitualmente la testa come gli altri sauropodi.\nPaleoecologia.\n\"Nigersaurus\" \u00e8 noto dalla Formazione Elrhaz del gruppo Tegama in un'area chiamata Gadoufaoua, situata in Niger. \u00c8 uno dei vertebrati pi\u00f9 comuni della formazione. La Formazione Elrhaz \u00e8 costituita principalmente da arenarie fluviali a basso rilievo, molte delle quali sono oscurate dalle dune di sabbia. I sedimenti sono a grana grossa o media, quasi senza grana fine. \"Nigersaurus\" visse in quello che oggi \u00e8 il Niger circa 115-105 milioni di anni fa, durante l'Aptiano e l'Albiano, nella met\u00e0 del Cretaceo. Probabilmente, viveva in habitat dominati da pianure alluvionali interne (una zona ripariale).\nDopo l'iguanodonte \"Lurdusaurus\", \"Nigersaurus\" era il megaerbivoro pi\u00f9 comune. Altri erbivori della stessa formazione includono hadrosauriforme \"Ouranosaurus\", il dryosauride \"Elrhazosaurus\" e un titanosauro non ancora descritto. Nella zona vivevano anche diversi teropodi, come l'abelisauride \"Kryptops\", lo spinosauride \"Suchomimus\", il carcharodontosauride \"Eocarcharia\", l'ornithomimosauro \"Afromimus\" (da alcuni considerato un noasauride), e un noasauride non ancora descritto. L'area era anche popolata da numerosi crocodylomorfi, come \"Sarcosuchus\", \"Anatosuchus\", \"Araripesuchus\" e \"Stolokrosuchus\". Inoltre, sono stati ritrovati resti di pterosauri, tartarughe, pesci, uno squalo hybodonte, e bivalvi d'acqua dolce. L'erba non si sarebbe evoluta fino al Cretaceo superiore, pertanto la flora dominante era costituita da felci, equiseti e angiosperme (che si erano evoluti dal Cretaceo medio), fornendo cibo a \"Nigersaurus\" e agli altri megaerbivori. \u00c8 improbabile che \"Nigersaurus\" si nutrisse di conifere, cycadi o vegetazione acquatica, a causa della loro altezza, della loro struttura dura e rigida, e della mancanza di un habitat adeguato."}
{"id": "1494459", "revid": "21880", "url": "https://it.wikipedia.org/wiki?curid=1494459", "title": "Glicolato ossidasi", "text": ""}
{"id": "1494460", "revid": "12379", "url": "https://it.wikipedia.org/wiki?curid=1494460", "title": "Tatanka Iyotanka", "text": ""}
{"id": "1494461", "revid": "12379", "url": "https://it.wikipedia.org/wiki?curid=1494461", "title": "Tatanka Iyotake", "text": ""}
{"id": "1494462", "revid": "838137", "url": "https://it.wikipedia.org/wiki?curid=1494462", "title": "Tour della Nazionale di rugby a 15 della Nuova Zelanda 1980", "text": "Nel 1980, gli All Blacks della nazionale neozelandese di Rugby Union, si recano in tour in Australia e nelle isole Figi. Con i \"Wallabies\" conquistano una vittoria, ma ne perdono altre due lasciando agli avversari il possesso della Bledisloe Cup. Ad ottobre partono per un secondo tour in Nord America e Galles."}
{"id": "1494463", "revid": "113958", "url": "https://it.wikipedia.org/wiki?curid=1494463", "title": "Nigersaurus", "text": ""}
{"id": "1494465", "revid": "74801", "url": "https://it.wikipedia.org/wiki?curid=1494465", "title": "Robert Hugh Benson", "text": "Sacerdote anglicano, dopo una sofferta conversione nel 1903 fu accolto nella Chiesa cattolica, nella quale fu ordinato sacerdote nel 1904. Prolifico autore di narrativa, scrisse numerose opere tra le quali diversi romanzi storici imperniati sullo scisma anglicano e testi fantapolitici-apologetici, tra i quali il romanzo di carattere distopico \"Il padrone del mondo\" (\"Lord of the World\", 1907). La sua produzione letteraria sconfina anche negli ambiti della narrativa fantascientifica ed orrorifica, storie per ragazzi, drammi, opere devozionali e saggi. In accordo con il suo vescovo, port\u00f2 avanti la sua carriera letteraria contemporaneamente all'impegno pastorale e divenne noto in tutto il Paese e oltreoceano come predicatore e conferenziere. Gli fu conferito da papa Pio X il titolo ecclesiastico onorifico di Ciambellano papale nel 1911 e conseguentemente quello di Monsignore.\nBiografia.\nEra quarto ed ultimo figlio di Edward White Benson, pastore anglicano e Cancelliere della Cattedrale di Lincoln, ed in seguito arcivescovo di Canterbury, massima autorit\u00e0 della Chiesa d'Inghilterra. Studi\u00f2 ad Eton e, dopo aver cercato senza troppa convinzione di entrare nell'Indian Civil Service, si laure\u00f2 al Trinity College di Cambridge, dove, con sorpresa dei familiari, matur\u00f2 un interesse per le materie religiose e manifest\u00f2 il desiderio di studiare teologia per diventare presbitero della Chiesa anglicana. Nel 1894 ricevette l'ordinazione come diacono, iniziando un'attivit\u00e0 di predicazione nella Missione di Eton, nell'East End londinese e nel 1895 entr\u00f2 nel clero anglicano ricevendo l'ordinazione sacerdotale.\nDopo la morte del padre, avvenuta nel 1896, Benson raggiunse la famiglia in Egitto, dove rimase fortemente colpito dal carattere di provincialit\u00e0 che avvert\u00ec nella Chiesa d'Inghilterra. Al suo ritorno divenne curato a Kemsing e coinvolse la comunit\u00e0 nel suo interesse per le rappresentazioni teatrali. Nel 1898 entr\u00f2 nella Comunit\u00e0 della Casa della Resurrezione di Mirfield, un ordine contemplativo anglicano, modellato sulla Regola benedettina, ma senza la necessit\u00e0 di professare voti solenni; qui rimase fino al 1903.\nNel 1902 Benson inizi\u00f2 a scrivere \"The Light Invisible\", una raccolta di racconti dal gusto soprannaturale narrati da un sacerdote. Come lui stesso racconter\u00e0, prima, durante e dopo la scrittura del libro stava divenendo sempre pi\u00f9 interessato alla contemplazione mistica, lasciando da parte l'apparato intellettuale della teologia e dei dogmi. Le sue perplessit\u00e0 spirituali sull'autorit\u00e0 della Chiesa anglicana, rafforzate dall'enciclica \"Apostolicae Curae\" di papa Leone XIII, lo portarono a un sofferto cammino di conversione verso la fede cattolica, raccontato con lucidit\u00e0 nel saggio autobiografico \"Confessions of a Convert\" (1913).\nEntrato nella Chiesa cattolica, inizi\u00f2 a studiare e venne ordinato sacerdote il 12 giugno del 1904 nella chiesa di San Silvestro a Roma. Nello stesso anno Benson fece ritorno a Cambridge. La sua vivacit\u00e0 intellettuale e le sue doti di empatia gli permisero di stringere amicizia con persone di ogni genere e di entrare in contatto con gli ambienti di pensiero pi\u00f9 disparati. La perplessit\u00e0 e il gusto inquisitivo dell'epoca vittoriana avevano portato alla nascita di molte societ\u00e0 interessate allo spiritismo e ai fenomeni psichici. Lo stesso padre di Benson, Edward, era stato tra i fondatori della Cambridge Ghost Society, insieme a J.B. Lightfoot e B.F. Westcott, anch'essi in seguito figure di rilievo della Chiesa anglicana dell'epoca. Tra le conoscenze di Benson troviamo in questo periodo la scrittrice Marie Corelli e Austin Osman Spare, legato inizialmente all\"'Astrum Argentum\" di Aleister Crowley. Le sue riflessioni sull'occultismo presero forma con rigore nel romanzo \"The Necromancers\" (1909), dove lo spiritismo \u00e8 indagato e valutato come una forma di demonolatria.\nNel 1907 Benson si trasfer\u00ec nella casa di campagna di Hare Street, dove inizi\u00f2 un'intensa attivit\u00e0 di predicazione, da un capo all'altro del Regno Unito, alternata al lavoro missionario e alla direzione spirituale. Nel 1914 speriment\u00f2 le avvisaglie di disturbi cardiaci, ma continu\u00f2 a predicare senza osservare il riposo che gli era stato suggerito.\nDurante una missione a Salford venne colpito da una crisi cardiaca e tent\u00f2 di raggiungere la citt\u00e0, ma il dolore non gli permise di muoversi. Condotto in casa del vescovo, mor\u00ec nel primo mattino del 19 ottobre 1914.\nAttivit\u00e0 letteraria.\nScrisse diversi romanzi storici imperniati sullo scisma anglicano.\n\"Con quale autorit\u00e0?\".\nIn \"Con quale autorit\u00e0?\" (\"By what authority?\", 1904), riprendendo le elaborazioni di John Hungerford Pollen, scrisse che la scomunica di Elisabetta, per quanto spiacevole, fosse una sorta di atto dovuto da parte del papa, del quale Benson riconobbe l'approccio disponibile ripagato da ostilit\u00e0. Si legge nel romanzo: \"Non restava altro che riconoscerla e trattarla come una nemica della Fede, un'usurpatrice di prerogative spirituali ed un'apostata\"; e pi\u00f9 in dettaglio: \"sostenere che il papa fosse il solo responsabile della sua persecuzione, era chiudere gli occhi dinanzi al fatto che Elisabetta aveva gi\u00e0 apertamente sconfessato e ripudiato la sua autorit\u00e0\". Come Pollen, Benson richiam\u00f2 attenzione sul punto dell'aspetto spirituale dell\"'Oath of Supremacy\", che imponeva agli inglesi di scegliere alternativamente fra la lealt\u00e0 verso il loro sovrano o la lealt\u00e0 verso Dio.\n\"Il padrone del mondo\".\nPubblicato nel 1907, \"Il padrone del mondo\" (\"Lord of the World\") \u00e8 un romanzo distopico che narra le vicende di diversi personaggi: padre Percy Franklin, il deputato massone Oliviero Brand con sua moglie Mabel, e Giuliano Felsemburgh.\nIl romanzo \u00e8 ambientato in una realt\u00e0 che ha raggiunto un forte progresso materiale e intellettuale, dove tutto ruota intorno a un unico grande disegno, il trionfo dell'umanitarismo.\nNel libro emerge anche il tema della lotta tra materialismo e fede e di come il loro scontro provochi inevitabilmente grossi problemi politici, anche su scala mondiale.\nNel romanzo vi \u00e8 un tema tipico dell'escatologia cattolica: la lotta tra l'Anticristo, Giuliano Felsemburgh, e l'Ultimo Papa, Percy Franklin, eletto col nome di Silvestro III (fino ai primi anni del XX secolo Papa Silvestro III non era considerato legittimo, bens\u00ec un antipapa), successore di Giovanni XXIV (gli antipapi Alessandro V e Giovanni XXIII, invece, fino ad allora erano considerato veri papi).\nNella prima edizione italiana del romanzo, del 1920, il traduttore Corrado Raspini, curiosamente, non rende \"Pope John XXIV\" in \"Papa Giovanni XXIV\" ma \"Papa Benedetto XVI\". Ci\u00f2 pu\u00f2 essere spiegato, forse, col fatto che il papa regnante allora era Benedetto XV e Giovanni XXIII era di ben cinque secoli prima.\n\"L'alba di tutto\".\nScritto e pubblicato nel 1911, \"L'alba di tutto (The dawn of all)\" \u00e8 un romanzo che narra il sogno utopistico di Mons. Masterman che, in coma, immagina un mondo contrapposto a quello descritto ne Il padrone del mondo, un mondo cio\u00e8 dove il cristianesimo ha trionfato e dove la Chiesa universalmente riconosciuta come guida e massima autorit\u00e0 morale.\nI temi trattati spaziano dalla democrazia, della quale il mondo si \u00e8 finalmente liberato, al diritto di voto, che permette ai mediocri di governare i saccenti, fino alla pena di morte, provvedimento talvolta necessario.\nL'autore separa inoltre il ruolo della Chiesa, prettamente morale, da quello dello Stato, giudice e responsabile di ogni sentenza. \u00c8 l'autore stesso a fugare ogni dubbio circa il suo pensiero. Scrive infatti nella prefazione originale:\nOpere.\nElenco parziale.\nNarrativa.\nFantascienza.\nTesti fantapolitici-apologetici"}
{"id": "1494470", "revid": "1500233", "url": "https://it.wikipedia.org/wiki?curid=1494470", "title": "Motore monofase", "text": "Il motore monofase \u00e8 un tipo di motore elettrico che viene alimentato in corrente alternata monofase. Tali motori possono avere diverse forme costruttive e vengono usati per molte applicazioni diverse. Generalmente, data la caratteristica non autoavviante di questi motori, vengono utilizzati motori bifase, dove la seconda fase (o, meglio, \"una seconda tensione, sfasata rispetto alla prima\") viene ricavata tramite l'utilizzo di un condensatore.\nCollegamento.\nQuesto motore viene collegato alla linea monofase in un unico modo a seconda del tipo:\nVerso di rotazione.\nIl verso di rotazione del motore viene determinato in modo diverso a seconda del tipo di motore:\nIndotto/rotore.\nL'indotto in questo motore pu\u00f2 essere di vario tipo:\nMotore misto.\nIl motore bifase una volta avviato pu\u00f2 funzionare tranquillamente da motore monofase, questo \u00e8 possibile grazie all'utilizzo di un interruttore centrifugo, che portato a una determinata velocit\u00e0 di rotazione diseccita l'avvolgimento d'avviamento del motore, riducendone i consumi elettrici."}
{"id": "1494472", "revid": "187829", "url": "https://it.wikipedia.org/wiki?curid=1494472", "title": "Monastero greco-ortodosso di San Giovanni Therestis", "text": ""}
{"id": "1494474", "revid": "161374", "url": "https://it.wikipedia.org/wiki?curid=1494474", "title": "San Giovanni Therestis", "text": ""}
{"id": "1494478", "revid": "1573940", "url": "https://it.wikipedia.org/wiki?curid=1494478", "title": "Argiope (zoologia)", "text": "Argiope \u00e8 un genere di ragni appartenente alla famiglia Araneidae.\nEtimologia.\nIl nome deriva dal greco ', \"arg\u00f2s\", cio\u00e8 \"di un bianco brillante, lucente\", e da ', \"\u00f2ps\", cio\u00e8 \"vista, aspetto\", per la colorazione vivace con cui si presenta.\nCaratteristiche.\nI ragni appartenenti a questo genere sono ben riconoscibili anche senza un accurato esame: l'opistosoma con colore di fondo giallo o bianco segnato da bande trasversali nere, unito alle cospicue dimensioni delle femmine e ad una certa diffusione, rendono questo ragno facilmente individuabile.\nFra i due sessi vi \u00e8 un marcato dimorfismo: i maschi hanno un \"bodylength\" (lunghezza del corpo eccetto le zampe) compreso fra i 4 e i 6 millimetri, mentre le femmine sono fra i 14 ed i 16 millimetri (alcuni esemplari raggiungono anche i 2 centimetri).\nComportamento.\nLa femmina costruisce una tela di ragguardevoli dimensioni fra steli d'erba o piante erbacee medio-alte, dove costruir\u00e0 anche il sacco ovigero. Una caratteristica peculiare \u00e8 la struttura a zig-zag, detta \"stabilimentum\" e posta al centro della ragnatela che funge da sostegno e rinforzo all'intera struttura.\nL'accoppiamento avviene nei mesi estivi pi\u00f9 caldi: il maschio si avvicina guardingo, fidando in un apparente atteggiamento passivo da parte della femmina che per\u00f2, poco dopo l'inserimento dei bulbi palpali nell'epigino, di solito lo divora.\nDistribuzione.\nLe ottanta specie oggi note di questo genere sono state reperite in tutti i continenti ad eccezione dei poli: la specie dall'areale pi\u00f9 vasto \u00e8 la \"A. trifasciata\" che, per la diversit\u00e0 dei rinvenimenti, pu\u00f2 ritenersi cosmopolita; seguita dalla \"A. bruennichi\", reperita in molte localit\u00e0 dell'intera regione paleartica.\nTassonomia.\nLa denominazione originaria \"Argyope\" , \u00e8 stata dichiarata soppressa dalla circolare ICZN Opinion 1038.\nConsiderato sinonimo anteriore delle seguenti denominazioni:\nDal 2013 non sono stati esaminati esemplari di questo genere.\nA marzo 2014, si compone di 80 specie e tre sottospecie:"}
{"id": "1494485", "revid": "1629429", "url": "https://it.wikipedia.org/wiki?curid=1494485", "title": "Tour della Nazionale di rugby a 15 delle Figi 1980", "text": "Nel 1980 la nazionale delle Isole Figi di \"rugby a 15\" si reca due volte in tour prima in Nuova Zelanda poi in Argentina e USA. Non riuscir\u00e0 ad aggiudicarsi nessun test match."}
{"id": "1494486", "revid": "1546219", "url": "https://it.wikipedia.org/wiki?curid=1494486", "title": "Motore trifase", "text": "Il motore trifase \u00e8 un tipo di motore elettrico il cui funzionamento \u00e8 basato sull'applicazione del principio del campo magnetico rotante di Galileo Ferraris ad un insieme trifase di correnti in ingresso. Infatti per funzionare richiede l'utilizzo di sistema trifase di correnti, sfasate tra di loro nel tempo e nello spazio di 120\u00b0 elettrici. Il neutro pu\u00f2 essere o non essere accessibile a seconda dell'applicazione prevista.\nCollegamento e verso di rotazione.\nQuesto motore viene collegato alla linea trifase, che pu\u00f2 essere da o pi\u00f9 comunemente da . Dato che gli avvolgimenti che compongono il motore devono essere alimentati a , questo collegamento pu\u00f2 essere di due tipi:\nPer il verso di rotazione, se viene rispettato il collegamento delle fasi L1, L2, L3 (Ex. R, S, T) su UVW, questo deve essere orario visto dalla parte dell'asse. In qualsiasi tipo di collegamento, per poter scambiare il senso di rotazione \u00e8 sufficiente scambiare due fasi (come la fase \"R\" con la fase \"T\" oppure la fase \"S\" con la fase \"T\" oppure la fase \"R\" con la fase \"S\").\nIn motori di grossa potenza, per evitare l'eccessiva corrente allo spunto, viene adottato l'avviamento \"stella-triangolo\"; consiste nel far partire il motore a stella per qualche secondo, per poi farlo funzionare normalmente a triangolo.\nEsistono temporizzatori appositi per questa delicata manovra, in genere dura mezzo secondo, quanto basta per fare scambiare i contatti dei teleruttori di comando.\nPartendo a stella, abbiamo una corrente di spunto ridotta di 1/3, quando il motore viene poi fermato, non esegue questo scambio.\nIndotto/rotore.\nL'indotto in questo motore pu\u00f2 essere di vario tipo:\nMotori a campo magnetico rotante con alimentazione monofase.\nIl principio del campo magnetico rotante pu\u00f2 essere applicato anche con alimentazione monofase, purch\u00e9 tramite apposito circuito si riesca a generare due correnti sfasate circa di 90\u00b0 e applicate su avvolgimenti ortogonali tra di loro. Questo pu\u00f2 essere facilmente ottenuto grazie all'utilizzo di un condensatore, la cui caratteristica di trasferimento tensione corrente produce proprio uno sfasamento che idealmente sarebbe di 90\u00b0. Tuttavia, poich\u00e9 lo sfasamento non \u00e8 preciso il rendimento del motore si riduce drasticamente e la potenza generata dal motore elettrico si riduce al 60-70% rispetto alle sue condizioni ideali, per calcolare la capacit\u00e0 del condensatore da utilizzare si utilizza una formula matematica approssimativa\nformula_1\nLegenda:\nC = Capacit\u00e0 del condensatore in \u03bcF\nP = Potenza meccanica del motore espressa in CV\nV = Tensione di rete (monofase)\nf = Frequenza di rete\nIl motore a campo magnetico rotante monofase \u00e8 comunissimo in molti piccoli elettrodomestici, come gli asciugacapelli (phon) e i ventilatori."}
{"id": "1494487", "revid": "729019", "url": "https://it.wikipedia.org/wiki?curid=1494487", "title": "Lobo (Dell Comics)", "text": "Lobo \u00e8 stato un personaggio dei fumetti western degli anni sessanta, noto per essere il primo personaggio afroamericano ad avere una propria serie.\nCreato dallo scrittore D. J. Arneson e dal disegnatore Tony Tallarico, \u00e8 apparso su \"Lobo\" nn. 1-2 nel dicembre 1965 e settembre 1966 della Dell Comics.\nIl 19 maggio 2006 il \"Temple University College of Arts and Sciences\" ha conferito a Tallarico il \"Pioneer Award for Lifetime Achievement in the Comics and Books Industries\" per aver creato il primo fumetto avente come protagonista un afroamericano.\nPersonaggio.\nLobo \u00e8 un pistolero afroamericano senza nome chiamato \"Lobo\" dai suoi nemici, il quale lascia sulla fronte dei criminali sconfitti come biglietto da visita una moneta d'oro avente l'immagine di un lupo (\"lobo\" in spagnolo) e la lettera \"L\"."}
{"id": "1494488", "revid": "1318658", "url": "https://it.wikipedia.org/wiki?curid=1494488", "title": "Parco nazionale del Teide", "text": "Il Parco nazionale del Teide occupa la parte pi\u00f9 alta dell'isola di Tenerife, nella regione delle Isole Canarie. Istituito nel 1954, \u00e8 il pi\u00f9 grande e il pi\u00f9 antico parco nazionale delle Canarie. Dopo differenti ampliamenti la sua superficie \u00e8 di 18.990 ettari.\n\u00c8 il parco nazionale pi\u00f9 visitato in Europa e uno dei pi\u00f9 visitati nel mondo. Nel 2016, \u00e8 stato visitato da 4,079,823 visitatori e turisti che raggiungono un livello record.\nStoria.\nIl Parco Nazionale del Teide ha un ampio valore storico. Questo posto aveva un importante significato spirituale per i Guanches, le antiche popolazioni indigene dell'arcipelago. Nel Parco esistono significativi giacimenti archeologici.\nNel 1798, si produsse l'ultima eruzione che form\u00f2 le cosiddette \"Narici del Teide\"; l'eruzione port\u00f2 all'espulsione di 12 milioni di metri cubi di lava, fino al Pico Viejo.\nNel 1989 fu concesso al Parco Nazionale da parte del Consiglio d'Europa il Diploma Europeo nella massima categoria. Per celebrare il cinquantesimo anniversario della sua trasformazione in Parco Nazionale, il parco \u00e8 stato candidato per la nomina a Patrimonio dell'umanit\u00e0 dell'UNESCO, avvenuta il 28 giugno 2007.\nTerritorio.\nIl Parco si sviluppa in un intervallo di altitudine compreso tra i 2.000 m s.l.m. e i 3.718 m della cima del Teide.\nGeologicamente il territorio \u00e8 formato da due grandi depressioni, las Ca\u00f1adas del Teide, divise da un suggestivo allineamento roccioso: Los Roques de Garc\u00eda; le due depressioni formano una caldera di circa 17 km di diametro sulla quale poggiano il Pico del Teide e il Pico Viejo.\nNumerose colate laviche, insieme alla montagna e i vulcani sparsi in tutto il parco, formano un paesaggio caratteristico. L'Alto de Gujara, lo Llano Ucanca, i Roques de Garcia e Pico Viejo sono esempi importanti che caratterizzano il paesaggio naturale.\nIl Parco possiede 11 habitat di interesse comunitario, che occupano il 75% della superficie totale.\n\u00c8 il Parco Nazionale spagnolo che ha ricevuto pi\u00f9 visitatori/anno. I dati dell'anno 2004, cio\u00e8 3,5 milioni di visitatori annuali, sono superiori a quelli di tutti i vulcani del mondo, tranne il Fuji in Giappone.\nFlora.\nLa flora del parco \u00e8 stata studiata da scienziati come Alexander von Humboldt e Eric R. Sventenius.\nNell'area protetta si registrano un totale di 168 specie di piante vascolari. Di queste 58 sono endemiche delle Canarie e 12 sono endemismi puntiformi del Parco.\nLa specie pi\u00f9 caratteristica del paesaggio del Parco \u00e8 la retama del Teide (\"Spartocytisus supranubius\"), una ginestra dai fiori bianchi, che talora forma dense associazioni con \"Adenocarpus viscosus\". Altra specie molto caratteristica \u00e8 l'endemica viperina rossa, localmente nota come \"tajinaste rojo\" (\"Echium\u00a0wildpretii\"), che con le sue infiorescenze rosse alte fino a 1,5 m, domina il paesaggio nei mesi di maggio e giugno. Pi\u00f9 piccolo e meno appariscente \u00e8 il \"tajinaste picante\" (\"Echium\u00a0auberianum\") con infiorescenze azzurre. Altri endemismi abbastanza comuni sono la \"hierba pajonera\" (\"Descurainia\u00a0bourgaeana\"), una brassicacea dai vivaci fiori gialli, e la margherita del Teide (\"Argyranthemum\u00a0tenerifae\"), che \u00e8 una delle specie che arriva a maggiori altitudini, sino ai 3.500 m s.l.m.\nAltri endemismi meritevoli di essere menzionati sono l'alhel\u00ed del Teide (\"Erysimum\u00a0scoparium\"), la ton\u00e1tica (\"Nepeta\u00a0teydea\"), la violetta del Teide (\"Viola\u00a0cheiranthifolia\"), il raro edelweiss del Teide (\"Laphangium\u00a0teydeum\"), il ginepro delle Canarie (\"Juniperus\u00a0cedrus\"), il \"moralito\" (\"Rhamnus\u00a0integrifolia\"), il \"cardo de plata\" (\"Stemmacantha\u00a0cynaroides\"), il \"rosal del guanche\" (\"Bencomia\u00a0exstipulata\").\nFauna.\nGli unici mammiferi autoctoni del parco sono i pipistrelli tra cui si annoverano il molosso di Cestoni (\"Tadarida teniotis\"), la nottola minore (\"Nyctalus leisleri\"), il pipistrello di Savi (\"Hypsugo savii\") e gli endemici pipistrello di Madeira (\"Pipistrellus maderensis\") e orecchione di Tenerife (\"Plecotus teneriffae\").\nTra i rettili osservabili all'interno del parco il pi\u00f9 comune \u00e8 l'endemica lucertola di Tenerife (\"Gallotia galloti galloti\"), facilmente osservabile in primavera ed estate; pi\u00f9 rari ed elusivi sono lo scinco delle Canarie occidentali (\"Chalcides viridanus\") e la tarantola di Tenerife (\"Tarentola delalandii\"), con abitudini crepuscolari-notturne.\nL'avifauna del parco comprende una ventina di entit\u00e0 tra cui una sottospecie endemica del gheppio comune (\"Falco tinnunculus canariensis\"), il cui areale \u00e8 ristretto alle Canarie occidentali e a Madeira, il falco di Barberia (\"Falco pelegrinoides\"), l'averla meridionale (\"Lanius meridionalis koenigi\"), nonch\u00e9 numerose specie di passeriformi, tra cui il lu\u00ec piccolo delle Canarie (\"Phylloscopus canariensis\"), la cinciarella delle Canarie (\"Cyanistes teneriffae\"), il fringuello azzurro di Tenerife (\"Fringilla teydea\") e il canarino (\"Serinus canaria\"). Vanno inoltre citati il rondone di pianura (\"Apus unicolor\") e il calandro di Berthelot (\"Anthus berthelotii\"), entrambi endemismi condivisi con il vicino arcipelago di Madeira.\n\u00c8 da ricordare l'importanza, la numerosit\u00e0 e l'esclusivit\u00e0 della fauna invertebrata. Secondo recenti stime, il parco ospita oltre un migliaio di specie, delle quali il 45% sono endemiche delle Canarie, e tra queste il 9,2 % sono esclusive di Tenerife e un 6,8 % sono endemismi ristretti del parco. Tra gli endemismi meritano una citazione la farfalla \"Cyclyrius webbianus\" (Lycaenidae), facilmente osservabile in gran parte del parco, e il coleottero \"Pimelia ascendens\" (Tenebrionidae), che si alimenta di materia organica in decomposizione. Numerosi anche gli invertebrati troglobi, il cui areale \u00e8 circoscritto a singole caverne: solo nella Cava delle Roques de Garc\u00eda sono stati descritti una ventina di questi organismi, tra cui il ragno \"Dysdera gollumi\" (Dysderidae).\nStrutture ricettive.\nIl parco \u00e8 dotato di due centri di informazione per i visitatori:"}
{"id": "1494493", "revid": "124506825", "url": "https://it.wikipedia.org/wiki?curid=1494493", "title": "Antonio Cece", "text": "Fu uno dei grandi musicisti della musica napoletana dello scorso secolo e fratello di Alfredo Cece.\nBiografia.\nApprese le prime nozioni musicali da suo padre Pietro. Continu\u00f2 i suoi studi al Conservatorio di S. Pietro a Maiella di Napoli, diplomandosi in Tromba, Composizione, Pianoforte e Canto; frequent\u00f2 i corsi dell'Accademia Chigiana di Siena per diventare direttore d'orchestra.\nFu titolare della cattedra di Armonia e Contrappunto al Conservatorio di S. Cecilia di Roma, dopo aver insegnato al conservatorio di Palermo e Napoli.\nLa sua prima affermazione internazionale si deve alla I\u00aa esecuzione della \u201c Passacaglia per Orchestra\u201d, che il M\u00b0 Mitropoulos diresse in America, scrivendo di lui lusinghiere parole di presentazione nel programma illustrativo. In seguito fu uno dei pochissimi musicisti napoletani invitati al Festival di Musica Internazionale di Venezia, presentando in prima esecuzione assoluta il \u201cConcerto n. 2 per Orchestra\u201d (Archi \u2013 Ottoni \u2013 Pianoforte) con Armando Renzi diretto da Paul Klecki al Teatro La Fenice.\nFra la sua produzione, oltre varia musica (Partita per 15 strumenti- Concerto Campestre, ecc\u2026) che l'autore considerava come esperienza formativa, ricordiamo: \u201cQuintetto per fiati\u201d; \u201cPassacaglia per Orchestra\u201d; \u201cNotturno per archi\u201d; \u201cTrio per Violino Viola e Pianoforte\u201d; \u201cSonata per V.Cello e Pianof.\u201d ; \u201cQuartetto per archi\u201d; \u201cTre Concerti per Orchestra\u201d (con organico strumentale differente); \u201cDue Sinfonie in 4 tempi\u201d; due \u201cSuite per archi\u201d ; \u201cDue Sinfonie per archi\u201d.\nLa sua produzione ha avuto significative esecuzioni in Italia (Accademia di S.Cecilia \u2013 teatro Adriano Venezia \u2013 Napoli \u201cScarlatti, S. Carlo \u2013 Palermo - Torino - Firenze), ed all'estero: U.S. America, B.B.C. di Londra, Filarmonica di Varsavia, Filarmonica di Atene, Filarmonica di Budapest, Accademia di Hannover, Svizzera; diretta spesso da Maestri di grande fama quali il gi\u00e0 citato Mitropoulos, Cleiky, Herbert Albert, Caracciolo, Haug, Ferrara, Rossi, Sonzogno, ecc.\nLa quasi totalit\u00e0 della sua produzione \u00e8 edita dalla Casa editrice Ricordi e Forlivesi Firenze.\nIl \u201cI Concerto\u201d (per orchestra da Camera) \u00e8 il primo della serie di 6 Concerti di cui 3 gi\u00e0 portati a termine.\nIl Concerto \u00e8 inteso dal Cece non solisticamente, ma come un unico respiro orchestrale, dove far confluire tutti i colori, espressioni e vita dei vari strumenti.\nCon la sua scomparsa prematura, il ciclo dei Concerti non \u00e8 stato portato a termine, ed inoltre ci sono rimasti decine di progetti compiuti e non inediti.\nBibliografia.\n\"Compositori europei in pagine vocali o corali agli esordi del XX secolo: Carlevarini, L. Manenti E. Dagnino, Antonio ed Alfredo Cece, Alfredo Macchitella, Giuseppe Giacomantonio, Carlevarini, C.De Rosa, H. J. Pestalozzi, L. Tosi, Gilse Van Der Pals\"; Dr Mario-Giuseppe Genesi in: \"Archivio Storico Lodigiano\", \"Societ\u00e0 Storica Lodigiana\" Lodi (I), 2021,year CXL."}
{"id": "1494495", "revid": "177641", "url": "https://it.wikipedia.org/wiki?curid=1494495", "title": "Monica Samille Lewinsky", "text": ""}
{"id": "1494499", "revid": "167080", "url": "https://it.wikipedia.org/wiki?curid=1494499", "title": "Ctesias", "text": ""}
{"id": "1494503", "revid": "1632387", "url": "https://it.wikipedia.org/wiki?curid=1494503", "title": "Sistema archivoltato", "text": "Il sistema archivoltato \u00e8 un elemento basilare della storia dell'architettura, un'evoluzione del sistema architravato.\nSi compone di due piedritti e di un arco formato da blocchi tronco-piramidali detti conci, di cui il pi\u00f9 importante \u00e8 il concio in chiave (o chiave di volta), che chiude superiormente l'arco. \nSe caricato centralmente da una forza F, l'arco scarica a terra, per forza di gravit\u00e0, parte del peso attraverso i conci esterni ai terzi medi.\nI conci compresi nei rispettivi terzi medi (cio\u00e8 compresi in un angolo di 30\u00b0 a partire dal piano di imposta) trasferiscono quindi una quota del peso (sempre minore alla sua met\u00e0) nel pilastro e poi alla base del punto di fondazione. \nPerch\u00e9 il sistema sia equilibrato, la terra deve opporre perlomeno una forza uguale e contraria."}
{"id": "1494504", "revid": "167080", "url": "https://it.wikipedia.org/wiki?curid=1494504", "title": "Eudosso", "text": ""}
{"id": "1494505", "revid": "1048993", "url": "https://it.wikipedia.org/wiki?curid=1494505", "title": "Governo mondiale", "text": "Il governo mondiale \u00e8 un concetto alla base del quale vi sarebbe un'unica entit\u00e0 politica internazionale, quella di uno stato centralizzato in grado di governare su tutti gli Stati del mondo.\nAttualmente nessuno Stato ha dichiarato apertamente di voler realizzare un \"governo planetario\" anche se alcuni considerano certi istituti internazionali come la Corte penale internazionale, le stesse Nazioni Unite, il Fondo monetario internazionale e le varie unioni sovranazionali come l'Unione europea come l'inizio di una politica fortemente comunitaria che porterebbe in un prossimo futuro verso un regime di governo al livello mondiale. \nStoria.\nEt\u00e0 antica e moderna.\nL'idea di un governo mondiale che potesse garantire la pace e la convivenza tra tutte le popolazioni umane era presente gi\u00e0 all'epoca dei Greci e dei Romani e, in tempi pi\u00f9 recenti, anche nel XIV secolo con il trattato politico di Dante Alighieri, \"De Monarchia\". Nel 1625, il grande giurista olandese Ugo Grozio scriveva la sua pi\u00f9 importante opera \"De iure belli ac pacis\" (ovvero \"Il diritto di pace e di guerra\") che viene considerato il punto di partenza dell'attuale diritto internazionale. L'idea della federazione iniziava a farsi strada durante il XVIII secolo quando si form\u00f2 (1788) uno dei pi\u00f9 grandi Stati federali dei nostri tempi, ovvero gli Stati Uniti. Nel 1795, Immanuel Kant scrisse un saggio in cui affermava che per la definitiva organizzazione degli affari umani e per impedire che la guerra e l'anarchia dominassero il nostro pianeta fossero necessari tre requisiti fondamentali:\n\u00c8 importante sottolineare che gli Stati o le nazioni che hanno cercato di unificare tutti i popoli e tutte le regioni del mondo avevano un governo di tipo monarchico o sotto forma di dittatura. \u00c8 il caso dell'impero di Alessandro Magno, dell'Impero mongolo o dell'Impero britannico che arriv\u00f2 a conquistare circa un terzo del mondo allora conosciuto. L'impero britannico \u00e8 stato l'impero che ha riunito una maggior quantit\u00e0 di territorio al livello storico, nessun altro impero riusc\u00ec a governare una quantit\u00e0 maggiore di territori o di regioni.\nGli sviluppi nel XIX secolo.\nNel 1811, il filosofo tedesco Karl Christian Friedrich Krause ha suggerito, in un suo trattato intitolato \"L'archetipo dell'umanit\u00e0\" (Das Urbild der Menschheit), la formazione di cinque federazioni regionali: Asia, Europa, America, Africa e Australia correlati a un governo planetario di tipo democratico. Tra il 1852 e il 1892 Bah\u00e0'u'll\u00e0h fond\u00f2 e diffuse la Fede bah\u00e0'\u00ec, una Fede che si pone come obiettivo la creazione razionale e pacifica di una \"comunit\u00e0 globale di nazioni\"; affermando specificamente che: \"La Terra \u00e8 un solo Paese e l'umanit\u00e0 i suoi cittadini\".\nIn seguito al formarsi e affermarsi degli Stati Uniti d'America, che riunirono oltre 50 stati in un unico Stato federale che concede una grande autonomia ai singoli stati membri ma che decide sulle questioni come la difesa o sull'economia, anche la Svizzera (1848) e il Canada (1867) hanno costituito singolarmente le proprie federazioni multinazionali, unendo popolazioni con differenti lingue, culture e religioni in un unico governo comune. Ulysses S. Grant in proposito dichiar\u00f2:\nMolti congressi internazionali di pace si sono svolti in Europa, ogni due anni a partire dal 1843, ma persero il loro slancio dopo il 1853 in seguito alla guerra in Crimea in Europa e alla guerra civile negli Stati Uniti. Alcune organizzazioni internazionali hanno iniziato a formarsi alla fine del XIX secolo, come la Croce rossa internazionale nel 1863, l'Unione telegrafica nel 1865 e l'Unione postale nel 1874.\nL'aumentare del volume del commercio internazionale verso la fine del XIX secolo acceler\u00f2 le formazioni di altre organizzazioni internazionali e, prima dell'inizio della prima guerra mondiale ne erano presenti pi\u00f9 di 450. Il supporto necessario per la creazione di un diritto mondiale \u00e8 cresciuto proprio in questo periodo. Nel 1873 il belga Jurist Gustave Rolin cre\u00f2 l'Istituto di diritto internazionale, che riusc\u00ec tra l'altro a realizzare dei seri progetti di politica internazionale. Nel 1883, James Lorimer ha pubblicato \"Gli Istituti di diritto delle nazioni\", in cui ha analizzato l'idea di un governo mondiale con una legislazione omogenea. Il primo \"embrione\" di un parlamento globale, chiamata \"Unione inter-parlamentare Europea\", fu realizzata nel 1886 da Cremer e Passy ed era composto da legislatori di molti Stati.\nIl XX secolo e la prima guerra mondiale.\nDopo la fine della prima guerra mondiale venne creata la Societ\u00e0 delle Nazioni, con lo scopo di dirimere e prevenire ulteriori conflitti globali; nell'ambito della dottrina politica dell'URSS il trotskismo ha teorizzato l'uso dell'Armata Rossa per portare la rivoluzione negli altri Paesi. Tuttavia Stalin, pi\u00f9 che utilizzare l'azione militare diretta, ha preferito rendere l'Unione Sovietica un \"paradiso del socialismo\" che avrebbe indotto gli altri Stati a imitarne il modello di sviluppo.\nShoghi Effendi nel periodo interbellico auspic\u00f2 la formazioni di un governo mondiale, basato su di un parlamento mondiale eletto dai popoli del mondo, e dotata, inoltre, di un tribunale internazionale per dirimere le eventuali contese su divergenti interessi tra nazioni ed evitare la guerra con sentenze vincolanti fatte in tal caso valere da un costituendo unico esercito mondiale, con susseguente abolizione degli eserciti nazionali destinati a divenire obsoleti.\nAdolf Hitler, nelle basi ideologiche del nazismo, riteneva la razza ariana tedesca fosse superiore alle altre e quindi destinata a dominarle, voleva conquistare il mondo e rendere Berlino (secondo i piani la citt\u00e0 sarebbe stata rinominata Welthauptstadt Germania) quale futura capitale mondiale.\nLa seconda guerra mondiale.\nDurante la seconda guerra mondiale e gi\u00e0 prima della conclusione del conflitto mondiale, erano in molti a ritenere che dovesse essere creato un organismo decisionale internazionale atto a impedire che altre guerre mondiali potessero interessare l'intero genere umano. Nel 1945 nacquero, di conseguenza, le Nazioni Unite che nel 1948 adottarono la Dichiarazione universale dei diritti dell'uomo. In molti ritengono che le Nazioni Unite non siano altro che un forum atto alla semplice discussione tra i governi sovrani di tutto il mondo ma che in sostanza non potrebbe evitare un conflitto tra le superpotenze del pianeta. Un certo numero di persone importanti, come Albert Einstein, Winston Churchill, Bertrand Russell e il Mahatma Gandhi ritenevano che fosse indispensabile una graduale formazione di un governo planetario con assetto federativo.\nNel 1943 Wendell Willkie pubblic\u00f2 per la prima volta il suo libro \"One world\" che vendette pi\u00f9 di due milioni di copie. Un altro libro pubblicato nel 1945 da Emery Reves, \"L'anatomia della pace,\" descriveva le modalit\u00e0 con cui le Nazioni Unite dovessero divenire gradatamente il centro nevralgico del potere esecutivo e legislativo planetario.\nMovimenti simili si formarono anche in altri paesi, come nel 1947, quando la United World Federalists (pi\u00f9 tardi rinominata come Citizens for Global Solutions) sosteneva pi\u00f9 di 800 000 iscritti.\nIl secondo dopoguerra e le \"Nazioni Unite\".\nGli anni immediatamente successivi alla conclusione della seconda guerra mondiale fino agli anni cinquanta furono caratterizzati da una forte spinta unitaria internazionale. Si usciva infatti da un terribile periodo di scontri e conflitti sanguinosi e per questo si voleva che in futuro simili carneficine fossero evitate. \nIn Francia, nel 1948, Garry Davis inizi\u00f2 un discorso non autorizzato nel palazzo delle Nazioni Unite durante una riunione dell'ONU ma fu allontanato dalla seduta dalle guardie. Lo stesso Davis rinunci\u00f2 alla sua cittadinanza americana per intraprendere una registrazione di tutti i cittadini appartenenti alla Terra; in meno di due anni egli sostenne di aver raggiunto quota 750 000 iscritti. Un sondaggio di opinione, eseguito dall'UNESCO nel 1948-1949 per la formazione di un governo mondiale, trov\u00f2 l'adesione di sei Stati europei e il no di tre Stati (Australia, Stati Uniti, Messico). Il 4 settembre 1953, Garry Davis annunci\u00f2 la formazione di un \"governo mondiale per i cittadini terrestri\" basato su tre regole mondo: un Dio, una Terra, una sola Umanit\u00e0. Seguendo inoltre la Dichiarazione universale dei diritti dell'uomo e in particolare riferendosi all'articolo 21, Davis cre\u00f2 la United World Service Authority con sede a New York come il centro amministrativo del suo nuovo governo. Il suo primo compito era quello di rilasciare un passaporto mondiale e al giorno d'oggi oltre 800 000 di questi documenti sono stati stampati.\nL'antropologo Adamson Hoebel concluse il suo trattato per ampliare la tradizione del realismo legale in nazioni non-occidentali.\nMentre l'Europa veniva attraversata da una forma di entusiasmo per il federalismo multinazionale, nei decenni a venire il pessimismo per la formazione di una federazione di interesse mondiale inizi\u00f2 a dilagare, visto anche lo scoppio della guerra fredda (1950-1990). Il movimento perse importanza fino a diventare un piccolo centro di attivisti e l'idea di una federazione internazionale scomparve dai discorsi pubblici.\nDagli anni 1990 a oggi.\nIn seguito al collasso dell'Unione Sovietica nel 1991, l'interesse verso un governo di portata mondiale e, in generale, verso la comune difesa, si rinnov\u00f2. Il pi\u00f9 importante e visibile conseguimento per una formazione di una federazione internazionale avvenne durante gli anni novanta e precisamente nel 1998 con lo statuto di Roma che sanc\u00ec la formazione della Corte penale internazionale, formatasi nel 2002. In Europa, gli sforzi per la creazione di un organo decisionale unitario ebbero un periodo di maggior splendore, partendo dal 1952, come semplice accordo commerciale tra pi\u00f9 stati, fino al trattato di Maastricht nel 1992 che stabil\u00ec il nome dell'unione (Unione europea). L'Unione europea si \u00e8 espansa (1995, 2004, 2007 e 2013) comprendendo oltre mezzo miliardo di persone in ventotto paesi.\nSeguendo l'esempio dell'Unione europea, si sono formati l'Unione africana nel 2003 e l'Unione delle nazioni sudamericane nel 2004.\nDescrizione generale.\nAffinch\u00e9 tale forma di governo si realizzi, sarebbe necessario che i singoli Stati rinuncino al diretto controllo delle loro terre per sopperire a una burocrazia di amministratori e governatori scelta direttamente da quel \"governo\". Tale tipo di governo, aggiungerebbe un nuovo gradino al livello di potere politico e amministrativo finora conosciuto: questo livello sarebbe sovranazionale e offrirebbe la diretta coordinazione delle principali aree della Terra in modo da consentire la stabilit\u00e0 delle regioni soggette a continui atti di terrorismo o di rivolta.\nCi sono numerosi organismi, istituzioni, sindacati, coalizioni, accordi e contratti tra i vari Stati sovrani ma, tranne nei casi in cui una nazione \u00e8 sotto occupazione militare da parte di un altro Stato, tutti gli accordi di questo tipo dipendono dal consenso delle nazioni partecipanti. Pertanto, l'uso della violenza non \u00e8 proibito in tutto il mondo ed \u00e8 controllato dalla minaccia dell'uso della violenza o di ritorsione attraverso le sanzioni (cfr. Gene Sharp), in modo che tale minaccia proibisca a una nazione di aggredirne un'altra. \nLe organizzazioni internazionali principali.\nLe organizzazioni internazionali sono le seguenti:\nUn recente sviluppo del diritto internazionale ha portato alla formazione della Corte penale internazionale, il primo vero e permanente organo in grado di impedire che i maggiori crimini contro l'umanit\u00e0 rimangano impuniti. Il trattato per la formazione dei questo organo \u00e8 stato firmato da 139 governi nazionali, di cui 100 ratificarono la legge entro l'ottobre del 2005.\nIn aggiunta alle organizzazioni formali o semi-formali presenti in tutto il mondo, ci sono altri elementi atti a regolare le attivit\u00e0 umane oltre i confini nazionali. In particolare, gli scambi internazionali di merci, servizi e valute (il \"mercato globale\"), hanno un enorme impatto sulla vita delle persone in quasi tutte le parti del mondo e questo ha favorito la creazione di una profonda interdipendenza tra le nazioni (globalizzazione). Le aziende multinazionali, alcune con risorse superiori a quelle disponibili per la maggior parte dei governi, disciplinano le attivit\u00e0 delle persone su scala globale mentre il rapido aumento del volume delle comunicazioni digitali e dei mass-media (ad esempio, Internet e la televisione via satellite), ha permesso alle informazioni, alle idee e alle opinioni a diffondersi rapidamente in tutto il mondo, la creazione di una complessa rete di coordinamento internazionale, la maggior parte al di fuori del controllo di qualsiasi organizzazione formale o legislativa.\nUnioni sovranazionali regionali.\nL'Unione europea.\nIl pi\u00f9 rilevante modello rappresentativo di un modello federale internazionale potrebbe essere quello dell'Unione europea che unisce un largo gruppo di paesi, talvolta ostili, diffusi su una superficie geografica molto ampia e comprendente oltre 500 milioni di persone. Al momento l'Unione europea si sta ancora evolvendo e ha acquisito gli attributi giusti per essere definita come un governo federale con dei confini aperti tra i vari Stati membri, un parlamento eletto direttamente dal popolo e un sistema economico centralizzato.\nL'esempio dell'Unione europea \u00e8 stato seguito anche dagli Stati africani che nel 2002 hanno formato l'Unione africana mentre sulla stessa scia troviamo la Comunit\u00e0 delle Nazioni del Sud America, l'Organizzazione degli Stati dell'America centrale e l'Associazione delle Nazioni del Sud-est asiatico. Una moltitudine di associazioni regionali sono a differenti stadi di sviluppo verso una crescita economica misurate e talvolta anche verso una integrazione politica.\nL'Unione africana.\nL'Unione africana consiste in un'organizzazione di 55 stati africani creatasi verso la fine del 2001. Essa nacque dalle ceneri della Comunit\u00e0 economica africana e dell'Organizzazione dell'unit\u00e0 africana. Lo scopo ultimo di questa unione sovranazionale \u00e8 quello di usufruire di una moneta unica e una forza di difesa condivisa oltre che permettere che l'Africa garantisca la democrazia e il rispetto dei diritti umani e alla promozione di uno sviluppo economico e demografico sostenibile.\nL'ASEAN.\nL'ASEAN (in inglese \"Association of Southeast Asian Nations\" - \"Associazione delle Nazioni dell'Asia sud-orientale\") \u00e8 un'associazione geo-politica di dieci nazioni asiatiche formatasi l'8 agosto 1967 da Indonesia, Malaysia, Filippine, Singapore e Thailandia per mostrare solidariet\u00e0 nei confronti dell'espansione del comunismo in Vietnam e i moti di rivolta scoppiati all'interno dei suoi territori. I suoi obiettivi comprendono l'accelerazione della crescita economica, il progresso sociale, lo sviluppo culturale tra i suoi membri, e la promozione della pace regionale.\nL'Organizzazione della cooperazione di Shanghai.\nL'Organizzazione della cooperazione di Shanghai \u00e8 un'associazione intergovernativa fondata il 14 giugno 2001 dai leader della Repubblica Popolare Cinese, della Russia e di Kazakistan, Kirghizistan, Tagikistan e Uzbekistan. Fatta eccezione per l'Uzbekistan, queste nazioni hanno fatto parte in passato dello Shanghai Five e l'inclusione dell'Uzbekistan ha fatto s\u00ec che l'intera organizzazione fosse rinominata.\nL'Unione delle nazioni sudamericane.\nL'Unione delle nazioni sudamericane \u00e8 stata fondata nel 2006-2008 sul modello dell'Unione europea. Essa comprende tutti gli stati indipendenti dell'America del Sud tra i quali troviamo Argentina, Bolivia, Brasile, Cile, Colombia, Ecuador, Guyana, Paraguay, Per\u00f9, Suriname, Uruguay, e Venezuela."}
{"id": "1494509", "revid": "1573940", "url": "https://it.wikipedia.org/wiki?curid=1494509", "title": "Tachinidae", "text": "I tachinidi (Tachinidae ) sono una famiglia di insetti appartenente all'ordine dei Ditteri. La famiglia comprende circa 8500 specie, accomunate da uno sviluppo parassitario endofago. I tachinidi vengono utilizzati in agricoltura per il controllo biologico di alcuni Lepidotteri.\nTassonomia.\nLa famiglia comprende circa 8500 specie in oltre 1500 generi, ed \u00e8 suddivisa in quattro sottofamiglie:"}
{"id": "1494512", "revid": "174925", "url": "https://it.wikipedia.org/wiki?curid=1494512", "title": "Sistema architravato", "text": ""}
{"id": "1494515", "revid": "287204", "url": "https://it.wikipedia.org/wiki?curid=1494515", "title": "Antonio Labacco", "text": "Biografia.\nForse figlio dell'architetto Giovanni Maria, dal 1507 fu collaboratore di Antonio da Sangallo il Giovane nella fabbrica di San Pietro, a Roma; nel 1526, nelle opere di fortificazioni delle citt\u00e0 di Parma e di Piacenza e, nel 1532, nell'edificazione della Cittadella di Ancona. Forse autore del portale di Palazzo Sciarra, a Roma, \u00e8 attestato aver lavorato nel 1567 in San Giovanni in Laterano e nel vicino Battistero. Su disegno di Antonio da Sangallo, costru\u00ec un modello in legno della Basilica di San Pietro - oggi conservato nei Musei Vaticani - citato da Vasari che loda il Labacco come \u00abmolto intendente nelle cose d'architettura, come ne dimostra il suo libro stampato de le cose di Roma, che \u00e8 bellissimo\u00bb: si tratta del \"Libro appartenente a l'architettura nel qual si figurano alcune notabili antiquit\u00e0 di Roma\", edito a Roma nel 1552 e che ebbe numerose riedizioni, nel quale disegn\u00f2 antichi edifici romani, dal quale il figlio Mario trasse le incisioni."}
{"id": "1494522", "revid": "8153", "url": "https://it.wikipedia.org/wiki?curid=1494522", "title": "Golden Globe 1984", "text": "La 41\u00aa edizione della cerimonia di premiazione di Golden Globe si \u00e8 tenuta il 28 gennaio 1984 al \"Beverly Hilton Hotel\" di Beverly Hills, California.\nVincitori e candidati.\nVengono di seguito indicati in grassetto i vincitori.\nOve ricorrente e disponibile, viene indicato il titolo in lingua italiana e quello in lingua originale tra parentesi."}
{"id": "1494523", "revid": "486946", "url": "https://it.wikipedia.org/wiki?curid=1494523", "title": "Economia curtense", "text": ""}
{"id": "1494524", "revid": "102508047", "url": "https://it.wikipedia.org/wiki?curid=1494524", "title": "Come state?", "text": "Come state? \u00e8 il terzo album di Luigi Grechi, pubblicato nell'autunno 1979.\nIl disco.\nIl terzo e ultimo album per la PDU di Luigi Grechi viene realizzato con la partecipazione di session man di riconosciuto valore (come Lucio \u201cviolino\u201d Fabbri, poi confluito nella Premiata Forneria Marconi).\nAccanto a un classico di Grechi come \u201cChitarrista cieco\u201d, spicca anche una traduzione di \u201cOne of us cannot be wrong\u201d da Leonard Cohen (intitolata \u201cLa regola d'oro\u201d) e due canzoni scritte insieme al fratello, Francesco De Gregori: la prima \"Dublino\", verr\u00e0 reincisa da Luigi Grechi in alcuni dischi successivi, mentre \"Sotto una bandiera\" si caratterizza per il testo, che \u00e8 una traduzione in italiano riadattata del canto tradizionale siciliano \"Vitti 'na crozza\".\nMusicalmente questo disco riprende lo stile tipico di Grechi, con influssi folk e cantautorali, ma non manca un rock'n'roll, \"Rock della crostata\"; il brano finale, \"Tema di Polmonidipiombo\", \u00e8 strumentale.\nLa copertina dell'album, che ritrae il cantautore, \u00e8 stata curata da Luciano Tallarini.\nCome i precedenti, anche questo disco non \u00e8 mai stato stampato in cd."}
{"id": "1494529", "revid": "167080", "url": "https://it.wikipedia.org/wiki?curid=1494529", "title": "Kushiti", "text": ""}
{"id": "1494542", "revid": "167080", "url": "https://it.wikipedia.org/wiki?curid=1494542", "title": "Radiazione X", "text": ""}
{"id": "1494543", "revid": "466539", "url": "https://it.wikipedia.org/wiki?curid=1494543", "title": "Peter Townsend", "text": "Fu scudiero (\"Equerry\") di Re Giorgio VI nel periodo 1944\u20131952 e conserv\u00f2 la stessa funzione con la Regina Elisabetta II nel 1952\u20131953.\nBiografia.\nNacque nel 1914 a Rangoon, Birmania (oggi Yangon nel Myanmar), e studi\u00f2 nella Hayleybury School. Si arruol\u00f2 nella Royal Air Force nel 1933 e segu\u00ec il suo addestramento a Cranwell. Frequent\u00f2 il Comando Addestrativo (\"Training Command\") e fu pilota istruttore a RAF Montrose. Fu di stanza nella base di Tangmere nel 1937. Nel 1940, diventato Comandante di squadriglia, fu destinato al No. 43 Squadron RAF.\nFu proprio a questo reparto che spett\u00f2 l'apertura dei combattimenti aerei fra inglesi e tedeschi nel conflitto, il 3 febbraio 1940, quando tre Hawker Hurricanes del \"Flight\" 'B' decollati da Acklington abbatterono uno Heinkel 111 del 4./KG26 nei pressi di Whitby: il primo in assoluto a schiantarsi sul suolo inglese. Gli intercettatori erano il \"Flight Lieutenant\" (Tenente) Townsend, il \"Flying Officer\" (Sottotenente) \u2018Tiger\u2019 Folkes e il \"Sergeant\" (Sergente) James Hallowes. Gli fu assegnata la Distinguished Flying Cross nell'aprile 1940. Townsend rivendic\u00f2 altri due Heinkel 111 il 22 febbraio e l'8 aprile, oltre a \"un sesto\" (abbattimento in compartecipazione) il 22 aprile.\nSin da maggio 1940, ormai salito al grado di \"Squadron Leader\" (Maggiore), Townsend fu uno dei pi\u00f9 capaci comandanti di \"Squadron\" della Battaglia d'Inghilterra, prestando servizio per tutta la durata dei combattimenti come leader del No. 85 Squadron RAF. L'11 luglio 1940 Townsend, ai comandi dello Hurricane VY-K (P2716) intercett\u00f2 un Dornier Do 17 del KG 2 e lo costrinse a compiere un atterraggio di fortuna ad Arras. Il fuoco di risposta del Dornier colp\u00ec il sistema di raffreddamento dell'Hurricane: Townsend dovette ammarare venti miglia al largo della costa inglese e fu poi soccorso da un peschereccio d'altura. Il 31 agosto, durante uno scontro con dei Messerschmitt Bf 110 sopra Tunbridge Wells, Townsend fu abbattuto e ferito al piede sinistro da un proiettile di cannone che perfor\u00f2 il serbatoio del liquido di raffreddamento esplodendo nell'abitacolo. Mantenne il comando del reparto da terra anche dopo che questa ferita ebbe come conseguenza l'amputazione dell'alluce. Ritorn\u00f2 a volare operativamente il 21 settembre e, all'inizio di quel mese, aggiunse una \"sbarra\" alla sua DFC (l'equivalente di una seconda medaglia).\nFu Comandante di stormo (\"Wing Commander\", equivalente al grado di Tenente colonnello) per operazioni notturne nella base di Hunsdon dal 1941 e dall'aprile 1942 divenne ufficiale comandante (\"Commanding Officer\") nella base di Drew del No. 611 Squadron RAF, una unit\u00e0 che aveva in dotazione gli Spitfires.\nIl 17 luglio 1941 spos\u00f2 (Cecil) Rosemary Pawle (1921\u20132004) con cui ebbe due figli: Giles (nato nel 1942) e Hugo (nato nel 1945). Divorziarono nel 1952 e Rosemary spos\u00f2 pi\u00f9 tardi John de L\u00e1szl\u00f3 (figlio del pittore Philip de L\u00e1szl\u00f3) e divenne la terza moglie di John Pratt, 5\u00ba Marchese Camden nel 1978.\nTownsend fu pi\u00f9 tardi comandante del No. 605 Squadron RAF, un'unit\u00e0 di caccia notturna, e raggiunse quindi lo staff college a partire dall'ottobre 1942. Nel gennaio 1943 fu promosso ufficiale comandante della base RAF di West Malling. Alla fine della guerra gli furono accreditati 9 aerei abbattuti (pi\u00f9 2 condivisi), due \"probabili\" e 4 danneggiati.\nNel 1944 fu nominato temporaneamente \"Equerry\" di Sua Maest\u00e0 Giorgio VI. Nello stesso anno la nomina divenne permanente ed egli serv\u00ec in tale posizione fino al 1953, quando divenne \"Extra Equerry\", un incarico onorifico che egli conserv\u00f2 fino alla morte. Nell'agosto 1950 divenne Vice-Ministro della Real Casa (\"Master of the Household\") e fu promosso Revisore dei conti (\"Comptroller\") dalla Regina Madre nel 1952. Si dimise dalle sue funzioni nella Casa Reale l'anno successivo e divenne addetto aeronautico a Bruxelles dal 1953 al 1956.\nIl colonnello Townsend \u00e8 pi\u00f9 noto alle cronache mondane per la sua sfortunata storia d'amore con la Principessa Margaret. Malgrado la sua onorevole carriera, non vi fu alcuna possibilit\u00e0 per lui di sposare la principessa, in quanto divorziato e con figli, tant'\u00e8 che la loro relazione caus\u00f2 un'enorme polemica agli inizi degli anni Cinquanta, che attir\u00f2 da subito l'attenzione della stampa. La regina Elisabetta II si trov\u00f2 infine costretta a negare il matrimonio per mantenere la stabilit\u00e0 dell'opinione pubblica nei confronti della \"Royal Family\" stessa. Pi\u00f9 tardi, egli spos\u00f2 una donna belga, Marie-Luce Jamagne.\nFu uno dei vari consulenti della pellicola cinematografica del 1969 \"Battle of Britain\".\nPeter Townsend pass\u00f2 gran parte dei suoi ultimi anni a scrivere libri storici o autobiografici. Tra essi si possono ricordare \"Earth My Friend\" (sul suo giro del mondo sul mare in solitaria effettuato negli anni cinquanta) \"Duel of Eagles\", (sulla Battaglia d'Inghilterra), \"The Odds Against Us\" (noto anche come \"Duel in the Dark\") (sui bombardamenti aerei notturni e gli scontri con la Luftwaffe nel 1940-1941), \"The Last Emperor\" (una biografia di re Giorgio VI), \"The Girl in the White Ship\" (su una giovane rifugiata vietnamita alla fine degli anni settanta, unica sopravvissuta su un battello di rifugiati) e \"The Postman of Nagasaki\" (sul bombardamento atomico di Nagasaki) e \"Time and Chance\", (un'autobiografia). Scrisse anche molti articoli e contributi su altri libri.\nFu decorato con il Royal Victorian Order (CVO) nel 1947, col Distinguished Service Order (DSO) nel (1941) e con la Distinguished Flying Cross (DFC) nel 1940. Townsend mor\u00ec nel 1995 a Rambouillet, Francia.\nUna statua di Peter Townsend \u00e8 stata eretta nella piazza a lui dedicata a King's Hill, un villaggio che si \u00e8 sviluppato sull'area del vecchio aeroporto di West Malling inglobandone le costruzioni. L'ex mensa ufficiali, sede del locale \"Borough Council\", \u00e8 stata invece ribattezzata \"Gibson Building\" in onore di Guy Gibson, comandante dei \"Distruttori di Dighe\".\nSuo figlio Giles Townsend \u00e8 Presidente della \"Cambridge Bomber and Fighter Society\"; un altro figlio, Hugo Townsend, \u00e8 sposato con Yolande, Principessa di Ligne."}
{"id": "1494544", "revid": "88740", "url": "https://it.wikipedia.org/wiki?curid=1494544", "title": "Mercatello", "text": ""}
{"id": "1494546", "revid": "119833461", "url": "https://it.wikipedia.org/wiki?curid=1494546", "title": "Pallone d'oro 2001", "text": "L\u2019edizione 2001 del Pallone d'oro, 46\u00aa edizione del premio calcistico istituito dalla rivista francese \"France Football\", fu vinta dall'inglese Michael Owen ().\nI giurati che votarono furono 51, provenienti da Albania, Andorra, Armenia, Austria, Azerbaigian, Belgio, Bielorussia, Bosnia ed Erzegovina, Bulgaria, Cipro, Croazia, Danimarca, Estonia, Finlandia, Francia, Galles, Georgia, Germania, Grecia, Inghilterra, Irlanda, Irlanda del Nord, Islanda, Isole F\u00e6r \u00d8er, Israele, Italia, Jugoslavia, Lettonia, Liechtenstein, Lituania, Lussemburgo, Macedonia, Malta, Moldavia, Norvegia, Paesi Bassi, Polonia, Portogallo, Repubblica Ceca, Romania, Russia, San Marino, Scozia, Slovacchia, Slovenia, Spagna, Svezia, Svizzera, Turchia, Ucraina e Ungheria."}
{"id": "1494548", "revid": "830939", "url": "https://it.wikipedia.org/wiki?curid=1494548", "title": "Andrejs Pumpurs", "text": "Biografia.\nCresciuto su ambo le sponde del fiume Daugava, fu uno dei tre bambini selezionati dal ministero luterano nella classe di lingua tedesca della scuola parrocchiale di Lielv\u0101rde.\nNonostante fosse stato costretto ad interrompere gli studi dopo i primi tre anni di corso, a causa della povert\u00e0 della sua famiglia, Pumpurs ebbe modo di entrare in contatto con la tradizione orale lettone, molto forte nella sua regione di nascita, e con le leggende che si sarebbero rivelate di grande ispirazione per i suoi lavori letterari futuri.\nI suoi primi poemi e bozze di carattere epico furono scritti a Piebalga, tra il 1867 e il 1872.\nDopo un breve periodo a R\u012bga, part\u00ec nel 1876 per Mosca, dove conobbe lo slavista Ivan Aksakov e l'editore Mihail Katkov grazie a Fricis Br\u012bvzemnieks.\nDivenne il primo lettone a combattere al fianco dei Serbi e dei loro alleati Russi contro l'Impero Ottomano. La sua esperienza in Serbia influenz\u00f2 fortemente il suo gi\u00e0 fervente nazionalismo. La sua carriera militare lo port\u00f2 a Sebastopoli e a Odessa, dove ricevette una educazione militare. Nel 1882 fece ritorno alla \"gubernija\" livoniana, che divenne il \"Reggimento della Daugavgr\u012bva\", partecipando in segreto ad alcune azioni del movimento \"Narodnaja Volja\". Dal 1895 lavor\u00f2 per il quartier generale di Daugavpils, viaggiando molto per conto dell'Esercito Russo, fino alla sua morte, dovuta ai reumatismi contratti dopo un viaggio in Cina."}
{"id": "1494549", "revid": "21981", "url": "https://it.wikipedia.org/wiki?curid=1494549", "title": "R\u012bga", "text": ""}
{"id": "1494550", "revid": "1305772", "url": "https://it.wikipedia.org/wiki?curid=1494550", "title": "Ellera", "text": ""}
{"id": "1494551", "revid": "320578", "url": "https://it.wikipedia.org/wiki?curid=1494551", "title": "Farina gegenueber", "text": ""}
{"id": "1494553", "revid": "167080", "url": "https://it.wikipedia.org/wiki?curid=1494553", "title": "Storia africana", "text": ""}
{"id": "1494554", "revid": "320578", "url": "https://it.wikipedia.org/wiki?curid=1494554", "title": "Farina gegenuber", "text": ""}
{"id": "1494556", "revid": "767487", "url": "https://it.wikipedia.org/wiki?curid=1494556", "title": "Dimensioni. Rivista abruzzese di cultura e d'arte", "text": "Dimensioni \u00e8 stata una rivista di arte e letteratura fondata a Sulmona nel 1957 dai docenti Ottaviano Giannangeli e Fausto Brindesi. Dalla met\u00e0 del 1958 la sede della rivista pass\u00f2 a Lanciano, e a Giannangeli si aggiunsero, come direttori, i poeti e giornalisti Giammario Sgattoni e Giuseppe Rosato, fino alla sua chiusura nel 1974.\nAnimata da un gruppo di giovani abruzzesi che dopo l'universit\u00e0 decisero di vivere e operare in provincia, \"Dimensioni\", volle essere luogo di incontro e di scambio tra la cultura nazionale e le nuove intellettualit\u00e0 che si facevano strada a livello locale.\nCaratteristiche.\n\"Dimensioni. Rivista abruzzese di cultura e d'arte\" \u00e8 stata dapprima stampata a Sulmona, presso la Tipografia Labor, e poi a Lanciano, per i tipi della C.E.T. (Cooperativa Editoriale Tipografica). La rivista \u00e8 stata fondata da Ottaviano Giannangeli e Fausto Brindesi, e diretta, successivamente, da Giannangeli insieme a Giammario Sgattoni e Giuseppe Rosato; il direttore responsabile era Marcello Martelli. Nonostante si proponesse, inizialmente, come rivista mensile, \"Dimensioni\" non rispett\u00f2 mai questa scadenza (nel primo anno, ad esempio, uscirono 6 numeri).\nStoria.\nIn un Abruzzo ancora arretrato sotto molteplici aspetti, \"Dimensioni\" combatt\u00e9 la battaglia contro l'isolamento culturale, per la creazione di moderne strutture universitarie, per arrestare la \"fuga dei cervelli\", per creare comunque occasioni di crescita e di promozione del patrimonio culturale e delle risorse umane della regione. In quest'ambito la rivista, con il suo gruppo, si inser\u00ec con estrema vivacit\u00e0 nel dibattito nazionale e si pose all'attenzione di un vasto pubblico e della critica specializzata.\nAlla rivista collaborarono firme della cultura nazionale, insieme a una folta schiera di intellettuali abruzzesi. Sgattoni vi pubblic\u00f2 gran parte della sua produzione poetica, insieme a una lunga serie di interventi critici e di schede di lettura a testimonianza di un ventaglio veramente ampio di interessi e competenze.\nAll'interno della rubrica \"Fuori testo\", che rappresentava forse il luogo della riflessione e della coscienza della rivista, i tre animatori del periodico (Giannangeli, Rosato e Sgattoni) erano soliti fare il punto sul lavoro svolto e dialogare con i lettori e con s\u00e9 stessi: qui i curatori proposero i propri punti di vista e le proprie interpretazioni della realt\u00e0 culturale italiana e abruzzese in particolare.\nSostenuta da un piccolo gruppo di fedeli abbonati e da qualche istituto di credito locale, la rivista visse fino al 1974, quando, di fronte alle crescenti difficolt\u00e0 di ordine economico, interruppe definitivamente le pubblicazioni.\nPrincipali firme della rivista.\nLaudomia Bonanni, Ermanno Circeo, Pietro Civitareale, Francesco Flora, Francesco Paolo Giancristofaro, Massimo Grillandi, Caterina Lelj, Renato Minore, Mario Luzi, Gino Nogara, Rino Panza, Mario Pomilio, Giuseppe Porto, Salvatore Quasimodo, Nerio Rosa, Aleardo Rubini, Benito Sablone, Mario Sansone, Pasquale Scarpitti, Giovanni Titta Rosa, Paolo Toschi, Diego Valeri, Mario Vecchioni. Sulla rivista compaiono anche scritti originali di Ignazio Silone."}
{"id": "1494561", "revid": "167080", "url": "https://it.wikipedia.org/wiki?curid=1494561", "title": "Regno di Kerma", "text": ""}
{"id": "1494562", "revid": "107831", "url": "https://it.wikipedia.org/wiki?curid=1494562", "title": "Noce di Benevento", "text": "Il noce di Benevento era un antico e frondoso albero di noce consacrato al dio germanico Odino, intorno al quale si riuniva una comunit\u00e0 di Longobardi stanziati nei pressi di Benevento a partire dal VI secolo, nei territori originariamente abitati dai Sanniti. La celebrazione di riti pagani e religiosi, che prevedevano si appendesse al noce una pelle di capro, ha dato vita a varie leggende che si sono perpetuate nei secoli, riguardante \ncerimonie e rituali magici officiati da streghe in occasione di sabba.\nStoria.\nIl culto di Iside.\nSin dall'epoca romana si era diffuso per un breve periodo a Benevento il culto di Iside, dea egizia della magia; l'imperatore Domiziano aveva anche fatto erigere un tempio in suo onore. All'interno di questo culto, Iside faceva parte di una sorta di Trimurti, cio\u00e8 assumeva un triplice aspetto: veniva infatti identificata anche con Ecate, dea degli inferi, e Diana, dea della caccia. Il culto di Iside sta probabilmente alla base di elementi di paganesimo che perdurarono nei secoli successivi: le caratteristiche di alcune streghe sono ricollegabili a quelle di Ecate, ed inoltre lo stesso nome con cui viene indicata la strega a Benevento, \"janara\", sembra possa derivare da quello di Diana.\nI rituali longobardi.\nIl protomedico beneventano Pietro Piperno nel suo saggio \"Della superstitiosa noce di Benevento\" (1639, traduzione dall'originale in latino \"De Nuce Maga Beneventana\") fa risalire le radici della leggenda delle streghe al VII secolo. All'epoca Benevento era capitale di un ducato longobardo e gli invasori, pur formalmente convertitisi al cattolicesimo, non rinunciarono alla loro religione tradizionale pagana. Sotto il duca Romualdo essi adoravano una vipera d'oro (forse alata, o con due teste), che probabilmente ha qualche relazione con il culto di Iside di cui sopra, dato che la dea era capace di dominare i serpenti. Cominciarono a svolgere un rito singolare nei pressi del fiume Sabato che i Longobardi erano soliti celebrare in onore di Wotan, padre degli d\u00e8i: veniva appesa, ad un albero sacro, la pelle di un caprone. I guerrieri si guadagnavano il favore del dio correndo freneticamente a cavallo attorno all'albero colpendo la pelle con le lance, con l'intento di strapparne brandelli che poi mangiavano. In questo rituale si pu\u00f2 riconoscere la pratica dello S\"paragmos\", il corpo sacrificato e fatto a pezzi, che diviene pasto rituale dei fedeli per ricongiungersi alla divinit\u00e0 adorata e alla madre terra.\nI beneventani cristiani avrebbero collegato questi riti esagitati alle gi\u00e0 esistenti credenze riguardanti le streghe: le donne e i guerrieri erano ai loro occhi le lamie, il caprone l'incarnazione del diavolo, le urla riti orgiastici. Un sacerdote di nome Barbato accus\u00f2 esplicitamente i dominatori longobardi di idolatria. Secondo la leggenda, nel 663 il duca Romualdo, essendo Benevento assediata dalle truppe dell'imperatore bizantino Costante II, promise a Barbato di rinunciare al paganesimo se la citt\u00e0 - e il ducato - fossero stati risparmiati. Costante si ritir\u00f2 (secondo la leggenda, per grazia divina) e Romualdo fece Barbato vescovo di Benevento. Barbato stesso abbatt\u00e9 l'albero sacro e ne strapp\u00f2 le radici, facendo costruire nel posto una chiesa, chiamata Santa Maria in Voto. Romualdo continu\u00f2 ad adorare in privato la vipera d'oro, finch\u00e9 la moglie Teodorada la consegn\u00f2 a Barbato che la fuse ottenendo un calice per l'eucaristia.\nTale leggenda non collima esattamente con i dati storici: nel 663 era duca di Benevento Grimoaldo, mentre Romualdo I sarebbe subentrato al predecessore, divenuto nel frattempo re dei Longobardi, soltanto nel 671; inoltre, la moglie di Romualdo I si chiamava Teuderada (\"Theuderada\") e non Teodorada, che era invece la moglie di Ansprando e madre di Liutprando. In ogni caso, Paolo Diacono non fa alcun cenno alla leggenda, n\u00e9 a una presunta fede pagana di Romualdo, molto pi\u00f9 probabilmente di credo ariano come il padre Grimoaldo. Le riunioni sotto il noce, uno dei tratti salienti della leggenda delle streghe, provengono quindi molto probabilmente da queste usanze longobarde; tuttavia si ritrovano anche nelle pratiche di culto di Artemide (la dea greca in parte assimilabile ad Iside) svolte nella citt\u00e0 di Caria.\nNei secoli successivi la leggenda delle streghe prese corpo. A partire dal 1273 tornarono a circolare testimonianze di riunioni stregonesche a Benevento. In base alle dichiarazioni di tale Matteuccia da Todi, processata per stregoneria nel 1428, esse si svolgevano sotto un albero di noce, e si credette che fosse l'albero che doveva essere stato abbattuto da San Barbato, forse risorto per opera del demonio. Pi\u00f9 tardi, nel XVI secolo, sotto un albero furono rinvenute ossa spolpate di fresco: andava creandosi un'aura di mistero attorno alla faccenda, che diveniva gradualmente pi\u00f9 complessa.\nIl noce.\nSecondo le testimonianze delle presunte streghe, il noce doveva essere un albero alto, sempreverde e dalle qualit\u00e0 nocive. Sono svariate le ipotesi sull'ubicazione della \"Ripa delle Janare\", il luogo sulla riva del Sabato dove si sarebbe trovato il noce. La leggenda non esclude che potessero essere pi\u00f9 di uno. Pietro Piperno, pur proponendosi di smentire la diceria, inser\u00ec nel suo saggio una piantina che indicava una possibile collocazione del rinato noce di San Barbato, nonch\u00e9 della vipera d'oro longobarda, nelle terre del nobile Francesco di Gennaro, dove era stata apposta un'iscrizione per ricordare l'opera del santo. Altre versioni vogliono il noce posto in una gola detta Stretto di Barba, sulla strada per Avellino, dove si trova un boschetto fiancheggiato da una chiesa abbandonata, o in un'altra localit\u00e0 di nome \"Piano delle Cappelle\". Ancora, si parla della scomparsa \"Torre Pagana\", sulla quale fu costruita una cappella dedicata a San Nicola dove il santo avrebbe fatto numerosi miracoli.\nI sabba e i malef\u00ecci.\nLa leggenda vuole che le streghe, indistinguibili dalle altre donne di giorno, di notte si ungessero le ascelle (o il petto) con un unguento e spiccassero il volo pronunciando una frase magica (riportata all'inizio della pagina), a cavallo di una scopa di saggina o, secondo altre versioni, in groppa ad un \u00abcastrato negro\u00bb voltandogli le spalle. Contemporaneamente le streghe diventavano incorporee, spiriti simili al vento: infatti le notti preferite per il volo erano quelle di tempesta. Si credeva inoltre che ci fosse un ponte in particolare dal quale le streghe beneventane erano solite lanciarsi in volo, il quale perci\u00f2 prese il nome di \"ponte delle janare\", distrutto durante la seconda guerra mondiale.\nAi sabba sotto il noce prendevano per\u00f2 parte streghe di varia provenienza. Questi consistevano di banchetti, danze, orge con spiriti e demoni in forma di gatti o caproni, e venivano anche detti \"giochi di Diana\".\nDopo le riunioni, le streghe seminavano l'orrore. Si credeva che fossero capaci di causare aborti, di generare deformit\u00e0 nei neonati facendo loro patire atroci sofferenze, che sfiorassero come una folata di vento i dormienti, e fossero la causa del senso di oppressione sul petto che a volte si avverte stando sdraiati. Si temevano anche alcuni dispetti pi\u00f9 \"innocenti\", per esempio che facessero ritrovare di mattina i cavalli nelle stalle con la criniera intrecciata, o sudati per essere stati cavalcati tutta la notte. In alcuni piccoli paesini campani, tra gli anziani circolano ancora voci secondo cui le streghe di Benevento, di notte, rapiscano i neonati dalle culle per passarseli tra loro, gettandoli sul fuoco, e terminato il gioco li riportino l\u00ec dove li avevano presi.\nLe janare, grazie alla loro consistenza incorporea, entravano in casa passando sotto la porta (in corrispondenza con un'altra possibile etimologia del termine da \"ianua\", porta). Per questo si era soliti lasciare una scopa o del sale sull'uscio: la strega avrebbe dovuto contare tutti i fili della scopa o i grani di sale prima di entrare, ma nel frattempo sarebbe giunto il giorno e sarebbe stata costretta ad andarsene. I due oggetti hanno un valore simbolico: la scopa \u00e8 un simbolo fallico contrapposto alla sterilit\u00e0 portata dalla strega, il sale si riconnette con una falsa etimologia alla Salus\nPropriet\u00e0.\nAlberi sacri a Giove, i noci hanno sempre goduto di particolari attribuzioni: dall'aspetto ambivalente, sia diurno che notturno, erano considerati portatori di un potere curativo, che poteva tuttavia diventare nocivo se non trattato adeguatamente. Ai suoi frutti erano attribuite qualit\u00e0 arcane, capaci di ridestare impulsi sessuali, per il loro guscio affine alle gonadi maschili; e d'altra parte la loro forma interna ricorda quella del cervello umano, e dunque usati, secondo la dottrina delle segnature, per guarire i mali di testa. Ancora oggi ad esempio il noce \u00e8 uno dei fiori di Bach, denominato \"walnut\"."}
{"id": "1494564", "revid": "167080", "url": "https://it.wikipedia.org/wiki?curid=1494564", "title": "Regno di Kush", "text": ""}
{"id": "1494566", "revid": "320578", "url": "https://it.wikipedia.org/wiki?curid=1494566", "title": "Farina gegen\u00fcber", "text": ""}
{"id": "1494577", "revid": "14691", "url": "https://it.wikipedia.org/wiki?curid=1494577", "title": "Ilhas do Borlavento", "text": ""}
{"id": "1494578", "revid": "14691", "url": "https://it.wikipedia.org/wiki?curid=1494578", "title": "Barlavento", "text": ""}
{"id": "1494580", "revid": "14691", "url": "https://it.wikipedia.org/wiki?curid=1494580", "title": "Barlaventos", "text": ""}
{"id": "1494581", "revid": "14691", "url": "https://it.wikipedia.org/wiki?curid=1494581", "title": "Sotaventos", "text": ""}
{"id": "1494583", "revid": "1924342", "url": "https://it.wikipedia.org/wiki?curid=1494583", "title": "Still Not Getting Any...", "text": "Still Not Getting Any... \u00e8 il secondo album della band canadese Simple Plan, pubblicato il 26 ottobre 2004. L'album ha venduto solo negli Stati Uniti pi\u00f9 di un milione di copie, aggiudicandosi il disco di platino. Inoltre, \u00e8 stato certificato quadruplo disco di platino in Canada vendendo oltre 240.000 copie e doppio disco di platino in Australia (140.000 copie)."}
{"id": "1494584", "revid": "63945", "url": "https://it.wikipedia.org/wiki?curid=1494584", "title": "NBA draft", "text": ""}
{"id": "1494585", "revid": "14691", "url": "https://it.wikipedia.org/wiki?curid=1494585", "title": "Boa Vista (isola)", "text": ""}
{"id": "1494593", "revid": "1272592", "url": "https://it.wikipedia.org/wiki?curid=1494593", "title": "Elioscopio", "text": "Il primo elioscopio fu inventato da Galileo Galilei e fu grazie ad esso che egli scopr\u00ec l'esistenza delle macchie solari. Il metodo usato da Galileo consisteva nell'oscurare la stanza da cui effettuava le osservazioni e, invece di osservare direttamente il sole, guardare l'immagine proiettata su un foglio bianco di carta posto ad un metro circa dall'oculare.\nL'elioscopio \u00e8 un prisma diagonale con oculare di tipo kellner che permette l'osservazione del sole indebolendone l'intensit\u00e0."}
{"id": "1494600", "revid": "265329", "url": "https://it.wikipedia.org/wiki?curid=1494600", "title": "D'oh", "text": ""}
{"id": "1494603", "revid": "149485", "url": "https://it.wikipedia.org/wiki?curid=1494603", "title": "Wilma Aris", "text": "Biografia.\nGli inizi.\nFiglia dell'attrice Mara Carisi (che diventa madre a diciott'anni e la chiama Wilma in omaggio a Wilma Banky, attrice nota tra gli altri per il film \"Il figlio dello sceicco\", con Rodolfo Valentino), all'et\u00e0 di otto anni il padre abbandona la famiglia; la madre, nonostante le difficolt\u00e0 economiche sopraggiunte, cresce la figlia nella loro casa in via Susa a Torino riuscendo anche a farle sviluppare le sue qualit\u00e0 artistiche, iscrivendola alla scuola di danza classica del maestro Grazioso Cecchetti, noto insegnante della \"Scuola di Ballo\" del Teatro Regio (situata in via Rossini), e a scuola di pianoforte.\nIn seguito, quando Wilma \u00e8 ormai adolescente, fa partecipare la figlia a sfilate di moda come indossatrice e a concorsi di bellezza, che spesso vince grazie alla sua notevole avvenenza (ad esempio \"Miss Cinema\"): ed \u00e8 proprio grazie alla sua bellezza che un giorno del 1951, mentre attraversa piazza Solferino, viene notata da Wanda Osiris, che sta presentando al teatro Alfieri la sua rivista \"Galanteria\" e che la invita ad un'audizione, che Wilma supera, diventando soubrette a soli quattordici anni.\nQualche giorno dopo effettua un provino anche con la compagnia di Erminio Macario, superandolo, ma la madre sceglie per la figlia la Osiris, poich\u00e9 con il comico torinese Wilma avrebbe dovuto effettuare delle tourn\u00e9e in tutta Europa e non solo in Italia (come con la soubrette romana). \u00c8 l'inizio di una notevole carriera, che presto verr\u00e0 interrotta.\nIl successo.\nPresto i giornali italiani iniziano a parlare di Wilma Aris (questo \u00e8 il nome d'arte scelto) come della pi\u00f9 giovane soubrette italiana: il successo che la ragazza riscuote, non solo per la sua notevole bellezza ma anche per le capacit\u00e0 nel ballo, nel canto e nella recitazione, la portano a lavorare con tutte le pi\u00f9 note compagnie italiane, da quella di Walter Chiari (in \"Tutto fa Broadway\") a quella di Carlo Dapporto in \"Baracca e burattini\".\nIl cinema.\nLo sbocco naturale a questo punto della carriera \u00e8 il cinema: il debutto avviene nel 1953 con \"Ci troviamo in galleria\" di Mauro Bolognini, che riscuote anche molto successo all'estero, specialmente in Francia (con il titolo \"Une fille formidable\"); anche per questo motivo viene chiamata dal regista Jean Boyer per \"Ces voyous d'hommes\", uscito in Italia con il titolo Il paese dei campanelli, dove recita insieme ad una giovane Sophia Loren.\nRecita anche in \"Teodora, imperatrice di Bisanzio\" di Riccardo Freda (con Gianna Maria Canale e Irene Papas), in \"Gli uomini, che mascalzoni\" di Glauco Pellegrini (dove ritrova Walter Chiari) e in \"Viva la rivista!\" di Enzo Trapani (in cui lavora insieme a Isa Barzizza, Carlo Campanini e nuovamente Chiari e Dapporto)\nIl ritiro.\nAlla fine del 1954 a Wilma viene proposto un contratto con la compagnia di Ugo Tognazzi: potrebbe raggiungere presto le vette dello spettacolo italiano, ma proprio alla vigilia della firma scappa di casa (ancora minorenne) per sposarsi con un industriale di Parma che ha conosciuto qualche settimana prima al Teatro Lirico di Milano, e si ritira a vita privata.\nDal matrimonio nascono due figli, il primogenito nel 1955 (e Mara Carisi, a soli 36 anni, diventa una delle pi\u00f9 giovani nonne italiane); le sue inclinazioni artistiche le sfoga nella fotografia, filmando le imprese del marito che ama gareggiare in corse automobilistiche (parteciper\u00e0 anche ad alcune edizioni della Mille miglia).\nAlla fine degli anni sessanta si separa e si trasferisce a Roma.\nIl ritorno e la nuova attivit\u00e0 come fotografa.\nNella capitale inizia a collaborare con il percussionista Karl Potter, diventando suonatrice di congas e formando un'orchestra tutta femminile; in questo periodo ritorna, seppur sporadicamente, a recitare, e recita anche in L'Agnese va a morire (dal romanzo di Renata Vigan\u00f2) di Giuliano Montaldo, con Michele Placido.\nSi trasferisce poi a Londra dove inizia una nuova attivit\u00e0 come fotografa, utilizzando il suo vero nome ed esponendo in Inghilterra e Danimarca, oltre che in Italia."}
{"id": "1494608", "revid": "767487", "url": "https://it.wikipedia.org/wiki?curid=1494608", "title": "Elend (gruppo musicale)", "text": "Gli Elend sono un gruppo musicale dark ambient dalle influenze gotiche ed orchestrali formato nel 1993 a Parigi dal compositore e multi-strumentista Iskandar Hasnawi (Francia) e da Renaud Tschirner (Austria).\nLa loro musica pu\u00f2 essere descritta come un dark ambient dalle influenze gotiche ed orchestrali. Il nome del gruppo, in tedesco, significa \"miseria\".\nStoria degli Elend.\nGli Elend si formarono nel 1993 a Parigi grazie al compositore e multi-strumentista Iskandar Hasnawi ed all'austriaco Renaud Tschirner. Dall'ingresso nel gruppo del tastierista, programmatore ed ingegnere del suono S\u00e9bastien Roland nel 1997, gli Elend hanno continuato ad accogliere numerosi strumentisti nel corso della loro esistenza: il violinista David Kempf (2000-oggi) ed i soprani Eve-Gabrielle Siskind (1994-1995), Nathalie Barbary (1995-2003), Esteri R\u00e9mond (2003-present) e Laura Angelmayer (2005-present).\nAnche gli Elend, come la maggior parte delle band dark ambient, sono stati influenzati dalla parte atmosferica della scena metal; nel caso dei francesi c'\u00e8 soprattutto quella death e black metal: infatti alcuni componenti della band francese sono (o sono stati) contemporaneamente anche membri dei \"blackster\" Korovakill e Mestema.\nGli Elend venivano spesso classificati come gruppo metal quando erano sotto contratto per la Holy Records, che era dedita quasi esclusivamente a proporre gruppi metal. Tuttavia, seppure nel loro primo album fosse frequente l'uso di voce screaming e di orchestrazioni violente e dissonanti, la loro musica non \u00e8 mai stata collegabile direttamente al genere metal.\nIn effetti le loro influenze sono rintracciabili, soprattutto per il capolavoro \"A world in their scream\" (sintesi di tutti i loro sforzi) nelle pi\u00f9 strane sperimentazioni orchestrali avant-garde del XX secolo, come Giacinto Scelsi, Luigi Nono e Gustav Mahler.\nGli Elend dopo i primi tre album usciti per la Holy Records, firmano il contratto per una grossa label indipendente, la Music for Nations e cos\u00ec nel 1998 esce il nuovo album \"The Umbersun\".\nOfficium tenebrarum.\nI primi album degli Elend, appartenenti all'Officium Tenebrarum, vedevano l'utilizzo di samplers e sintetizzatori per creare un suono denso e carico di orrore.\nNella liturgia cattolica l'\"officium tenebrarum\" \u00e8 la recita dell'Ufficio divino celebrato nella Settimana Santa. \nRisalenti almeno dall'VIII secolo, conobbero una buona popolarit\u00e0 nel XVII secolo con il nome di \"le\u00e7ons de t\u00e9n\u00e8bres\" (letture, o lezioni, delle Tenebre) o semplicemente \"Tenebrae\", e arrivando ad essere considerate un sottogenere della musica barocca francese.\nLe Tenebre prevedono lo spegnimento di tutte le luci, con l'eccezione di una singola candela lasciata accesa e nascosta dietro l'altare. Alla fine dell'Ufficio ha luogo il \"terremoto\" o \"strepitus\". La candela veniva a quel punto mostrata, come prova e simbolo della Resurrezione. Questo benvenuto alla luce viene invertito nell\"'Officium\" degli Elend, dove diviene una discesa nella tenebra assoluta, completata dai riferimenti continui al tema cristiano della ribellione del primo Arcangelo. All'interno dell'Officium appaiono vari cori in ebraico e latino oltre che in inglese.\nIl ciclo dei Venti.\nNegli album pi\u00f9 recenti composti dal trittico del \"Winds Cycle\" (trad: il ciclo dei Venti), il suono degli Elend si \u00e8 espanso fino ad incorporare elementi di musica industriale, e si affidano ora quasi esclusivamente a strumenti acustici e ad una orchestra da camera per ottenere un suono pi\u00f9 pieno e naturale.\nSia musicalmente che dal punto di vista concettuale si tratta di una serie di opere molto diverse da quelle del ciclo precedente. Le atmosfere si fanno pi\u00f9 soffuse e complesse per tornate gradualmente alla violenza, il cantato scream sparisce dalle composizioni mentre fanno la loro apparizione influenze derivate dalla musica elettronica, e in particolare industrial.\nI testi derivano da un lungo poema epico scritto dai componenti del gruppo, che mescola riferimenti dai miti greci ed esperienze personali, poema chi sviluppa lungo tutto l'arco dei tre album.\nIl \"Winds Cycle\" doveva essere inizialmente composto da cinque album, ma prima della pubblicazione di \"A World in Their Screams\" la lunghezza del ciclo \u00e8 stata ridotta a tre album."}
{"id": "1494615", "revid": "1982", "url": "https://it.wikipedia.org/wiki?curid=1494615", "title": "Armadio della vergogna", "text": "Armadio della vergogna \u00e8 un'espressione del giornalismo italiano usata per la prima volta dal cronista Franco Giustolisi in alcune inchieste per il settimanale \"l'Espresso\".\nEssa fa riferimento a un armadio, rinvenuto nel 1994 in un locale di palazzo Cesi-Gaddi in via degli Acquasparta nella citt\u00e0 di Roma, nel quale erano contenuti fascicoli d'inchiesta riguardanti il periodo della seconda guerra mondiale. Si trattava di 695 \"dossier\" e un Registro Generale riportante 2.274 notizie di reato, raccolte dalla Procura generale del Tribunale supremo militare, relative a crimini di guerra commessi sul territorio italiano durante la campagna d'Italia (1943-1945) dalle truppe nazifasciste.\nStoria.\nIl ritrovamento e le inchieste di Giustolisi.\nNel 1994 il procuratore militare Antonino Intelisano (che si stava occupando del processo contro l'ex SS Erich Priebke) rinvenne in uno sgabuzzino della cancelleria della procura militare nel Palazzo Cesi-Gaddi, a Roma, un armadio, rimasto per anni con le ante rivolte verso il muro, nel quale c'erano documenti \"archiviati provvisoriamente\" decine di anni prima. Tra i documenti ritrovati anche un promemoria prodotto dal comando dello \"Special Operations Executive\" , dal titolo \"Atrocities in Italy\" (Atrocit\u00e0 in Italia), con stampigliato il timbro \"secret\", frutto della raccolta delle testimonianze e dei risultati dei primi accertamenti effettuati sui casi di violenze da parte dei nazifascisti, che al termine della guerra era stato consegnato alla magistratura italiana.\nDopo il ritrovamento dei fascicoli, Franco Giustolisi e Alessandro De Feo denunciarono l'insabbiamento dei fascicoli processuali con una serie di inchieste: la prima pubblicata il 22 agosto 1996 dal titolo \"Una, cento, mille Ardeatine\", la seconda il 27 maggio 1999 \"Cinquant'anni di insabbiamenti.\" Giustolisi continu\u00f2 ad indagare e pubblic\u00f2 il 9 novembre 2000 l'articolo \"L'Armadio della vergogna\", espressione con cui viene definita la vicenda dell'occultamento. In un saggio di approfondimento pubblicato dalla rivista Micromega, \"Gli scheletri nell'armadio\", Franco Giustolisi analizz\u00f2 le motivazioni dell'occultamento indicando nella Ragion di Stato tale comportamento omissivo e pubblicando il carteggio tra il ministro degli esteri Gaetano Martino ed il ministro della difesa Paolo Emilio Taviani che confermavano queste ipotesi.\nLe indagini successive.\nIn seguito alle inchieste di Giustolisi, grazie al forte impegno delle comunit\u00e0 locali e dell'associazionismo vicino alle vittime delle stragi nazifasciste, ci fu grande attenzione e interessamento all'avvenimento da parte dell'opinione pubblica. Il Consiglio della magistratura militare con una relazione finale nel 1999 e poi la II Commissione Giustizia della Camera dei deputati nel 2001 ravvisarono nella gestione dei fascicoli delle anomalie, spiegate da entrambi gli organi con presumibili pressioni della politica per impedire l'azione giudiziaria contro i responsabili tedeschi \u00abper motivi di opportunit\u00e0 politica, in un certo senso una superiore ragione di stato\u00bb.\nLa commissione parlamentare d'inchiesta.\nSulla questione fu poi istituita, con legge 15 maggio 2003, n. 107 su iniziativa parlamentare del deputato Carlo Carli ed altri, una \"Commissione parlamentare di inchiesta sulle cause dell'occultamento di fascicoli relativi a crimini nazifascisti\", presieduta da Flavio Tanzilli, all'epoca esponente dell'UDC. La Commissione oper\u00f2 dall'ottobre 2003 fino alla primavera del 2006 raccogliendo una mole ragguardevole di documenti, circa 80.000, e interrogando pi\u00f9 di trenta militari, giornalisti e politici. Una certa risonanza ebbero le audizioni di Giulio Andreotti e di Oscar Luigi Scalfaro. Come ricostruito dal ricercatore Alessandro Borri, la Commissione si concentr\u00f2 su tre temi:\nLa Commissione inoltre chiar\u00ec le modalit\u00e0 del ritrovamento, avvenuto in un locale posto in un ammezzato di Palazzo Cesi, in un armadio e su una scaffalatura; e ricostru\u00ec la complessa gestione dei fascicoli: una parte di 260 fascicoli fu inviata ai tribunali ordinari nell'immediato dopoguerra, un'altra di 695 fascicoli fu chiusa con il dispositivo di \"archiviazione provvisoria\" nel 1960, un'altra ancora composta da circa 1250 fascicoli fu inviata alle varie procure militari territorialmente competenti.\nIl lavoro della Commissione non port\u00f2 ad una relazione condivisa. Al termine delle attivit\u00e0 sono emersi due orientamenti profondamente differenti: la relazione di maggioranza, a firma di Enzo Raisi, ha sottolineato come manchi il documento probante l'ingerenza politica e/o dei servizi segreti sulla magistratura militare, mentre la relazione di minoranza, a firma di Carlo Carli, \u00absi \u00e8 posta in linea di continuit\u00e0 rispetto alle indagini precedenti del Consiglio della magistratura militare e della Commissione Giustizia della Camera, cercando di precisare in che modo la \u201cragion di stato\u201d e il contesto internazionale abbiano influenzato l'azione penale contro i criminali tedeschi\u00bb.\nLe pubblicazioni postume e la desecretazione.\nNel 2004 Giustolisi pubblic\u00f2 un libro proprio con il titolo \"L'Armadio della vergogna\" in cui analizzava parte della documentazione occultata. La presidente della Camera, Laura Boldrini, ha annunciato il 15 febbraio 2016 la disponibilit\u00e0 della documentazione reperita dalla Commissione Parlamentare d'inchiesta (2003-2006) sul sito della Camera dei Deputati.\nIn una puntata dedicata della trasmissione Rai, \"La storia siamo noi\" dedicata alla vicenda, Giustolisi raccont\u00f2 l'intera vicenda dell'occultamento dei fascicoli processuali.\nI contenuti rinvenuti.\nSi tratta di materiale documentale - per lo pi\u00f9 relativi ad attivit\u00e0 istruttoria - che era stato raccolto dalla Procura generale del Tribunale supremo militare, incaricato dal Consiglio dei Ministri.\nAll'interno dell'armadio emersero fascicoli sulle pi\u00f9 importanti stragi del periodo bellico, fra le quali l'eccidio di Sant'Anna di Stazzema, l'eccidio delle Fosse Ardeatine, la strage di Marzabotto, gli eccidi di Monchio e Cervarolo, di Capistrello, di Coriza, di Lero, di Scarpanto, la strage del Duomo di San Miniato e gli eccidi dell'alto Reno."}
{"id": "1494616", "revid": "123224153", "url": "https://it.wikipedia.org/wiki?curid=1494616", "title": "Lingua pahlavi", "text": "Il termine pahlavi si riferisce al medio persiano, lingua usata anche nei testi religiosi della tradizione zoroastriana . Esso rappresenta la fase media della storia della lingua persiana, quindi, la continuazione diretta dell\u2019antico persiano d\u2019epoca Achemenide (secoli VI- IV a. C.) e l\u2019antecedente del neopersiano. Diffuso inizialmente nell\u2019Iran sud-occidentale (P\u0101rs) divenne la lingua ufficiale e letteraria dell'impero sasanide (secoli III-VII d.C.). Ben presto, si espanse in direzione settentrionale e nordorientale, soppiantando gradualmente lingue e dialetti iranici. Al termine di questi processi plurisecolari, il medio persiano gi\u00e0 all\u2019epoca della conquista araba (secoli VII-VIII d.C.), era diffuso in una cospicua parte del territorio degli odierni Iran, Afghanistan e Asia Centrale, comprese le distese del Khorasan. Il medio persiano, insieme al partico o arsacide, lingua dell\u2019impero arsacide (secoli III a. C. III d.C.), costituisce il gruppo occidentale delle lingue medio iraniche. In realt\u00e0, il termine Pahlavi \u00e8 denominazione impropria poich\u00e9 Pahlav\u012bk \u00e8 la continuazione settentrionale dell\u2019etnonimo antico iranico \"parthava\" \u201cpartico\u201d e quindi si presta meglio ad indicare il dialetto nord-occidentale (partico o arsacide). Invece, il dialetto che \u00e8 alla base del medio persiano dei testi zoroastriani \u00e8 fondamentalmente affine al \"parsik\" \u201cpersiano\u201d, dialetto sud-occidentale.\nFra tutte le lingue medio iraniche, il medio persiano \u00e8 quella che offre il maggior numero di documenti. Sono conservate monete con legende, iscrizioni su vasi, sigilli, gemme ecc. Dal III-IV secolo si conservano iscrizioni scolpite in nome dei sovrani sasanidi e di personalit\u00e0 politiche e religiose di quell\u2019epoca in Iran. Tuttavia, la documentazione principale per lo studio del medio persiano \u00e8 fornita dalla vasta letteratura di contenuto religioso (zoroastriano) e profano, composta all\u2019epoca del dominio sasanide e nei primi secoli successivi alla conquista araba (secoli VII-VIII d. C.). Grande \u00e8 anche l\u2019importanza dei documenti manichei rinvenuti all\u2019inizio del XX secolo nell\u2019oasi di Turfan (Turkestan cinese). Tra questi, il manoscritto del Salterio (sec. VII d.C.) rappresenta il pi\u00f9 antico manoscritto esistente di letteratura Pahlavi. Tracce del medio persiano sono state ritrovate anche in una collezione di papiri redatti in Egitto durante l\u2019occupazione sasanide per mano di Kosrow II (619-629 d. C.).\nSistema di scrittura.\nLa scrittura del medio persiano d\u2019epoca sasanide deriva dall'aramaico del periodo achemenide. Si \u00e8 sviluppata sia in carattere maiuscolo (principalmente in iscrizioni del III secolo d.C.), sia in carattere corsivo, usato per la comunicazione quotidiana (lettere, liste ed anche documenti ufficiali). Da questo corsivo proviene la scrittura dei libri zoroastriani; i pi\u00f9 antichi manoscritti esistenti sono datati a partire dal XIV secolo d. C. in poi. Il frammento del Salterio (scritto nel VII secolo d.C. e rinvenuto nell\u2019oasi di Turfan), mostra alcune forme arcaiche di questa scrittura.\nFonologia.\nSistema vocalico.\nDato che la scrittura non permette di notare in maniera appropriata le vocali, i fonemi tra parentesi si riferiscono a suoni il cui status fonetico non \u00e8 ancora chiaro.\nMorfologia.\nSistema nominale.\nGenere e numero: a differenza della complessa struttura morfologica dell\u2019antico persiano, quella del medio persiano \u00e8 stata notevolmente semplificata. La fase media della storia delle lingue iraniche \u00e8 caratterizzata da profondi mutamenti nel loro sistema grammaticale. In alcune parti del discorso (soprattutto quelle nominali), il sistema flessivo antico iranico \u00e8 totalmente scomparso. Il medio persiano non conosce pi\u00f9 alcuna distinzione di genere; si \u00e8 definitivamente estinta la categoria del duale dell\u2019antico persiano ma si mantiene la forma plurale antico iranica con il suffisso \"-\u0101n\".\nPronomi: i pronomi personali hanno una forma piena ed una enclitica. \nPronomi dimostrativi: \"im\" (\u2018questo\u2019), \"\u0113d\" (\u2018questo\u2019), \"\u0113n\" (\u2018questo\u2019), \"\u014dy\" (\u2018quello\u2019), \"\u0101n\" (\u2018quello\u2019). Solo \"im\" e \"\u014dy\" hanno le forme plurali che sono, rispettivamente, \"im\u0113\u0161\u0101n\" (\u2018questi\u2019) e \"aw\u0113\u0161an\" (\u2018quelli\u2019). Pronomi interrogativi: \"k\u0113\" (\u2018chi?\u2019), \"\u010d\u0113\" (\u2018cosa?\u2019), \"k\u0113k\u0113\" (\u2018qualcuno\u2019). Gli avverbi interrogativi sono invece k\u016b (\u2018dove?\u2019), \"kay\" (\u2018quando?\u2019), \"\u010diy\u014dn\" (\u2018perch\u00e9?\u2019), \"\u010dim\" (\u2018perch\u00e9?\u2019).\nSistema verbale.\nCon la radice del presente si formano il presente indicativo, il congiuntivo, l\u2019ottativo e l\u2019imperativo. Con la radice del passato si costituiscono i tempi del passato indicativo, congiuntivo ed ottativo.\nTempi: presente, passato remoto, trapassato prossimo, passato prossimo, trapassato. Si costruiscono combinando insieme i temi con un verbo ausiliare: \"b\u016bdan\" ('essere') o \"est\u0101dan\" ('stare').\nDi seguito la coniugazione del verbo \"\u0161udan\" ('andare'):\nModi: indicativo, imperativo, congiuntivo, ottativo. Gli ultimi due erano impiegati sporadicamente e solo con certe persone. L\u2019imperativo non ha desinenze nella seconda persona singolare e corrisponde al presente indicativo nella prima e seconda persona plurale. L\u2019infinito ha due forme: una breve identical al participio passato ed una lunga che si forma aggiungendo il suffisso \u2013an al tema del passato es. Perda (\u2018dare\u2019), geriftan (\u2018prendere\u2019), est\u0101dan (\u2018stare\u2019).\nVoci: attiva, passiva.\nSintassi e lessico.\nA causa della perdita del sistema dei casi antico iranico, l\u2019ordine delle parole \u00e8 meno libero. L\u2019ordine diventa soggetto \u2013 complemento indiretto \u2013 complemento oggetto \u2013 verbo. Per quanto concerne il lessico, la lingua pahlavi ha numerosi prestiti dal sanscrito, dal greco e dall\u2019aramaico.\nEsempio di testo medio persiano.\nDal \"K\u0101rn\u0101mag \u012b Ardax\u0161\u012br \u012b P\u0101bag\u0101n\", I, 1-6)pad K\u0101rn\u0101mag \u012b Ardax\u0161\u012br \u012b P\u0101bag\u0101n \u0113d\u014dn nibi\u0161t \u0113st\u0101d k\u016b pas az marg \u012b Alaksandar \u012b Hr\u014dm\u0101y\u012bg [andar] \u0112r\u0101n\u0161ahr 240 kadag-xwad\u0101y b\u016bdSpah\u0101n ud P\u0101rs ud kust\u012bh\u0101 \u012b awi\u0161 nazd\u012bktar pad dast \u012b Ardaw\u0101n s\u0101l\u0101r b\u016bdP\u0101bag marzob\u0101n ud \u0161ahry\u0101r \u012b P\u0101rs b\u016bd ud az gum\u0101rdag\u0101n \u012b Ardaw\u0101n b\u016bdArdaw\u0101n pad Staxr ni\u0161astud P\u0101bag r\u0101y \u0113\u010d frazand \u012b n\u0101m-burd\u0101r n\u0113 b\u016bdud S\u0101s\u0101n \u0161ub\u0101n \u012b P\u0101bag b\u016bd ud hamw\u0101r ab\u0101g g\u014dspand\u0101n b\u016bd ud az t\u014dhmag \u012b D\u0101r\u0101 \u012b D\u0101r\u0101y\u0101n b\u016bd\u2026\nTraduzione.\nNel libro delle gesta di Arda\u0161\u012br, figlio di P\u0101pak, \u00e8 scritto cos\u00ec: dopo la morte di Alessandro il Macedone vi furono [nel] regno d\u2019Iran 240 sovrani indipendenti.Isfah\u0101n, P\u0101rs e le regioni contigue furono sotto il dominio (letteralmente \u2018in mano\u2019) del principe Ardav\u0101n.P\u0101pak era margravio e governatore del P\u0101rs, ed era [uno] dei vassalli di Ardav\u0101n.Ardav\u0101n risiedeva in IstaxrE P\u0101pak non aveva un figlio che ne continuasse (letteralmente \u2018portasse\u2019) il nome.E S\u0101s\u0101n era pastore di P\u0101pak e stava sempre insieme con le greggi, per\u00f2 era della famiglia di Dario\u2026"}
{"id": "1494621", "revid": "176809", "url": "https://it.wikipedia.org/wiki?curid=1494621", "title": "Carta da orienteering", "text": ""}
{"id": "1494622", "revid": "176809", "url": "https://it.wikipedia.org/wiki?curid=1494622", "title": "Mappa da orienteering", "text": ""}
{"id": "1494626", "revid": "599013", "url": "https://it.wikipedia.org/wiki?curid=1494626", "title": "Sbarramento di Tenne-Novale", "text": "Lo sbarramento di Tenne-Novale (in tedesco Sperre Tennerhof-Ried) \u00e8 uno sbarramento facente parte del \"XIV settore di copertura Isarco\" del Vallo alpino in Alto Adige, che si trova presso Colle Isarco (\"ted. Gossensass\") nei pressi di Vipiteno, in Alto Adige.\nStoria.\nLa costruzione di uno sbarramento per la protezione della citt\u00e0 di Vipiteno fu idealizzato nel 1939. Questo sbarramento aveva la funzione di raddoppiare la prima linea difensiva, dopo lo sbarramento del Brennero, e prevedeva un ampio settore di copertura: dalle dorsali di monte Alto (ted. \"Hocheck\") - cima di Tempo (ted. \"Wetterspiel\"), scendeva dal monte Velo (ted. \"Schleyerberg\") sul fondo valle e risaliva ad est, sulla cima Gallina (ted. \"H\u00fchnerspiel\") per collegarsi alla bretella prevista tra il I e il II sistema difensivo.\nIn realt\u00e0 questo raddoppio della prima linea constava di due distinti sbarramenti:\nIn totale lo sbarramento prevedeva (seguendo i dettami della circolare 7000) 3 opere in caverna e 8 appostamenti in calcestruzzo, con un armamento totale di 26 mitragliatrici e 12 pezzi anticarro. Il progetto iniziale subi' delle modifiche, il numero di opere venne ridotto; nello specifico erano ora previste:\nAlla fine del 1939 erano gi\u00e0 in corso i lavori in entrambe le localit\u00e0, e nonostante fosse in voga la circolare 7000, le opere in caverna rispondevano alle caratteristiche costruttive della circolare precedente. Ad esempio l'opera 6 di Tenne (inizialmente denominata come \"centro 1\") era armata con 6 postazioni per 8 mitragliatrici e 4 pezzi anticarro, munita di un osservatorio in torretta e con due accessi, il tutto collegato a formare un'unica opera difensiva.\nCon l'arrivo della circolare 15000 nel 1940, il nuovo progetto prevedeva un robusto sbarramento di fondo valle presso le localit\u00e0 di Tenne e di Novale, aumentando quindi l'estensione alle ali e adeguando le opere gi\u00e0 in costruzione e quelle da costruire. Il nuovo progetto constava di:\nData la conformazione geografica della valle, un fossato anticarro era pressoch\u00e9 inutile, dato che i molti ponti e gallerie potevano essere facilmente minati per impedire un'invasione del nemico. In realt\u00e0 questa stretta lasciava solamente due vie per scendere lungo la valle d'Isarco: una a ovest, pi\u00f9 in quota, e l'altra a est, pi\u00f9 bassa, entrambe strette vie, fortemente presidiate.\nAlla sospensione dei lavori nel 1942, 18 opere in calcestruzzo e 4 in caverna risultavano ultimate nella parte muraria, mentre le restanti erano ancora in progetto o da progettare.\nDopo la riattivazione in ambito NATO, allo sbarramento composto di 7 opere \u00e8 stato dato il nome in codice \"Titone\". Lo sbarramento aveva assegnati: 10 ufficiali, 13 sottufficiali e 167 soldati di truppa, per un totale di 190 uomini.\nIn particolare le opere riattivate erano 6 (Opere 2, 4, 5, 6, 7, 8 e 9) con in aggiunta una postazione in vasca con un carro armato M4 Sherman (opera 4 bis)."}
{"id": "1494634", "revid": "767487", "url": "https://it.wikipedia.org/wiki?curid=1494634", "title": "Lars e una ragazza tutta sua", "text": "Lars e una ragazza tutta sua (\"Lars and the Real Girl\") \u00e8 un film del 2007 diretto da Craig Gillespie.\nIl film \u00e8 uscito nelle sale italiane il 4 gennaio 2008, distribuito dalla DNC.\nTrama.\nLars Lindstrom \u00e8 un ventisettenne introverso che vive in un piccolo paese del Wisconsin, con pochi amici ed una inesistente vita sociale. Ha molta difficolt\u00e0 ad intrattenere rapporti normali, sia con i suoi concittadini sia con suo fratello Gus e sua cognata Karin. Un giorno confessa al fratello di aver conosciuto la donna dei suoi sogni, Bianca, una dolce e timida ragazza incontrata su internet.\nGus e Karin rimangono per\u00f2 letteralmente senza parole quando conoscono Bianca: infatti non si trovano davanti una ragazza in carne e ossa, bens\u00ec una real doll in silicone a grandezza naturale. Lars presenta Bianca come una missionaria di origini brasiliane e danesi costretta su una sedia a rotelle. Preoccupati per la salute mentale di Lars, i due si rivolgono ad una specialista per chiedere consigli.\nLa dottoressa gli consiglia di assecondare Lars in tutto e per tutto, asserendo che \u00e8 l'unico modo per aiutare Lars a trovare un equilibrio stabile per uscire dalla realt\u00e0 distorta che si \u00e8 creato. Per aiutare Lars, si mobiliter\u00e0 l'intera comunit\u00e0, assecondando il ragazzo e trattando Bianca come una persona normale. Ma per ironia, sar\u00e0 proprio Bianca, con la sua disarmante innocenza, ad aiutare la comunit\u00e0 ad aprire le loro vedute. Quando poi verr\u00e0 svolto il suo funerale egli trova la forza di voler andare avanti con la sua vita e di chiedere ad una vera donna di fare due passi insieme a lui, facendo presagire un futuro per entrambi.\nProduzione.\nIl film \u00e8 stato girato in 31 giorni."}
{"id": "1494636", "revid": "71433", "url": "https://it.wikipedia.org/wiki?curid=1494636", "title": "Lars and the Real Girl", "text": ""}
{"id": "1494637", "revid": "767487", "url": "https://it.wikipedia.org/wiki?curid=1494637", "title": "Ivan Neronov", "text": "Deciso assertore della necessit\u00e0 di una profonda \"riforma morale\" all'interno della Chiesa ortodossa russa, fu uno dei protagonisti della controversia sorta in seguito alla riforma dei libri e delle convenzioni liturgiche posta in essere dal Patriarca Nikon e che sfocer\u00e0 nel raskol.\nBiografia.\nCresciuto in un piccolo villaggio dell'odierno Oblast' di Volgoda, figlio di contadini, si dedic\u00f2 fin dalla giovinezza alla vita di predicatore. Nonostante la sua bassa estrazione sociale Neronov era infatti stato istruito da un benefattore locale, il cui nome non \u00e8 riportato nei resoconti storici, e aveva iniziato a leggere e studiare i libri di culto. Allontanatosi dai suoi luoghi d'origine dopo essere stato punito per aver criticato in pubblico la festa di Natale organizzata dal Vescovo di Volgoda, da lui paragonata ai saturnali pagani, Neronov si rec\u00f2 nel paese di Nikol'skoe Sobolevo dove spos\u00f2 la figlia di un pope. Grazie a tale matrimonio riusc\u00ec ad avere la carica di lettore nella chiesa locale. Le sue durissime prediche, che si scagliavano contro l'immoralit\u00e0 di gran parte del clero ortodosso, da lui giudicato indegno e ancora influenzato dalle antiche tradizioni pagane, gli costarono una denuncia al Patriarca Filarete.\nFuggito da Nikol'skoe si rifugi\u00f2 allora al Monastero della Trinit\u00e0 di San Sergio dove divenne discepolo del archimandrita Danilij, vicino al movimento di Riforma dei testi ecclesiastici che si stava sviluppando a corte, che lo incoraggi\u00f2 a proseguire nella sua opera di moralizzazione e ricompose il dissidio intervenuto tra il giovane lettore e il Patriarca.\nTornato a Nikol'skoe Sobolevo nelle vesti di diacono, ne divenne pope l'anno successivo senza tuttavia guadagnare alla sua causa i fedeli locali. Si spost\u00f2 allora insieme alla moglie dapprima a Lyskovo e quindi a Ni\u017enij Novgorod, dove si install\u00f2 in una chiesa fatiscente e abbandonata iniziando a svolgervi la propria attivit\u00e0. Le funzioni religiose da lui officiate riscossero subito un grande successo soprattutto a causa delle frequenti prediche che Neronov inseriva al loro interno. La liturgia russa infatti, fino ad allora, non prevedeva alcun intervento diretto di colui che la officiava, ridotto a un mero \"lettore\" della parola divina. Alcuni abitanti di Novgorod tuttavia, soprattutto tra il clero, attribuendo questa innovazione a una mancanza di rispetto per i testi sacri, iniziarono a dogliarsene. La fazione a lui contraria riusc\u00ec ad ottenere dapprima il suo arresto, che tuttavia dur\u00f2 solo poche ore, e quindi che fosse preso pubblicamente a bastonate. Tali punizioni furono principalmente causate dell'estremo rigorismo con cui Neronov infarciva le proprie prediche: il governatore di Novgorod, Vasilij \u0160eremetev, decise infatti di prendere le richiamate misure dopo che il religioso aveva condannato duramente i divertimenti quali orsi ammaestrati e saltimbanchi, di cui \u0160eremetev era estimatore.\nNel 1649 gli fu affidata la Chiesa della Madonna di Kazan a Mosca. Qui entr\u00f2 nel circolo degli \"Zelatori della Piet\u00e0\", di cui facevano parte anche il futuro Patriarca Nikon e l'Arciprete Avvakum, associazione che si proponeva riforme ecclesiastiche volte a un maggior rigorismo e che trovarono un forte sostenitore nello zar Alessio I di Russia. Successivamente, con l'ascesa ai vertici del potere religioso di Nikon, tale associazione si sfald\u00f2 a causa delle Riforme ai libri ecclesiastici attuate da quest'ultimo. Neronov, cos\u00ec come Avvakum, era fermamente contrario alle modifiche ai testi sacri poich\u00e9 le riteneva eretiche alla vera ortodossia e parteggiava apertamente con la fazione che vi si opponeva e che pi\u00f9 tardi sarebbe confluita nel movimento religioso dei Vecchi Credenti. Il Patriarca, riuscendo ad ottenere l'appoggio incondizionato dello zar, dispose l'arresto di Neronov nell'agosto 1653. Forse intimorito dalla forte ondata di repressione che stava dilagando per tutto il Paese, Neronov abiur\u00f2 le proprie scelte davanti al Concilio dei vescovi riunito nella seduta del 1\u00ba dicembre 1666. Si rifugi\u00f2 quindi nel Monastero di Danilov, dove si spense nel 1670."}
{"id": "1494639", "revid": "120971987", "url": "https://it.wikipedia.org/wiki?curid=1494639", "title": "Jaguar S-Type (1999)", "text": "La S-Type \u00e8 prodotta dalla casa britannica dall'aprile del 1999, riprendendo la denominazione in uso quarant'anni prima dall'antenata Jaguar S-Type. \u00c8 il secondo modello Jaguar prodotto sotto la propriet\u00e0 della Ford, nonch\u00e9 il primo ad aver utilizzato una piattaforma di un modello Ford, la Lincoln LS. \nCon questa seconda \"S-Type\" la Jaguar ritorn\u00f2 ad un design r\u00e9tro con un modello della categoria delle grandi berline, settore che per anni era stato detenuto dalle numerose versioni della \"XJ\", il cui primo modello fu lanciato nel 1968.\nIl contesto.\nIl concetto di berlina sportiva compatta, destinata a un pubblico pi\u00f9 discreto, ma sempre molto attento al lusso e al prestigio, risale agli anni cinquanta ed \u00e8 strettamente legato alla storia Jaguar: come la vecchia \"S-Type\", segnando in maniera indelebile un'intera generazione automobilistica. Nel 1998 la casa del giaguaro sembra ritrovare il suo vigore, rappresentando una porta d'ingresso pi\u00f9 ampia ai clienti Jaguar. Infatti la \"S-Type\" risollev\u00f2 il marchio da un periodo poco redditizio. Lo stile indiscutibilmente r\u00e9tro \u00e8 firmato Geoff Lawson, che disegn\u00f2 una calandra ovale molto simile alle leggendarie creazioni degli anni cinquanta e sessanta.\nLa nuova \"S-Type\" introduce un interno molto particolare con una plancia piuttosto carica, sedili avvolgenti e un assetto dinamico, con un'inclinazione sportiva dettata da sospensioni tarate per una guida dinamica alle alte velocit\u00e0 e motori silenziosi e rotondi nel funzionamento e con ruggiti forti in accelerazione, ottenendo scatti brucianti e aumenti di giri con velocit\u00e0 superiori alle concorrenti a parit\u00e0 di motorizzazioni. Questa vettura vede aumentare le vendite della Jaguar in modo positivo e le qualit\u00e0 alla neo-Jaguar non mancano.\nGli optional.\nLa S-Type nelle sue varie Serie \u00e8 sempre stata caratterizzata da una dotazione di serie completa, tutte le versioni hanno di serie:\n4 airbag (dalla X202 in poi tutte 6 airbag), ABS con EBD, cerchi in lega da 16 pollici, interni in velluto (solo la 3000 base, tutte le altre hanno gli interni in pelle), rifiniture in radica, battitacco cromato con scritta Jaguar, poggiabraccia anteriore e posteriore, 5 appoggiatesta e 5 cinture di sicurezza a 3 punti, sedili regolabili elettricamente con memorie (memorie non incluse nella base), specchietti esterni in tinta con regolazione e abbattimento elettrici e sbrinanti, sterzo regolabile elettricamente in altezza e profondit\u00e0 con memorie (memorie non incluse nella base), servosterzo idroguida, chiusure centralizzate a distanza, bagagliaio con apertura a distanza, 4 vetri elettrici, autoradio, comandi al volante (Executive), controllo della trazione, cruise control (Executive), climatizzatore automatico bizona, tettuccio apribile elettrico (Executive), fendinebbia.\nGli optional a pagamento comprendono: navigatore satellitare con caricatore CD nel cruscotto, cerchi da 17 o 18, volante pelle-legno (di serie su executive), statuina del giaguaro sul cofano motore.\nLe motorizzazioni.\nX200: Nei dettagli la S-Type Prima Serie (X200 - 1998-2002) disponeva di solo due propulsori, con possibilit\u00e0 di scegliere un cambio manuale o automatico per il 3.0 V6 mentre il 4.0 V8 viene dotato esclusivamente di cambio automatico, inoltre fino al 2000 tutti i motori erano Euro 2, mentre dall'autunno 2000 tutti i motori della S-Type X200 vengono adeguati alle normative anti inquinamento Euro 3\nX202: Nel 2002 viene messa in commercio la S-Type Seconda serie con sigla progettuale X202, e vengono aggiunte e modificate alcune motorizzazioni: si avr\u00e0 il nuovo 2.5 V6 e il 4.0 V8 sar\u00e0 sostituito dal 4.2 V8 e viene anche lanciata la S-Type R Supercharged con 4.2 V8 dotato di sovralimentazione. Novit\u00e0 anche nel reparto cambio visto che il vecchio cambio automatico a 5 marce viene sostituito da un nuovo automatico a 6 velocit\u00e0 prodotto dalla ZF. Rimane invece invariato il cambio manuale a 5 marce, disponibile con le motorizzazioni 2.5 V6 e 3.0 V6. \nX204: Nel 2004 invece con la S-Type Terza Serie identificata come X204 si aggiunge il nuovo turbodiesel Common Rail 2.7, il cambio disponibile \u00e8 sia l'automatico 6 marce ZF, sia un manuale a 6 velocit\u00e0. Nell'ultima Quarta Serie X208 non verranno aggiunti nuovi motori."}
{"id": "1494646", "revid": "167080", "url": "https://it.wikipedia.org/wiki?curid=1494646", "title": "Castel Maniace", "text": ""}
{"id": "1494647", "revid": "767487", "url": "https://it.wikipedia.org/wiki?curid=1494647", "title": "Cristian Nasuti", "text": "Carriera.\nClub.\nDopo i primi anni al Platense, si trasferisce al River Plate, poi al Monarcas Morelia in Messico, per poi tornare al River Plate. Dall'agosto 2008 al giugno 2009 \u00e8 in prestito al Banfield. Con la maglia del River ha vinto il Clausura 2004 e il Clausura 2008."}
{"id": "1494649", "revid": "767487", "url": "https://it.wikipedia.org/wiki?curid=1494649", "title": "Gustav Albert Schwalbe", "text": "Laureatosi a Berlino nel 1866, venne nominato straordinario a Lipsia, poi, nel 1879 succedeva a Karl Gegenbaur nella cattedra di anatomia di Jena.\nSchwalbe \u00e8 ricordato per i suoi studi sull'uomo primitivo; consider\u00f2 l'uomo di Neanderthal un antenato diretto dell'uomo moderno e scrisse un notevole trattato sull'uomo di Giava, appena venne scoperto da Eug\u00e8ne Dubois.\nNel 1869 Schwalbe iniett\u00f2 il colorante blu Berlino nella membrana subaracnoidea di un cane al fine di dimostrare che il sistema linfatico era collegato ai fluidi cerebrospinali. Questi spazi subaracnoidei presero il nome di spazi di Schwalbe.\nDiede anche il nome al nucleo di Schwalbe (nucleo vestibolare mediale) e alla linea anatomica che localizz\u00f2 sulla superficie posteriore dell'occhio, detta linea di Schwalbe.\nInoltre elabor\u00f2 un metodo di misurazione del cranio sulla base del quale \u00e8 sorta la craniometria."}
{"id": "1494652", "revid": "1654832", "url": "https://it.wikipedia.org/wiki?curid=1494652", "title": "Ferdinando Vicentini Orgnani", "text": "Biografia.\nNato a Milano, Vicentini Orgnani ha diretto i lungometraggi \"Mare largo\" (1998), con Claudio Amendola e Isabella Ferrari, e \"Ilaria Alpi - Il pi\u00f9 crudele dei giorni\" (2002), in collaborazione con Marcello Fois, protagonista Giovanna Mezzogiorno, film che ricostruisce gli ultimi giorni di vita della giornalista Ilaria Alpi e del cameraman Miran Hrovatin in Somalia. In seguito ha realizzato Zulu Meets Jazz, altro documentario, in collaborazione col celebre jazzista italiano Paolo Fresu, testimonianza attuale e spettacolare dell'incontro fra cultura, arte, musica e soprattutto, realt\u00e0 differenti."}
{"id": "1494655", "revid": "14691", "url": "https://it.wikipedia.org/wiki?curid=1494655", "title": "Brava (isola)", "text": ""}
{"id": "1494662", "revid": "1123217", "url": "https://it.wikipedia.org/wiki?curid=1494662", "title": "Hapalopilaceae", "text": ""}
{"id": "1494663", "revid": "599013", "url": "https://it.wikipedia.org/wiki?curid=1494663", "title": "Rolando Z\u00e1rate", "text": "\u00c8 stato capitano dell'Hurac\u00e1n.\nBiografia.\nHa quattro fratelli, di cui tre calciatori, Ariel, Sergio e Mauro.\nCarriera.\nAlterna spesso periodi al Velez S\u00e1rsfield a squadre europee, giocando anche una stagione al Real Madrid. Dopo una breve parentesi al River Plate, nel 2008 approda nel Barcelona Sporting Club, squadra militante nel campionato ecuadoriano. Il 25 luglio si lega per un anno al Velez S\u00e1rsfield. Nell'estate 2010 passa in prestito per un anno all'Hurac\u00e1n, per poi ritirarsi nel 2012 dal calcio giocato."}
{"id": "1494664", "revid": "729019", "url": "https://it.wikipedia.org/wiki?curid=1494664", "title": "Motta dei Cunicci", "text": "La Motta dei Cunicci \u00e8 una piccola isola della Laguna Veneta. Si trova a nordest di Torcello, nei pressi di Santa Cristina. Il nome, in dialetto veneziano \"montagnola dei conigli\", si lega alla presenza di questi animali.\n\u00c8 uno degli ultimi lembi di Ammiana, un fiorente centro abitato abbandonato nel basso medioevo a causa dell'erosione delle acque. In questi luoghi doveva sorgere la chiesa di San Pietro di Casacalba, da secoli inghiottita dalle acque lagunari."}
{"id": "1494665", "revid": "1013865", "url": "https://it.wikipedia.org/wiki?curid=1494665", "title": "Mosteiros", "text": "Mosteiros \u00e8 una cittadina dello stato-arcipelago di Capo Verde, capoluogo della contea omonima. Si trova sull'isola di Fogo, appartenente al gruppo delle isole Sotavento.\nLe abitazioni sono costruite principalmente in roccia lavica. Lo sviluppo della cittadina ha subito un forte arresto in seguito alla chiusura dell'aeroporto locale, trasferito a S\u00e3o Filipe. A Mosteiros si trova una sola scuola (\"colegio\"), una banca e un ufficio postale."}
{"id": "1494670", "revid": "329581", "url": "https://it.wikipedia.org/wiki?curid=1494670", "title": "Tempio di Veiove", "text": "Il tempio di Veiove era un tempio romano situato sul Campidoglio, a Roma.\nStoria.\nIl console Lucio Furio Purpureo promise di erigere un tempio dedicato a Veiove nel 200 a.C. durante la Battaglia di Cremona contro i Boi. Diede l'appalto nel 196 a.C. e il tempio venne inaugurato nel 192 a.C. da Quinto Marcio Ralla. Veiove era un dio giovanile infernale italico, protettore della fecondit\u00e0 e del bosco sacro, forse di origine etrusca.\nL'edificio era situato nella sella (\"inter duos lucos\") tra le due cime del \"Mons Capitolinus\", ovvero tra lo sperone chiamato \"Arx\", dove era presente il tempio di Giunone Moneta, e il \"Capitolium\", sede del tempio di Giove Ottimo Massimo. Nella stessa area era presente l'Asylum dove, secondo la leggenda, Romolo diede ospitalit\u00e0 ai fuggitivi delle altre citt\u00e0 del Lazio, in modo da poter popolare la citt\u00e0 che era stata da poco fondata.\nLa struttura pi\u00f9 antica aveva un podio in tufo litoide e una struttura tipica dei templi italici coevi, solo in parte saggiata dagli archeologi.\nAttorno al 150 a.C. l'edificio venne radicalmente modificato, creando un insieme piuttosto singolare, con una cella rettangolare preceduta da un piccolo portico con quattro colonne ioniche posto al centro del lato lungo. La tipologia era rara ma non inedita, infatti era stata usata anche nei contemporanei tempio dei Castori al Circo Flaminio e al tempio della Concordia nel Foro Romano.\nIn una terza fase, coincidente con la sistemazione dell\"'Asylum\" e la creazione del \"Tabularium\" nel 78 a.C., il tempio venne ricostruito completamente, ma la pianta venne sostanzialmente mantenuta uguale. Questa \u00e8 la forma visibile tutt'oggi. Il Tabularium, per non sacrificare il tempio, presenta una rientranza nell'angolo di sud-ovest.\nAll'epoca di Domiziano, dopo l'incendio dell'80 d.C., venne restaurata la cella, tramite una copertura a volta e la decorazione in marmi colorati e stucco alle pareti. Risalgono a quest'epoca i mattoni bollati ed anche la nuova statua di culto colossale.\nGli scavi.\nI resti del tempio vennero dissotterrati nel dicembre del 1939 sotto la dittatura di Mussolini, durante i lavori di costruzione del corridoio che collega ora Palazzo dei Conservatori e Palazzo Nuovo passando sotto Piazza del Campidoglio. Venne preservato dalla distruzione per il progressivo accumulo delle fondamenta degli edifici che sorsero sul Campidoglio, sino a quando non venne inglobato. Scavato nel 1940-41, la pianta \u00e8 conosciuta solo in parte. Le rovine sono attualmente visibili nel Tabularium, sotto i Musei Capitolini.\nL'edificio venne identificato come tempio di Veiove grazie alle fonti antiche in cui veniva menzionato e per la scoperta della statua di culto all'interno della cella, descritta dagli autori latini come la statua di un uomo senza barba con in mano un fascio di frecce. Questa \u00e8 ora conservata nella Galleria Lapidaria dei Musei Capitolini, ha una dimensione doppia rispetto ad un normale essere umano ed \u00e8 acefala. La sua datazione si fa risalire all'epoca di Domiziano (fine del I secolo d.C.).\nLa struttura.\nLa caratteristica principale del tempio \u00e8 la presenza di una cella pi\u00f9 larga che profonda, dovuta probabilmente alla mancanza di spazio, che misura 15 per 8.90 metri. L'alto podio del tempio aveva un nucleo in calce e malta ed era ricoperto con travertino; le modanature sono di tipo ellenistico.\nLa cella \u00e8 pavimentato in \"lithostroton\", con lesene agli angoli e in corrispondenza del pronao; contiene ancora una piccola ara in marmo. Le quattro colonne davanti all'ingresso sono in travertino e sono in stile ionico, precedute da una lunga scalinata. L'edificio si affacciava sulla via Sacra, in gran parte conservatasi sino ai giorni nostri."}
{"id": "1494671", "revid": "599013", "url": "https://it.wikipedia.org/wiki?curid=1494671", "title": "Michael Klinkert", "text": "Carriera.\nGioc\u00f2 per la maggior parte della sua carriera con la maglia del Borussia M\u00f6nchengladbach.\nGioc\u00f2 in Bundesliga con Borussia M\u00f6nchengladbach e 301 partite, segnando 18 reti."}
{"id": "1494673", "revid": "14691", "url": "https://it.wikipedia.org/wiki?curid=1494673", "title": "Paul (Capo Verde)", "text": ""}
{"id": "1494675", "revid": "144796", "url": "https://it.wikipedia.org/wiki?curid=1494675", "title": "Felix Schwarzenberg", "text": "Restaur\u00f2 l'Impero asburgico come grande potenza europea dopo le rivoluzioni del 1848. Serv\u00ec da Presidente dei Ministri dell'Impero austriaco e Ministro degli Esteri dell'Impero austriaco dal 1848 al 1852.\nBiografia.\nFelix nacque nel castello di B\u00f6hmisch Krumau (attuale citt\u00e0 di \u010cesk\u00fd Krumlov) in Boemia, come secondogenito del Principe Joseph di Schwarzenberg (1769\u20131833) e di sua moglie Pauline di Arenberg. Il Casato di Schwarzenberg era una delle famiglie nobili boeme pi\u00f9 influenti; suo fratello maggiore il Principe Johann Adolf II di Schwarzenberg in seguito cominci\u00f2 la costruzione della linea ferroviaria Kaiser-Franz-Josephs-Bahn da Vienna a Plze\u0148 (Pilsen), mentre il fratello minore di Felix, Friedrich divent\u00f2 Arcivescovo di Salisburgo nel 1835 e Arcivescovo di Praga nel 1849. Egli era inoltre nipote del Feldmaresciallo Principe Karl Philipp Schwarzenberg, comandante delle armate austriache nell'ultima fase delle guerre napoleoniche.\nEgli inizi\u00f2 la propria carriera studiando diplomazia e divenendo protetto del principe Klemens von Metternich per il quale svolse diverse opere di ambasceria, soprattutto a Londra ed a Parigi ove ebbe occasione di formare la propria tempra. A Londra ebbe modo di incontrare Lady Jane Digby con la quale ebbe una scandalosa relazione. Dopo averla compromessa fino a renderne inevitabile il divorzio, e dopo averne avuto due figli, scelse di separarsene, guadagnandosi a Londra il nomignolo di \"Cadland,\" da \"cad,\" mascalzone. Successivamente all'episodio, per alcuni anni rimase nell'America meridionale.\nNel 1848, infine, venne inviato quale ministro d'Austria a Napoli, sede che lasci\u00f2 per accorrere a combattere in Lombardia, rimanendo ferito nella Battaglia di Goito. Nel novembre dello stesso anno fu incaricato di formare il governo imperiale, del quale tenne la presidenza e il ministero degli Esteri. Il programma politico dello Schwarzenberg mirava a stringere attorno all'Austria tutta l'Europa centrale cos\u00ec da costituire un impero di 70 milioni di abitanti, sottoposto ad un forte potere centrale e tenuto insieme da robusti vincoli economici tali da competere con l'espansione commerciale delle maggiori potenze.\nL'idea di questa nazione, estesa con indifferenziata unit\u00e0 da Amburgo all'Adriatico, non poteva non suscitare l'ostilit\u00e0 del maggior Stato tedesco, la Prussia, fiera della sua autonomia politica ed economica; inoltre, la formazione di una cos\u00ec estesa potenza economica presupponeva una omogeneit\u00e0 di interessi che non esisteva nella realt\u00e0. Lo Schwarzenberg era convinto che solo il pi\u00f9 ferreo accentramento avrebbe potuto conservare intatto l'Impero asburgico e coerentemente a questo concetto represse severamente la Rivoluzione ungherese del 1849. Fece anche abolire, nel 1851, anche formalmente, la Costituzione concessa nel 1849 e mai applicata.\nMor\u00ec il 5 aprile 1852, a Vienna, a causa di un Ictus."}
{"id": "1494680", "revid": "775372", "url": "https://it.wikipedia.org/wiki?curid=1494680", "title": "Porto Novo (Capo Verde)", "text": "Porto Novo \u00e8 una cittadina di Capo Verde, capoluogo della contea omonima. Si trova sull'isola di Santo Ant\u00e3o, appartenente al gruppo delle isole Barlavento, ed \u00e8 la citt\u00e0 pi\u00f9 occidentale dell'Africa."}
{"id": "1494681", "revid": "287204", "url": "https://it.wikipedia.org/wiki?curid=1494681", "title": "Camila Sodi", "text": "\u00c8 la maggiore delle figlie della scrittrice e giornalista culturale Ernestina Sodi, e nipote della cantante e attrice Thal\u00eda.\nBiografia.\nEsordi.\nLa carriera nello spettacolo di Camila \u00e8 cominciata nel 2002, quando \u00e8 entrata a far parte del cast della trasmissione musicale \"El Pulso\", mandata in onda per due anni (fino al 2004) dal canale messicano via cavo \"Telehit\".\nLa sua prima telenovela: \"Inocente de ti\".\nNel 2004 esordisce come attrice nella telenovela \"Inocente de ti\", dove interpreta uno dei personaggi principali, Florecita, una giovane messicana immigrata negli Stati Uniti che lotta per affrancarsi dalla sua condizione di povert\u00e0.\nLa sua seconda telenovela: \"A que no me dejas\".\nNel 2015, ha debuttato in un ritorno da undici anni, come attrice nella telenovela \"A que no me dejas\", dove interpreta uno dei personaggi principali di due storie di parte, Paulina Murat e Valentina Olmedo Murat. Lei \u00e8 la giovane sorella di Nuria, figlia di Ines e Gonzalo.\nIl servizio fotografico su \"H para Hombres\".\nNel settembre 2006, la rivista \"H para Hombres\" ha pubblicato un servizio fotografico su Camila ispirato all'immaginario delle pin-up degli anni cinquanta. Anche se le foto sono sembrate in contrasto con il personaggio di \"brava ragazza\" recitato in \"Inocente de ti\", Camila ha pi\u00f9 volte dichiarato che la sua intenzione era di regalare al suo pubblico immagini non volgari, che non la rappresentassero come semplice oggetto sessuale.\nI lavori cinematografici.\nIl 9 marzo del 2007 \u00e8 uscito il suo esordio cinematografico, \"Ni\u00f1as Mal\", in cui \u00e8 stata diretta da Fernando Sari\u00f1ana.\nIl 17 agosto dello stesso anno \u00e8 uscito nelle sale messicane il film \"El b\u00fafalo de la Noche\" (\"Il bufalo della notte\"), tratto dal romanzo omonimo (pubblicato in Italia da Fazi) di Guillermo Arriaga (sceneggiatore dei film \"Amores perros\", \"21 grammi\", \"Le tre sepolture\", \"Babel\"), e diretto da Jorge Guti\u00e9rrez Aldana, in cui Camila ha recitato con Liz Gallardo e Diego Luna (con cui si \u00e8 sposata il 5 febbraio 2008 e da cui ha avuto due figli J\u00e8ronimo e Fiona).\nNel frattempo, nel maggio 2007, al Festival del cinema di Cannes, nell'ambito della Settimana della Critica, \u00e8 stato presentato un altro film di cui \u00e8 protagonista, \"D\u00e9ficit\", l'esordio alla regia dell'attore Gael Garc\u00eda Bernal (interprete tra gli altri dei film \"Amores perros\", \"I diari della motocicletta\", \"La mala educaci\u00f3n\", \"L'arte del sogno\", \"Babel\").\nA partire da fine novembre 2007, iniziarono a circolare false voci secondo cui Camila avrebbe interpretato il ruolo di Bulma nel film \"Dragon Ball\", tratto dall'omonimo manga e anime del mangaka Akira Toriyama, successivamente la notizia \u00e8 stata smentita dato che la 20th Century Fox ha accreditato l'attrice Emmy Rossum per il ruolo di Bulma, smentendo cos\u00ec le voci della sua partecipazione."}
{"id": "1494684", "revid": "767487", "url": "https://it.wikipedia.org/wiki?curid=1494684", "title": "Faccia a faccia (film 2000)", "text": "Faccia a faccia (\"The Kid\") \u00e8 un film commedia/fantastico statunitense del 2000 diretto da Jon Turteltaub e interpretato da Bruce Willis, Spencer Breslin ed Emily Mortimer.\nTrama.\nRuss Duritz \u00e8 un ricco consulente d'immagine per persone importanti, ha praticamente tutto dalla vita: ricchezza, carriera e una dolce assistente che lo sopporta e che \u00e8 innamorata di lui (anche lui pare nutrire un certo interesse per lei, anche se non lo esterna); ciononostante si sente insoddisfatto. Un giorno trova sulla soglia di casa il suo vecchio aeroplanino giocattolo e subito dopo trova un bambino in casa: Rusty, un bambino di 8 anni grassottello ed imbranato, che non sa come \u00e8 arrivato l\u00ec e vorrebbe tornare a casa. Dopo lo sconcerto iniziale i due capiscono che il bambino non \u00e8 altri che Russ da piccolo. Russ crede di star impazzendo e si rivolge anche ad una psicologa nel vano tentativo di avere dei medicinali per smettere di avere le visioni. I due cominciano una convivenza forzata ed entrambi non sono soddisfatti l'uno dell'altro: a Rusty non piace il suo futuro in cui non ha nessuna delle cose che riteneva importanti cio\u00e8 una moglie e un cane di nome Chester, inoltre non \u00e8 diventato un pilota d'aerei e, per quanto riguarda il suo futuro lavoro, capisce che lui da grande \"insegna agli altri a mentire su chi sono veramente\"; a Russ invece il bambino ricorda la sua infanzia infelice di bambino che veniva preso in giro dagli altri perch\u00e9 grasso e timido, via via verranno fuori i veri motivi per cui Russ non vuole pensare alla sua infanzia: la madre aveva una grave malattia mentre con il padre non andava d'accordo, anzi ne era impaurito. Ma usciranno fuori anche i lati positivi del piccolo: la sua dolcezza e il suo amore per gli animali, come i cani, soprattutto in difficolt\u00e0.\nRuss intanto \u00e8 alle prese con la rottura con la sua assistente, indispettita perch\u00e9 il suo capo ha rilanciato l'immagine pubblica di un milionario disonesto che dopo aver promesso una donazione per un ospedale pediatrico se ne era tirato indietro, mentre cerca di convincere il suo nuovo cliente, un genio informatico piuttosto incolto e rude che deve apparire sulla copertina del Times, ad affidarsi completamente ai suoi consigli.\nRuss inizia a credere di aver incontrato Rusty per insegnargli a farsi rispettare dagli altri e a reagire ai bulletti della scuola, ma l'incontro con un'amica, a cui all'inizio del film aveva dato degli ottimi consigli per migliorare il suo look, gli fa capire che \u00e8 non \u00e8 lui che deve insegnare qualcosa al piccolo, ma viceversa \u00e8 il bambino che \u00e8 l\u00ec perch\u00e9 lui impari qualcosa e faccia pace con il passato.\nRuss mentre \u00e8 in auto con il bambino scorge un aeroplano che vola a bassa quota e nota che \u00e8 troppo simile al suo giocattolo per essere una coincidenza, seguendolo dentro un tunnel i due sbucano nell'anno da cui \u00e8 arrivato Rusty. Russ accompagna il bambino a scuola e capisce che giorno sia: \u00e8 il suo ottavo compleanno. Russ ripercorre cos\u00ec quella giornata che ricorda vagamente essere stata molto dura, ma via via comincia a ricordare. Nel tempo libero a scuola curava un cagnolino randagio zoppo, e i bulli della scuola per dispetto decisero di fargli del male proprio davanti a Rusty, dopo averlo picchiato. Il bambino per\u00f2 ora sa come difendersi e picchia i bulli. Anche se questo dettaglio \u00e8 cambiato (cio\u00e8 lui ha picchiato i bulli e non viceversa), Russ \u00e8 costretto a rivivere il vero dolore di quel giorno: a causa della rissa sua madre \u00e8 dovuta uscire di casa e andarlo a prendere nonostante sia stato diagnosticato un cancro terminale, e suo padre si dispera perch\u00e9 sa che la madre non dovrebbe uscire, in pi\u00f9 a casa viene sgridato in modo molto brusco e rabbioso dal padre, al punto che il padre gli dice bruscamente di smettere di piangere, mentre gli strofin\u00f2 dolorosamente le lacrime dagli occhi, e poi gli dice di crescere pi\u00f9 in fretta, il che fa s\u00ec che Rusty sviluppi una spasmi oculari fino all\u2019et\u00e0 adulta, e gli fa capire perch\u00e9 \u00e8 rimasto cos\u00ec emotivamente segnato. Qui Russ, con la consapevolezza di adulto, nota la disperazione del padre che sa che suo moglie morir\u00e0 prima del prossimo compleanno di Rusty e si rende conto che suo padre aveva semplicemente paura della prospettiva di doverlo crescere da solo. Russ porta Rusty a prendere un gelato alla tavola calda del piccolo aeroporto locale, il loro posto preferito. Russ e il suo io pi\u00f9 giovane si rendono conto che non sembrano aver cambiato nulla vincendo il combattimento, dato che sua madre \u00e8 stata costretta a lasciare la casa per andarlo a prendere, cosa che ha mandato suo padre su tutte le furie, e che questo \u00e8 successo sia nella linea temporale originale dove ha perso il combattimento, sia nella nuova linea temporale dove \u00e8 riuscito a vincere. Quindi Russ sarebbe diventato la persona che \u00e8 oggi indipendentemente dal risultato del combattimento stesso. E qui vedono atterrare un aeroplano da cui scende una versione di Russ pi\u00f9 vecchia, ha circa 60 anni, accompagnato da un cane adulto e i due riescono a scorgere sua moglie seduta nell'aereo. Il vecchio Russ svela di essere stato lui a mettere l'aeroplano giocattolo sulla porta di Russ e di aver dato il via a tutto per poterlo mettere sulla giusta strada.\nRuss si ritrova nel suo tempo e dopo aver fatto pace con il padre, lo vediamo bussare alla porta della donna che ama, l'assistente, con in braccio un cucciolo di cane.\nDistribuzione.\nIl titolo con cui la Walt Disney pubblicizz\u00f2 e fece uscire il film fu in realt\u00e0 \"Disney's The Kid\"; questo per evitare confusioni o paragoni sproporzionati e involontari con il film di Charlie Chaplin del 1921, \"Il monello\", in inglese appunto \"The Kid\"."}
{"id": "1494687", "revid": "156618", "url": "https://it.wikipedia.org/wiki?curid=1494687", "title": "Orfana", "text": ""}
{"id": "1494695", "revid": "287204", "url": "https://it.wikipedia.org/wiki?curid=1494695", "title": "Gomena", "text": "G\u00f3mena \u00e8 il termine nautico con cui si indica una cima, di adeguata sezione, destinata all'ormeggio delle imbarcazioni. \u00c8 anche un'unit\u00e0 di misura (in inglese, cable) che corrisponde a 1/10 di miglio nautico, cio\u00e8 a 185 m. La gomena \u00e8 un cavo torticcio di canapa a grande sezione. Nella marineria moderna \u00e8 stata sostituita dai cavi sintetici molto pi\u00f9 economici e di pari prestazioni se non superiori, che prendono il nome dall'uso che se ne fa, ad esempio: cavo di ormeggio, cavo di rimorchio, di tonneggio, ecc."}
{"id": "1494697", "revid": "167080", "url": "https://it.wikipedia.org/wiki?curid=1494697", "title": "G\u00f2mene", "text": ""}
{"id": "1494704", "revid": "167080", "url": "https://it.wikipedia.org/wiki?curid=1494704", "title": "G\u00f2mena", "text": ""}
{"id": "1494705", "revid": "167080", "url": "https://it.wikipedia.org/wiki?curid=1494705", "title": "Imbarcazioni", "text": ""}
