{"id": "1439059", "revid": "124055368", "url": "https://it.wikipedia.org/wiki?curid=1439059", "title": "Maxophone", "text": "I Maxophone sono stati un gruppo di rock progressivo italiano degli anni settanta, in seguito riformatosi sul finire degli anni duemila.\nBiografia.\nIl gruppo viene fondato a Milano nel 1973 da Roberto Giuliani (chitarra elettrica, voce, piano), Alberto Ravasini (voce solista, basso, chitarra acustica, flauto dolce) e Sandro Lorenzetti (batterista conosciuto negli ambienti jazz del capoluogo lombardo). A loro si uniscono Sergio Lattuada (organo Hammond, piano elettrico), Maurizio Bianchini (corno, tromba, vibrafono, percussioni, voce) e Leonardo Schiavone (clarinetto, flauto, sax). Tutti i membri del gruppo si erano formati musicalmente al conservatorio.\nDopo alcuni anni di esibizioni dal vivo, nel 1975 il gruppo incide il primo 45 giri dal titolo \"C'\u00e8 un paese al mondo\"/\"Al mancato compleanno di una farfalla\". Verso la fine dello stesso anno, viene pubblicato l'album d'esordio, \"Maxophone\", prodotto da Alessandro Colombini, distribuito anche in inglese per il mercato statunitense. Lo stile del gruppo \u00e8 caratterizzato dalla fusione di elementi classici, jazz, pop e rock.\nNell'anno successivo, a marzo, il gruppo viene convocato dalla Rai per un concerto televisivo, trasmesso dagli studi di Torino per il programma \"Un'ora per voi\". \nI Maxophone dunque aprono i tour degli Area e di Eugenio Finardi, riscuotendo grande successo. Partecipano inoltre alla decima edizione del Montreux Jazz Festival.\nNel 1977 i Maxophone pubblicano un secondo 45 giri di successo (\"Il fischio del vapore/Cono di gelato\"), seguito per\u00f2, dopo alcune esibizioni live conclusive, dallo scioglimento del gruppo.\nRitorno sulle scene.\nA partire dagli anni novanta, i lavori dei Maxophone vengono recuperati sull'onda del \"revival\" del progressive classico. Nel 1993 l'album d'esordio in versione inglese viene ripubblicato dall'etichetta Mellow, e nel 1997 viene ripubblicata, sempre da Mellow, la versione italiana. Nel 2001 l'etichetta Akarma ristampa l'album in vinile, con l'aggiunta di brani fino a quel momento reperibili solo in 45 giri.\nNel 2005 viene pubblicato il cofanetto DVD/CD \"From Cocoon to Butterfly\", contenente una raccolta di dieci registrazioni inedite del periodo 1973-1975 e alcuni rari video di un concerto tenutosi presso gli studi Rai di Torino in quegli stessi anni. Il cofanetto contiene anche un brano di \"reunion\" e videointerviste ai componenti della band. Nello stesso anno, il gruppo si esibisce in una performance live promozionale.\nDopo una pausa di riflessione, i Maxophone si ricostituiscono agli inizi del 2008 con una nuova formazione che vede presenti i membri storici Sergio Lattuada e Alberto Ravasini e i nuovi elementi Francesco Garolfi (chitarre, voci), Marco Croci (basso elettrico, voci) e Carlo Monti (batteria, percussioni, violino). Successivamente, a Francesco Garolfi subentra Marco Tomasini, proveniente dagli Atlantis 1001.\nIl gruppo pubblica un disco live nel 2014, registrato a Tokyo l'anno prima.\nNel 2017, la band lancia il suo secondo disco da studio, \"La fabbrica delle nuvole\". I testi erano stati scritti dallo scrittore e poeta Roberto Roversi nel 2012, appositamente per il progetto.\nLa band si scioglie ufficialmente nel maggio 2018, dopo la morte del membro fondatore Sergio Lattuada."}
{"id": "1439060", "revid": "1455683", "url": "https://it.wikipedia.org/wiki?curid=1439060", "title": "Thank You", "text": "Thank You (\"grazie\" in lingua inglese) pu\u00f2 riferirsi a:"}
{"id": "1439075", "revid": "287204", "url": "https://it.wikipedia.org/wiki?curid=1439075", "title": "Beresti", "text": ""}
{"id": "1439077", "revid": "216310", "url": "https://it.wikipedia.org/wiki?curid=1439077", "title": "Storia di un giorno d'amore", "text": ""}
{"id": "1439078", "revid": "1776051", "url": "https://it.wikipedia.org/wiki?curid=1439078", "title": "Perfect Timing", "text": "Perfect Timing \u00e8 il quinto album degli McAuley Schenker Group pubblicato nel 1987 per la Capitol Records."}
{"id": "1439079", "revid": "1442080", "url": "https://it.wikipedia.org/wiki?curid=1439079", "title": "Corridoio del Wakhan", "text": "Il corridoio del Wakhan (chiamato anche di Wakhan [o \"Wakkan\"]; in pashtu\u0648\u0627\u062e\u0627\u0646 \u062f\u0647\u0644\u06d0\u0632; in persiano \u0648\u0627\u062e\u0627\u0646; in cinese semplificato \u74e6\u7f55\u8d70\u5eca; in cinese tradizionale \u74e6\u7f55\u8d70\u5eca) \u00e8 una stretta striscia (larga tra i 12 e i 60 km e lunga circa 260 km) di territorio afgano nella provincia del Badakhshan.\nGeografia.\nSi trova nella regione montuosa del Pamir, con a nord il Tagikistan, a sud il Pakistan e ad est la Cina. \nAll'estremit\u00e0 orientale c'\u00e8 il Wakhjir, un passo attraverso l'Hindu Kush a 4.923\u00a0m che ha il pi\u00f9 notevole cambiamento d'ora di tutte le frontiere internazionali (da in Afghanistan a UTC+8 in Cina). Il confine con la Cina \u00e8 tra i pi\u00f9 alti al mondo. Il passo \u00e8 chiuso per almeno cinque mesi all'anno ed \u00e8 aperto con irregolarit\u00e0 nei restanti mesi. Cina e Afghanistan hanno un confine in comune per soli 76\u00a0km. \nIl corridoio \u00e8 scarsamente popolato. Le principali genti presenti l\u00ec sono i \"vachi\", assieme a un esiguo numero di kirghisi. Tutta questa valle sul versante cinese \u00e8 chiusa ai visitatori; tuttavia, l'accesso \u00e8 consentito ai residenti locali e ai pastori della zona.\nStoria.\nStoricamente il Wakhan \u00e8 stato un'importante regione per millenni ed \u00e8 il punto d'incontro tra Asia centro-occidentale e Asia centro-orientale. Prima dell'avvento dell'Islam la regione fu soggetta a disputa tra Tibet e Cina.\nIl \"corridoio\" fu creato alla fine del XIX secolo dall'impero britannico, affinch\u00e9 facesse da cuscino contro potenziali ambizioni russe verso l'India in un'ipotetica guerra tra Russia e Regno Unito per il controllo dell'Asia centrale.\nJacob Townsend (2005), analista di problematiche centro-asiatiche, valut\u00f2 le possibili implicazioni del contrabbando di droga dall'Afghanistan alla Cina attraverso il corridoio del Wakhan e il passo del Wakhjir, ma concluse che, a causa delle difficolt\u00e0 del viaggio e dell'attraversamento del confine, anche se un tale traffico fosse esistito, sarebbe stato pi\u00f9 corto, confrontato con questo, il passaggio attraverso la Provincia Autonoma di Gorno-Badach\u0161an in Tagikistan o anche attraverso il Pakistan, poich\u00e9 entrambi presentano passaggi pi\u00f9 accessibili verso la Cina."}
{"id": "1439081", "revid": "1428919", "url": "https://it.wikipedia.org/wiki?curid=1439081", "title": "Grecia (Costa Rica)", "text": "Grecia \u00e8 un distretto della Costa Rica, capoluogo del cantone omonimo, nella provincia di Alajuela. \nAttrattive turistiche nei pressi di Grecia sono il Rifugio Naturale \"Bosque Alegre\" formato da un insieme di piccole lagune, ad otto km dal vulcano Po\u00e1s, il Parco \"Los chorros\", la laguna di origine vulcanica \"R\u00edo Cuarto\"."}
{"id": "1439086", "revid": "963244", "url": "https://it.wikipedia.org/wiki?curid=1439086", "title": "Emilia de Rodat", "text": "Biografia.\n\u00c9milie fu la figlia primogenita di Jean-Louis de Rodat e di Henriette de Pomayrols, una famiglia appartenente all'antica nobilt\u00e0 del Rouergue.\nDopo l'insuccesso di tre suoi saggi di vita religiosa, raggiunse la nonna a Villefranche-de-Rouergue, nell'Aveyron, in una specie di comunit\u00e0 che raggruppava anziane religiose (siamo all'indomani della Rivoluzione francese) ed altre pie persone.\nNel 1815, sentendo alcuni deplorare la scomparsa delle scuole gratuite delle Orsoline, apr\u00ec una scuola nella sua camera ove si affollavano ben quaranta allievi. Ella si dovette spesso trasferire in locali sempre pi\u00f9 ampi fino a quando pot\u00e9 acquistare, nel 1817, l'antico convento dei Frati Minoriti\nFu col\u00e0 che nel 1819 ella fond\u00f2 la congregazione delle Suore della Sacra Famiglia. Le suore della nuova congregazione di dedicarono subito alcune all'insegnamento dei figli dei poveri e altre all'assistenza domiciliare agli ammalati. Alla sua morte erano quaranta le \"case\" della Congregazione aperte in diverse nazioni.\n\u00c9milie conobbe lunghi anni, pi\u00f9 di venti, di sofferenza morale credendo di aver perduto la fede e la speranza, ritenendosi riprovevole. Il suo \" entourage\" non ne ebbe mai il sospetto e fu solo negli ultimi anni della sua vita che ella ritrov\u00f2 la pace interiore sentendo nuovamente la presenza di Dio.\nDopo la sua morte fu inumata in un oratorio del giardino a Notre Dame de la Salette, ove secondo i cattolici si verificarono guarigioni miracolose grazie alla sua intercessione e la sua tomba divenne luogo di pellegrinaggi.\nIl suo corpo \u00e8 custodito nella cappella del convento della Sacra Famiglia. Padre Pierre-Marie Fabrer, che ne era stato il confessore, scrisse la sua biografia nel 1858.\nCulto.\n\u00c9milie fu beatificata il 9 giugno 1940 da papa Pio XII e canonizzata dal medesimo il 23 aprile 1950. La sua memoria viene celebrata il 19 settembre.\nDue vie le sono dedicate nella sua regione natale: una a Rodez e una a Villefranche-de-Rouergue, ed una scuola le \u00e8 dedicata a Tolosa.\nCongregazione della Santa Famiglia.\nLa Congregazione della Sacra Famiglia, di diritto pontificio, ha sede a Villefranche-de-Rouergue ed \u00e8 presente in tutti i continenti."}
{"id": "1439087", "revid": "339392", "url": "https://it.wikipedia.org/wiki?curid=1439087", "title": "Corridoio di Wakhan", "text": ""}
{"id": "1439093", "revid": "339392", "url": "https://it.wikipedia.org/wiki?curid=1439093", "title": "Corridoio di Vacan", "text": ""}
{"id": "1439094", "revid": "767487", "url": "https://it.wikipedia.org/wiki?curid=1439094", "title": "Novo Lino", "text": "Novo Lino \u00e8 un comune del Brasile nello Stato dell'Alagoas, parte della mesoregione di Leste Alagoano e della microregione di Mata Alagoana."}
{"id": "1439100", "revid": "287204", "url": "https://it.wikipedia.org/wiki?curid=1439100", "title": "Blagesti", "text": ""}
{"id": "1439106", "revid": "115374072", "url": "https://it.wikipedia.org/wiki?curid=1439106", "title": "Save Yourself", "text": "Save Yourself \u00e8 il sesto album della band McAuley Schenker Group pubblicato nel 1989 per la Capitol Records."}
{"id": "1439114", "revid": "1543377", "url": "https://it.wikipedia.org/wiki?curid=1439114", "title": "Battaglia di Trenton", "text": "La battaglia di Trenton si svolse il 26 dicembre 1776, durante la guerra d'indipendenza americana, a Trenton nel New Jersey. Dopo la celebre traversata del fiume Delaware del generale George Washington, il comandante dell'Esercito continentale condusse i suoi uomini contro la guarnigione di Trenton, formata da mercenari assiani. Dopo una breve battaglia, quasi tutti gli assiani furono fatti prigionieri ad un costo di vite americane molto ridotto. La vittoria diede un nuovo significativo slancio al morale dell'Esercito continentale, ispirando nuovi arruolamenti fra le sue linee.\nIn precedenza, l'Esercito continentale aveva subito numerose sconfitte a New York ed era stato costretto a rifugiarsi in Pennsylvania, attraversando il New Jersey. Il morale dell'esercito era basso; nel tentativo di terminare l'anno positivamente, Washington escogit\u00f2 un piano per attraversare il fiume Delaware nella notte tra il 25 e il 26 dicembre per sorprendere la guarnigione assiana.\nL'attraversamento del fiume si dimostr\u00f2 pericoloso principalmente a causa della sua superficie ghiacciata. Due dei gruppi nei quali si era divisa l'armata furono incapaci di attraversare il fiume per via delle condizioni atmosferiche sfavorevoli e questo lasci\u00f2 Washington e i suoi 2\u00a0400 uomini soli nell'assalto. L'armata marci\u00f2 fino a quattordici chilometri a sud di Trenton. I soldati assiani ritenevano di essere al sicuro e non avevano avamposti lontani o uomini in pattuglia perci\u00f2 furono colti di sorpresa dagli americani e, dopo una breve ma fiera resistenza, la maggior parte di essi dovette arrendersi. Quasi due terzi dei 1\u00a0500 uomini di guarnigione furono catturati e solo pochi riuscirono a fuggire oltre il torrente Assunpink.\nMalgrado il ridotto numero di partecipanti alla battaglia, l'effetto della vittoria fu enorme tra le colonie. Solo una settimana prima, il successo della rivoluzione era in dubbio, con l'esercito americano sull'orlo del collasso. Tuttavia, con questa vittoria, molti soldati vollero rinnovare il periodo di leva nell'esercito e diversi altri uomini decisero di arruolarsi.\nGli antefatti.\nPrima della battaglia, il morale dell'esercito americano era molto basso. Gli americani erano stati scacciati da New York dopo la battaglia di Long Island, dai britannici e dai loro alleati assiani, e costretti a ritirarsi in Pennsylvania. Il novanta per cento dei soldati dell'Esercito continentale che avevano combattuto a Long Island se ne erano andati. Molti uomini avevano disertato, credendo che la causa per l'indipendenza fosse ormai senza speranza. Washington stesso espresse questo dubbio, scrivendo a suo cugino in Virginia \"Temo che il gioco stia per finire.\"\nLa citt\u00e0 di Trenton era occupata da tre reggimenti di soldati assiani, composti da 1\u00a0400 uomini comandati dal colonnello Johann Rall. L'armata di George Washington, che contava all'incirca 2\u00a0400 uomini, era divisa in due gruppi: quello del generale Nathanael Greene e quello del generale John Sullivan, oltre all'artiglieria agli ordini del colonnello Henry Knox.\nIl preludio.\nLo spionaggio.\nWashington aveva inviato la spia John Honeyman a Trenton, la quale doveva presentarsi come un membro del Partito Tory. Honeyman non ebbe problemi a farsi credere uno del partito conservatore britannico, poich\u00e9 aveva servito con il generale James Wolfe nella battaglia di Qu\u00e9bec del 1759 e impersonava un macellaio e un tessitore che commerciava con britannici e assiani. Ci\u00f2 gli permise di raccogliere informazioni sulla guarnigione e di convincere i mercenari assiani che l'Esercito continentale aveva il morale cos\u00ec basso che non avrebbero mai attaccato Trenton. Poco prima di Natale, organizz\u00f2 una sua presunta cattura da parte degli americani, i quali avevano l'ordine di condurlo da Washington disarmato. Dopo essere stato interrogato dal generale, venne imprigionato in una piccola baracca, per essere processato come membro dei Tories il mattino seguente, ma un breve scontro a fuoco scoppi\u00f2 nelle vicinanze permettendogli di \"scappare\".\nIl piano americano.\nIl piano americano consisteva nell'attaccare da tre direzioni diversi. Il generale John Cadwalader avrebbe lanciato un ulteriore attacco alle truppe britanniche nella citt\u00e0 di Bordentown, con lo scopo di bloccare i rinforzi avversari. Il generale James Ewing avrebbe condotto 700 miliziani attraverso il fiume, presso Trenton Ferry, per prendere poi il controllo del ponte sul torrente Assunpink ed impedire agli assiani la fuga. La forza d'assalto principale, composta da 2\u00a0400 uomini, avrebbe attraversato il fiume, a quattordici chilometri a nord di Trenton, e si sarebbe poi divise in due gruppi, uno comandato da Greene e uno da Sullivan, i quali avrebbero attaccato le truppe assiane prima dell'alba. Il gruppo di Sullivan avrebbe attaccato la citt\u00e0 da sud, quello di Greene da nord. In base al successo dell'operazione, le truppe americane avrebbero potuto attaccare anche le citt\u00e0 di Princeton e di New Brunswick.\nDurante la settimana che precedette la battaglia, l'avanguardia americana cominci\u00f2 a preparare imboscate alla cavalleria avversaria in pattuglia, catturando i dispacci e attaccando i picchieri assiani. Il comandante assiano, per enfatizzare il pericolo, invi\u00f2 100 fanti e un distaccamento d'artiglieria fino a Princeton per consegnare una lettera al comandante britannico. Washington ordin\u00f2 a Ewing e ai miliziani della Pennsylvania di tentare di ottenere informazioni sui movimenti e sulle armi e rifornimenti assiani. Ewing riusc\u00ec a portare a termine tre raid oltre il fiume e il 17 e 18 dicembre i suoi uomini attaccarono un avamposto di j\u00e4ger tedeschi e il 21 dicembre diedero fuoco a diverse abitazioni. Washington ordin\u00f2 che fossero tenuti sotto sorveglianza tutti i possibili siti di attraversamento del Delaware vicini agli accampamenti dell'Esercito continentale, poich\u00e9 credeva che il generale britannico William Howe avrebbe lanciato un attacco da nord su Filadelfia se il fiume si fosse ghiacciato.\nIl 20 dicembre, 2\u00a0000 uomini si unirono all'esercito di Washington. Questi soldati, giunti da nord agli ordini del generale Charles Lee, avevano marciato lentamente attraverso il New Jersey settentrionale, dove Lee stesso fu per\u00f2 catturato, obbligando i suoi uomini a proseguire fino all'accampamento di Washington senza comandante. Lo stesso giorno, altri 800 uomini arrivarono da Fort Ticonderoga al comando del generale Horatio Gates.\nLe manovre assiane.\nIl 14 dicembre le truppe dell'Assia arrivarono a Trenton. All'epoca contava cento edifici ed era attraversata da due strade principali, \"King Road\" (oggi \"Warren Road\") e \"Queen Road\" (l'odierna \"Broad Road\"). Carl von Donop, superiore di Rall, marci\u00f2 fino a Mount Holly, il 22 dicembre, per affrontare la resistenza miliziana del New Jersey, nella battaglia di Iron Works Hill, il 23 dicembre.\nVon Donop, che disprezzava Rall, era riluttante a dargli il comando di Trenton. Rall era noto per essere un uomo forte e per non conoscere la lingua inglese, tuttavia era un soldato di 36 anni con una buona esperienza in battaglia. La sua richiesta di rinforzi venne rigettata dal generale britannico James Grant, che disdegnava i ribelli americani considerandoli soldati poveri. Nonostante l'esperienza di Rall, le truppe assiane a Trenton non ammiravano il loro comandante. Credevano infatti che fosse troppo piacevole e troppo poco spietato per avere successo. I suoi ufficiali si lamentarono che \"il suo amore per la vita era troppo grande, pensava ad una cosa, poi ad un'altra, cos\u00ec non poteva prendere una ferma decisione...\" Rall evitava il lavoro duro e aveva poco interesse per il comfort dei suoi uomini.\nTrenton non aveva mura cittadine o fortificazioni, cosa tipica degli insediamenti americani. Alcuni ufficiali tedeschi consigliarono Rall di fortificare la cittadina e due dei suoi ingegneri consigliarono di costruire una ridotta e fortificare l'area lungo il fiume. Gli ingegneri realizzarono anche dei progetti ma Rall non si oppose alla realizzazione. Quando gli ufficiali insistettero per costruire le fortificazioni, Rall replic\u00f2 \"Lasciateli venire... Gli andremo incontro con la baionetta.\"\nCon il sopraggiungere del Natale, i lealisti arrivarono a Trenton, affermando che gli americani stavano pianificando un'azione. Alcuni disertori americani riferirono inoltre che si stavano preparando i viveri per un attraversamento del fiume. Rall afferm\u00f2 pubblicamente che tutto ci\u00f2 che essi avevano detto era senza senso, ma, privatamente, tramite delle lettere ai suoi superiori, espresse la sua preoccupazione per un improvviso attacco. Scrisse a von Donop di poter essere \"soggetto ad un attacco in qualunque momento. Rall disse inoltre che Trenton era \"indifendibile\" e chiese alle truppe britanniche di posizionare una guarnigione a Lawrenceville, all'epoca chiamata Maidenhead. Essendo vicina a Trenton, avrebbe aiutato la difesa delle due strade dagli americani. La sua richiesta fu per\u00f2 rigettata. Quando gli americani ruppero le linee di rifornimento assiane, gli ufficiali cominciarono a condividere le paure di Rall. Uno di loro scrisse \"non abbiamo dormito una notte in pace da quando siamo arrivati in questo luogo.\" Il 22 dicembre, una spia riport\u00f2 a Grant che Washington aveva indetto un consiglio di guerra e Grant aveva quindi ordinato a Rall di \"stare in guardia.\"\nL'attraversamento e la marcia.\nPrima che Washington e le sue truppe si mettessero in marcia, Benjamin Rush, uno dei padri fondatori degli Stati Uniti, giunse ad incoraggiare i generali. Mentre era l\u00ec, vide una nota scritta da Washington, con su scritto \"Vittoria o morte\". Quelle parole erano il nome in codice per l'attacco a sorpresa. Ogni soldato portava con s\u00e9 60 cartucce di munizioni e razioni per tre giorni. Quando l'esercito giunse alle sponde del Delaware, erano gi\u00e0 in ritardo secondo i piani e sopra di loro il mal tempo si stava avvicinando. Poi cominci\u00f2 a piovere. Con l'abbassarsi della temperatura, la pioggia divenne grandine e infine neve. Gli americani cominciarono ad attraversare il fiume, con John Glover in comando. Gli uomini attraversarono su imbarcazioni piccole mentre l'artiglieria su barche pi\u00f9 grandi. Il 14\u00ba Reggimento Continentale di Glover manovr\u00f2 le imbarcazioni. Durante l'attraversamento, diversi uomini caddero in acqua, incluso il colonnello John Haslet, riportato in fretta a riva. Nessun uomo mor\u00ec durante questa fase e tutta l'artiglieria venne portata dall'altra parte in buone condizioni.\nDue piccoli distaccamenti di fanteria di circa 40 uomini ciascuno ricevettero l'ordine di stare in avanguardia. Il loro compito era di organizzare posti di blocco e di prendere prigionieri chiunque vi si avvicinasse, da e per la cittadina di Trenton. Uno dei gruppi si diresse verso nord di Trenton, l'altro a bloccare la strada lungo il fiume che porta anch'essa verso Trenton.\nLe terribili condizioni del meteo ritardarono gli sbarchi che terminarono alle 03:00, tre ore di ritardo sui piani di marcia. Washington cominci\u00f2 quindi a temere di non poter effettuare l'attacco prima dell'alba. Un altro notevole inconveniente fu l'incapacit\u00e0, a causa del clima, delle forze di Cadwalader ed Ewing di unirsi alla forza d'attacco a Trenton.\nAlle ore 04:00, i soldati cominciarono la marcia verso Trenton, guidati da diversi civili del luogo che conoscevano bene la zona. Dopo una marcia di 2\u00a0km, raggiunsero la Taverna Bear da dove proseguirono verso sudest. Ben presto giunsero al torrente Jacobs e, con qualche difficolt\u00e0, lo attraversarono; i due gruppi rimasero assieme fino alla localit\u00e0 nota come Birmingham, dove si divisero. Fu proprio durante la marcia che alcuni uomini, privi di scarponi, cominciarono a sanguinare dai piedi lasciandosi alle spalle una scia di sangue sulla neve. Durante il viaggio due uomini morirono d'ipotermia.\nCirca 3\u00a0km prima della cittadina, le due colonne si riunirono con l'avanguardia. L\u00ec, furono allarmati dall'improvvisa apparizione di 50 uomini che si rivelarono essere poi americani. Guidati da Adam Stephen, non erano a conoscenza dei piani di Washington e avevano appena attaccato un avamposto assiano. Washington temette che gli assiani avrebbero potuto, di conseguenza, alzare la guardia e si sfog\u00f2 con Stephen: \"Voi, signore! Voi, signore, potreste aver rovinato tutti i miei piani se hanno alzato la guardia.\" Nonostante ci\u00f2, ordin\u00f2 poi che la marcia su Trenton continuasse. Nel frattempo, Rall aveva ipotizzato che il raid di Stephen fosse l'attacco di cui lo aveva avvertito Grant, credendo quindi che non vi sarebbe stato nessun altro scontro quel giorno.\nLa battaglia.\nL'attacco americano.\nAlle ore 08:00, fu organizzato un avamposto dagli assiani in un negozio di oggetti in rame, lungo Pennington Road, ad un chilometro e mezzo a nordovest di Trenton. Washington guid\u00f2 l'assalto a cavallo davanti ai suoi soldati. Quando il comandante assiano usc\u00ec dal negozio e si accorse dell'attacco nemico, riusc\u00ec a non farsi colpire dagli spari americani e a richiamare i suoi uomini. Gli americani spararono tre raffiche mentre gli assiani risposero con una soltanto. Washington ordin\u00f2 ad un battaglione di fucilieri della Pennsylvania e ad un battaglione di fanti germanofoni di bloccare la strada che portava a Priceton. Poi attaccarono l'avamposto assiano. Il comandante tedesco comprese che quello non era un semplice raid ma molto di pi\u00f9 e, vedendo che alcuni dei suoi uomini cominciavano a ritirarsi, ordin\u00f2 anche ai restanti di ripiegare, manovra che avvenne con ordine, sparando contro gli assalitori mentre indietreggiavano. Sull'altura a nord di Trenton, si unirono con una compagnia del reggimento di Lossberg e, assieme, ripiegarono rallentando il pi\u00f9 possibile gli americani, usando le abitazioni di Trenton stessa come ripari. Una volta raggiunto il paese, i tedeschi della guarnigione coprirono i loro compagni in ritirata. Un'altra compagnia, posizionata vicino al Delaware, si affrett\u00f2 a raggiungere il luogo degli scontri per fornire il loro aiuto, lasciando per\u00f2 libera la River Road. Washington ordin\u00f2 che la strada diretta a Princeton fosse completamente bloccata, inviando la fanteria in formazione da battaglia, mentre l'artiglieria prese posizione presso le strade \"King Road\" e \"Queen Road\".\nA guida dell colonna meridionale, il generale Sullivan entr\u00f2 anch'egli a Trenton, abbandonando la River Road e bloccando l'attraversamento del torrente Assunpink per impedire la fuga assiana in quella direzione. Sullivan trattenne le sue truppe per permettere agli uomini di Greene di occuparsi degli avamposti tedeschi a nord. Poco dopo, diede ordine di continuare l'avanzata, avvicinandosi all'Hermitage e alla casa del generale americano Philemon Dickinson, dove erano appostati cinquanta assiani. Dodici assiani uscirono in battaglia ma dopo pochi metri videro un gruppo di americani diretti all'Hermitage; raggiunti dagli altri assiani, scambiarono una raffica con gli avversari per poi fuggire, alcuni attraverso il torrente mentre altri attraverso il ponte che non era stato ancora bloccato. I venti dragoni britannici presenti a Trenton fuggirono anch'essi. Quando gli uomini di Greene e di Sullivan raggiunsero il centro del paese, Washingtonsi spost\u00f2 sull'altura a nord di King e Queen Road per valutare la situazione e dirigere le truppe. Nel frattempo, l'artiglieria americano entr\u00f2 in azione, devastando le postazioni tedesche.\nUdito il suono d'allarme, i tre reggimenti assiani cominciarono a prepararsi alla battaglia. Il reggimento di Rall si misero in formazione lungo King Road, assieme al Reggimento di Lossberg, mentre il reggimento di Wilhelm von Knyphausen si organizz\u00f2 in Queen Road. Rall ordin\u00f2 al suo reggimento di mettersi in formazione alla fine di King Road, al reggimento di Lossberg di prepararsi ad avanzare lungo Queen Road e al reggimento di von Knyphausen di restare come riserva in King Road.\nI cannoni posizionati all'inizio delle due vie principali, ben presto entrarono in azione. In risposta, Rall diresse su di loro il suo reggimento, supportato da alcune compagnie del reggimento di Lossberg. Gli assiani serrarono i ranghi e cominciarono l'avanzata ma le loro formazioni furono rapidamente sfaldate dagli uomini di Mercer, appostati nelle case sul lato sinistro della casa. Rotte le fila, i tedeschi fuggirono. Rall ordin\u00f2 a due cannoni da tre libbre di entrare in azione. Dopo aver sparato sei volte, nel giro di pochi minuti, met\u00e0 degli assiani che manovravano l'artiglieria vennero uccisi dai cannoni americani. Una volta che i restanti uomini fuggirono, gli americani si impossessarono della loro artiglieria, avanzando poi lungo King Road.\nSu Queen Street, gli assiani tentarono di avanzare ma furono respinti dai cannoni americani. Dopo aver sparato sei colpi ciascuno, altri due cannoni tedeschi furono messi a silenzio. Il reggimento di Knyphausen si separ\u00f2 da quello di Lossberg e di Rall. Questi ultimi indietreggiarono fino ad un campo fuori paese, subendo pesanti perdite a causa dell'artiglieria e dei moschetti americani. A sud, gli uomini di Sullivan cominciavano a sopraffare gli assiani. John Stark guid\u00f2 una carica con le baionette sul reggimento di Knyphausen, la cui resistenza si esaur\u00ec poich\u00e9 le loro armi non sparavano pi\u00f9. Infine, Sullivan guid\u00f2 una colonna di uomini a bloccare la fuga dei tedeschi attraverso il torrente.\nIl collasso della resistenza assiana.\nI tedeschi tentarono di riorganizzarsi per tentare di riprendersi il paese e Rall decise di attaccare il fianco americano sull'altura a nord. Dato l'ordine, i fanti si misero in marcia, in formazione, con i musicanti a dettare il ritmo e infondere coraggio.\nWashington, ancora sull'altura, vide gli assiani avvicinarsi sul fianco. Ordin\u00f2 quindi alle sue truppe di assumere la formazione da battaglia per fronteggiarli. I due reggimenti assiani cominciarono a marciare verso King Street ma finirono in un fuoco incrociato americano da tre direzioni. Alcuni americani si erano posizionati dentro le abitazioni, dove potevano proteggersi, e persino alcuni civili si erano uniti agli uomini di Washington. Nonostante ci\u00f2, continuarono ad avanzare, riuscendo a riprendersi i loro cannoni. All'inizio di King Street, Knox ordin\u00f2 ai suoi artiglieri di riprendere quei cannoni. Sei uomini corsero verso l'artiglieria e, dopo un breve scontro, si rimpossessarono dei cannoni, dirigendoli poi contro gli assiani. Con la maggior parte dei tedeschi non in grado di usare le armi, l'attacco s'interruppe. Le formazioni assiane si ruppero e i soldati cominciarono a disperdersi. Rall stesso fu ferito a morte. Washington guid\u00f2 le sue truppe gi\u00f9 dalla collina urlando: \"In marcia, miei prodi compagni, dietro di me!\" La maggior parte degli assiani si ritir\u00f2 in un frutteto, inseguiti a breve distanza dagli americani. Circondati rapidamente, fu offerto loro di arrendersi, richiesta che accettarono.\nAnche se gli era stato ordinato di unirsi alle forze di Rall, i restanti soldati di Knyphausen erroneamente marciarono nell'altra direzione. Tentarono di fuggire attraverso il ponte ma scoprirono che era stato bloccato. Gli americani rapidamente respinsero un tentativo dei tedeschi di rompere le loro linee; circondato poi dagli uomini di Sullivan, il reggimento si arrese, appena pochi minuti dopo il resto della brigata.\nLe conseguenze.\nPoco dopo la battaglia, Washington scopr\u00ec anche che Cadwalader ed Ewing non erano stati in grado di completare l'attraversamento, lasciando quindi i suoi uomini isolati. Senza i 2\u00a0600 uomini di rinforzo, infatti, non sarebbe stato in grado di attaccare Princeton e New Brunswick.\nPer mezzogiorno, Washington aveva ricondotto i suoi uomini in Pennsylvania, portando con s\u00e9 i prigionieri e i loro rifornimenti. La battaglia diede al Congresso continentale nuova fiducia, dando prova che le forze continentali potevano sconfiggere i soldati regolari anglo-tedeschi, in particolare gli assiani, molto temuti dopo le battaglie avvenute nei pressi di New York.\nQuesto scontro ebbe un effetto sproporzionato rispetto alla sua \"dimensione\"; il suo effetto fu galvanizzante per i coloniali, rovesciando il dominio psicologico che le forze britanniche avevano ottenuto nei mesi precedenti. Il generale Howe stesso fu colpito dalla semplicit\u00e0 con cui gli americani colsero di sorpresa e sopraffecero la guarnigione di Trenton. Contrariamente a ci\u00f2, lo storico David H. Fischer, professore alla Brandeis University, afferma che questo cambiamento psicologico avvenne grazie pi\u00f9 alle pubblicazioni di Thomas Paine e dai successi dei miliziani del New Jersey, che non dalla battaglia di Trenton in s\u00e9.\nLe vittime e i prigionieri.\nLe forze assiane subirono 22 morti, 83 feriti e 896 furono fatti prigionieri. Gli americani persero solo due uomini, a causa del freddo, e 5 furono feriti in battaglia. A queste, seguirono nei giorni successivi altre morti americane, dovute a malattie o sfinimento, che portare il numero di vittime a paragone con quello tedesco.\nI prigionieri assiani furono portati a Filadelfia e in seguito a Lancaster, sempre in Pennsylvania. Nel 1777 furono spostati in Virginia. Rall, ferito mortalmente, per\u00ec il giorno stesso nel suo quartier generale. Tutti e quattro i colonnelli assiani morirono in battaglia e il reggimento di Lossberg fu rimosso completamente dalle fila dell'esercito britannico. Parte del reggimento di Knyphausen fugg\u00ec a sud, dove Sullivan riusc\u00ec a catturare 200 dei suoi effettivi, assieme a cannoni, rifornimenti e 1\u00a0000 armi da fuoco con rispettive munizioni Per ultimo, ma non meno importante, gli americani si impossessarono di altri tipi rifornimenti, ovvero tonnellate di farina, carne secca e salumi, birra e altri liquori, oltre a scarpe, stivali, abbigliamento vario e coperte, di cui ormai disperatamente necessitavano."}
{"id": "1439116", "revid": "729019", "url": "https://it.wikipedia.org/wiki?curid=1439116", "title": "Antonio Manganelli", "text": "Dal 25 giugno 2007, fino alla sua morte, \u00e8 stato capo della polizia.\nBiografia.\nDopo la laurea in Giurisprudenza presso l'Universit\u00e0 degli Studi di Napoli, si specializz\u00f2 in criminologia clinica presso l'Universit\u00e0 di Modena. Numero due del vicequestore Gianni De Gennaro all'interno del Nucleo anticrimine della Polizia di Stato negli anni ottanta del XX secolo, collabor\u00f2 anche con i magistrati Giovanni Falcone e Paolo Borsellino soprattutto nella gestione dei collaboratori di giustizia Tommaso Buscetta, Francesco Marino Mannoia, Gaspare Mutolo e Leonardo Messina.\nNel 1991 divenne dirigente della I^ divisione dello SCO (Servizio Centrale Operativo) e, in tale veste, condusse le indagini che portarono all'arresto di latitanti mafiosi di primo piano, tra cui Pietro Vernengo, Giuseppe Lucchese, Giuseppe \u201cPiddu\u201d Madonia, Nitto Santapaola e Pietro Aglieri. Dal 1997 fu questore a Palermo e, dal 1999, a Napoli.\nDivenuto prefetto nel 2000, fu nominato direttore centrale della Polizia criminale (Criminalpol) e vice direttore generale della Pubblica Sicurezza, incarico nel quale dal 2001 assunse le funzioni vicarie dell'allora capo della polizia Gianni De Gennaro. Il Consiglio dei ministri lo nomin\u00f2 capo della polizia il 25 giugno 2007. Docente di Tecnica di polizia giudiziaria all'Istituto Superiore di Polizia, pubblic\u00f2 saggi in materia di tecnica investigativa e sequestri di persona. Il 25 giugno 2010 aveva ricevuto la cittadinanza onoraria di Palermo.\nIl 6 luglio 2012, il giorno dopo il verdetto della Corte di Cassazione sui fatti della scuola Diaz, Antonio Manganelli ha presentato delle \"scuse\" per questi fatti: \"Ora, di fronte al giudicato penale, \u00e8 chiaramente il momento delle scuse. Ai cittadini che hanno subito danni ed anche a quelli che, avendo fiducia nell'istituzione-polizia, l'hanno vista in difficolt\u00e0 per qualche comportamento errato ed esigono sempre maggiore professionalit\u00e0 ed efficienza\".\nProblemi di salute e morte.\nNel 2011 gli venne diagnosticato un tumore al polmone e si cur\u00f2 a Houston, negli Stati Uniti. Nel pomeriggio del 24 febbraio 2013 fu ricoverato d'urgenza all'ospedale San Giovanni Addolorata di Roma e sottoposto a intervento chirurgico per la decompressione di un edema cerebrale conseguente a un'emorragia cerebrale, con successivo ricovero in terapia intensiva dove rimase in coma farmacologico. \u00c8 morto per complicazioni date da un'infezione respiratoria la mattina del 20 marzo 2013.\nIl 23 marzo sono stati celebrati i funerali di Stato nella basilica di Santa Maria degli Angeli e dei Martiri.\nPubblicazioni.\nNel 2007 ha pubblicato il volume \"\"Investigare. Manuale pratico delle tecniche di indagine\", insieme a Franco Gabrielli, per Cedam.\nDurante il soggiorno a Houston, nel maggio del 2012, matur\u00f2 il proposito di scrivere un'autobiografia, che divent\u00f2 quasi naturalmente un romanzo, come ricorda lo stesso Manganelli nella nota introduttiva dell'8 dicembre.\nIl volume, pubblicato da Rizzoli nell'aprile del 2013, con il titolo \"Il sangue non sbaglia\"\", il 13 maggio \u00e8 stato presentato a Palazzo Giustiniani, dal presidente del Senato Pietro Grasso Cfr..\nEdifici alla sua memoria.\nAlla sua memoria \u00e8 stata dedicata una palestra delle Fiamme Oro \"sezione di pugilato\" a Marcianise, la prima in Italia situata in una scuola, nel Liceo Scientifico e Classico Federico Quercia. Nella palestra \u00e8 situato un busto in bronzo del prefetto. Il 18 maggio 2013, invece, gli \u00e8 stato intitolato il \"Parco di Santo Spirito\" ad Avellino, citt\u00e0 della quale era originario."}
{"id": "1439117", "revid": "287204", "url": "https://it.wikipedia.org/wiki?curid=1439117", "title": "Bogdanesti", "text": ""}
{"id": "1439118", "revid": "453768", "url": "https://it.wikipedia.org/wiki?curid=1439118", "title": "Iperventilazione", "text": "Si definisce iperventilazione quella condizione di frequenti atti respiratori in serie che portano ad una riduzione notevole dell'anidride carbonica nel sangue. \nPatogenesi.\nDal punto di vista della durata dell'apnea, l'aumento dell'ossigeno dato dall'aumento della ventilazione, seppur irrisorio, potrebbe sembrare avere effetti positivi; in realt\u00e0, la diminuzione della concentrazione di anidride carbonica porta a non avvertire la \"fame d'aria\", dato che \u00e8 proprio la quantit\u00e0 di questo composto che informa il sistema nervoso centrale riguardo alla necessit\u00e0 di respirare.\nRitardando quindi lo stimolo ventilatorio, l'ossigeno presente pu\u00f2 cos\u00ec scendere a valori troppo bassi, provocando una sincope ipossica.\nClinica.\nFra i segni e sintomi si riscontrano:\nApplicazioni utili.\nIn passato, l'iperventilazione era una tecnica molto usata dai grandi dell'apnea; ora invece si preferisce ricorrere a nuove tecniche di ventilazione e rilassamento, come la respirazione pr\u0101\u1e47\u0101y\u0101ma."}
{"id": "1439128", "revid": "124358754", "url": "https://it.wikipedia.org/wiki?curid=1439128", "title": "Porta Metronia", "text": "Porta Metronia \u00e8 una delle porte che si aprivano lungo il perimetro delle grandi Mura Aureliane di Roma.\nEtimologia.\nNel tempo le furono assegnati vari nomi, ma sembrano tutti (compreso quello attuale) deformazioni da un originale Metrovia (derivato forse da un qualche \"Metrobius\" o \"Metronianus\" che pare potesse avere dei possedimenti in zona, durante il basso impero). Un'ipotesi un po' fantasiosa, nata ad opera dei filologi del XIV secolo, la definisce \"Porta Metaura\", facendone derivare il nome da \"meta aurum\", cio\u00e8 il luogo in cui veniva depositato e pesato l'oro dei tributi che le province versavano a Roma, prima che venisse trasferito nelle casse dello Stato. Ma nessun elemento suffraga quest'ipotesi. L'unico nome che si discosta da queste radici \u00e8 \"Porta Gabiusa\", dovuto al fatto che per la via che da l\u00ec partiva (l'attuale via Gallia), era possibile arrivare alla citt\u00e0 di Gabii.\nStoria.\nOriginariamente non rivestiva particolare importanza, tant'\u00e8 che fu aperta con le caratteristiche di una posterula di terz'ordine, pi\u00f9 o meno come le porte Pinciana e Asinaria; ma mentre queste due vennero promosse al rango di porte vere e proprie in occasione dei restauri operati intorno al 402 dall'imperatore Onorio, la Metronia rimase ancora a lungo una semplice apertura di utilit\u00e0. Ad ulteriore conferma della scarsa importanza, unica tra tutte le porte di Roma, si apriva alla base di una torretta merlata sporgente sul lato interno del muro che, in quella zona, compie un'ampia curva.\nIl fornice, senza stipiti e architravi, \u00e8 un semplice arco in laterizio, tuttora visibile da entrambi i lati sebbene sia murato. La chiusura sembra possa farsi risalire al 1122, quando il papa Callisto II utilizz\u00f2 la porta come passaggio dell'\"Acqua Mariana\", rendendola pertanto inaccessibile al traffico cittadino. Proveniente dalla zona di Squarciarelli, nei pressi dell'attuale Grottaferrata, il rigagnolo dell'Acqua Mariana si avvicinava a Roma tra la via Appia Nuova e la Tuscolana fin nei pressi di Porta San Giovanni ed entrava in citt\u00e0, appunto, attraverso Porta Metronia; subito dopo si univa con il fiumiciattolo proveniente dalla zona del Laterano (le cui acque ricche di minerali ferrosi diedero alla zona tra Porta Asinaria e Porta Metronia il nome di \"Ferratella\") e proseguiva in direzione del Circo Massimo per confluire poi nel Tevere nei pressi della Cloaca Massima. Nel 1601, l'area fu colpita da una grave epidemia dovuta all'insalubrit\u00e0 di quella zona paludosa.\nA memoria di successivi lavori di restauro, sulle mura adiacenti alla porta \u00e8 rimasta, sul lato interno della stessa, unica testimonianza quasi perfettamente conservata e leggibile (bench\u00e9 non facilmente decifrabile), una lapide originale medievale, risalente al 1157, in piena epoca comunale. Negli eleganti caratteri duecenteschi racconta, usando qualche abbreviazione, come in quell'anno, su iniziativa di una decina di senatori (i \"consiliatores\"), il Senato ed il Popolo Romano provvidero a riparare quelle mura, crollate per vetust\u00e0:\nR[\u2026]SAGL\nANNO MCLVII INCARNT\nDNI NRI IHV XRI SPQR HEC MENIA\nVETUSTATE DILAPSA RESTAURA\nVIT SENATORES SAASO IOHS DE AL\nBERICO ROIERI BUCCACANE PINZO\nFILIPPO IOHS DE PARENZO PETRUS DS\nET SALVI CENCIO DE ANSOINO\nRAINALDO ROMANO\nNICOLA MANNETTO\nAl di l\u00e0 dell'importanza epigrafica e archeologica, l'iscrizione costituisce un documento storico di eccezionale rilevanza. L'utilit\u00e0 del restauro di quel tratto di mura che, a 35 anni di distanza dalla chiusura della porta era ormai divenuto inutilizzabile, si spiega infatti solo con motivazioni storico-politiche: erano infatti gli anni delle aspre lotte del papato e dell'impero contro le idee rivoluzionarie e democratiche di Arnaldo da Brescia, che stavano demolendo la struttura teocratico-feudale della citt\u00e0 in favore di un libero Comune; si lottava per l'abolizione dei privilegi feudali in favore di un coinvolgimento popolare nella gestione politica e amministrativa di Roma. Il papa Adriano IV scomunic\u00f2 l'intera citt\u00e0, l'esercito del Barbarossa era stanziato in San Pietro, si combatteva per le strade in un moto rivoluzionario che si protrasse per un paio di anni e che, proprio per le esigenze di difesa della citt\u00e0, indusse il Senato romano ad effettuare i necessari interventi sulle mura.\n\u00c8 curioso notare che a fianco dell'iscrizione del 1157 ce n'\u00e8 un'altra, risalente al 1579, in cui (oltre al trasferimento della porta dal Rione Sant'Angelo al Campitelli) figura, tra i \"consiliatores\" di un altro restauro, un discendente di quello stesso Nicola Mannetto citato nella lapide precedente.\nI quattro archi laterali (che hanno usurpato il nome alla porta ormai chiusa) furono aperti, per motivi di viabilit\u00e0 cittadina, in due tempi successivi nella prima met\u00e0 del XX secolo."}
{"id": "1439135", "revid": "22356", "url": "https://it.wikipedia.org/wiki?curid=1439135", "title": "Alligatoridi", "text": ""}
{"id": "1439136", "revid": "767487", "url": "https://it.wikipedia.org/wiki?curid=1439136", "title": "Giulio Cappelli", "text": "Carriera.\nGiocatore.\nIn carriera da calciatore vanta un gol con la maglia dell'Italia ai Giochi olimpici del 1936 (nell'incontro vinto 8-0 col ).\nIn totale ha giocato 2 partite in Nazionale, entrambe da capitano, segnando un gol.\nAllenatore.\nHa affiancato David John Astley e Mariano Tansini alla guida dell'Inter in qualit\u00e0 di direttore tecnico rispettivamente nel 1948-1949 e nel 1949-1950. Nel 1959-1960 affianc\u00f2 il coach nerazzurro Camillo Achilli nelle ultime otto giornate di campionato in qualit\u00e0 di \"consulente tecnico\". Fu anche direttore tecnico di Catania, allenatore del Torino, e Alessandria, e direttore sportivo del Lecco"}
{"id": "1439139", "revid": "59975", "url": "https://it.wikipedia.org/wiki?curid=1439139", "title": "Armed and Ready", "text": ""}
{"id": "1439142", "revid": "729019", "url": "https://it.wikipedia.org/wiki?curid=1439142", "title": "Africa Cup 2007", "text": "L'Africa Cup 2007 \u00e8 stata la VIII edizione della massima competizione continentale di rugby XV per Nazioni d'Africa. Le Nazionali partecipanti sono state 12 divise in due zone da 6 (settentrionale e meridionale) e a propria volta suddivise in ulteriori quattro sottozone da 3. Le vincitrici di ogni sotto-zona si sono incontrate per la fase finale a quattro in Madagascar dal 26 al 29 settembre 2007.\nCampione d'Africa si \u00e8 laureata la Nazionale dell', che ha sconfitto in finale gli organizzatori del .\nFormula e punteggio.\nLe squadre di ogni gruppo si incontrano tra di loro in partita unica. Ogni squadra disputa un incontro in casa e uno in trasferta.\nLe vincitrici di ogni gruppo si incontrano in Madagascar per la fase finale. Gli accoppiamenti predefiniti sono: la prima del girone A Nord contro quella del girone A Sud; le altre due disputano l'altra semifinale. La finale si disputa tra le due vincenti le semifinali, mentre le perdenti disputano la finale per il 3\u00ba posto. La vincitrice della finale \u00e8 la nazionale campione d'Africa.\nPunteggi prima fase a gruppi.\nPer ciascuna partita i punteggi assegnabili sono:\nA parit\u00e0 di punti in classifica conter\u00e0 la differenza punti e, a seguire, il numero di mete realizzate."}
{"id": "1439144", "revid": "94638756", "url": "https://it.wikipedia.org/wiki?curid=1439144", "title": "Controllo camere", "text": "Il controllo camere, nella produzione televisiva, \u00e8 la postazione addetta al monitoraggio dei segnali provenienti dalle telecamere e alla regolazione dei loro parametri operativi attraverso appositi pannelli. Con lo stesso termine si indica anche l'operatore tecnico che presidia la postazione.\nIn studio e ovunque vi siano luci aggiunte, il controllo camere lavora in stretta collaborazione con il direttore della fotografia, mentre negli eventi in luce naturale, come per esempio manifestazioni sportive, egli deve ovviamente adattarsi alla situazione. In ogni caso, il compito fondamentale del controllo camere \u00e8 di assicurare la correttezza tecnica dei segnali e l'uniformit\u00e0 delle riprese indipendentemente dal punto di vista.\nPer una ripresa corretta, infatti, \u00e8 necessario che non ci siano differenze di livello o di colore visibile nel passaggio da una telecamera ad un'altra.\nIl ruolo tecnico del controllo camere riveste spesso un'importanza rilevante tra il personale. Il tecnico in questione \u00e8 spesso anche il tecnico di riferimento per lo studio stesso, se non il responsabile tecnico in loco di tutta l'infrastruttura.\nRegolazioni principali.\nDiaframma.\nIl controllo del diaframma \u00e8 il compito principale del controllo camere. A seconda del tipo di ripresa pu\u00f2 essere sufficiente una regolazione fissa, con solo piccoli ritocchi se necessario, oppure una grande escursione e la necessit\u00e0 di regolazioni continue: si pensi per esempio alla differenza tra un teatro di posa illuminato appositamente e un campo di calcio in pieno sole, con una parte del campo in netta ombra.\nLa regolazione del diaframma si effettua di solito con un apposito joystick, dotato di regolazioni di escursione e raggio d'azione, nonch\u00e9 di grande inerzia dinamica.\nLivello del nero.\nIl livello del nero permette di regolare, grosso modo, il contrasto generale dell'immagine. A seconda del soggetto il livello elettrico del nero pu\u00f2 essere alzato o abbassato, facendo risaltare i toni scuri dell'immagine oppure schiarendoli. Il livello del nero si regola con un comando rotativo di solito integrato nel joystick del diaframma.\nBilanciamento del bianco.\nIl bilanciamento del bianco \u00e8 una regolazione essenziale, che adatta i colori in uscita dalla telecamera alla temperatura di colore della scena ripresa. I singoli valori RGB sono regolabili singolarmente. La regolazione avviene inquadrando un oggetto bianco e, nel caso, raffinata ad occhio sulla tonalit\u00e0 della pelle, verificando i livelli sul vettorscopio e su un monitor di classe broadcast, progettato per riprodurre fedelmente ogni variazione del segnale.\nRegolazioni secondarie.\nFiltri.\nIn alcuni modelli di telecamera, i filtri disponibili sono motorizzati e comandati dal pannello di controllo. Questo permette un controllo centralizzato dei filtri usati. Di solito, tutte le telecamere montano una serie di filtri neutri, di correzione del colore e alcuni effetti (tipicamente filtri stella e soft).\nGuadagno.\nIl guadagno permette di aumentare la sensibilit\u00e0 della telecamera, per riprese in luce scarsa. Questo, ovviamente, aumenta il rumore di fondo. Le telecamere di classe pi\u00f9 elevata dispongono di guadagni negativi (tipicamente -3dB), per ridurre il rumore di fondo quando il livello luminoso lo consente.\nFlare.\nIl flare \u00e8 una regolazione cromatica che permette di compensare eventuali dominanti introdotte dall'obiettivo. Si tratta di una regolazione RGB complementare al bilanciamento del bianco.\nDettaglio.\nIl livello del dettaglio regola la quantit\u00e0 di nitidezza applicata all'immagine per via elettronica. A seconda del soggetto, pu\u00f2 essere preferibile una regolazione pi\u00f9 morbida o pi\u00f9 incisa.\nSkin.\nLo skin \u00e8 una regolazione di dettaglio applicata solo a una certa tonalit\u00e0 cromatica. \u00c8 molto utile per ammorbidire, per esempio, la resa della pelle senza ridurre troppo il dettaglio sulle altre zone. \u00c8 comunque applicabile a qualsiasi finestra cromatica, non necessariamente quella delle carnagione.\nKnee.\nIl knee \u00e8 una regolazione della compressione dinamica dei livelli video. Serve in genere per comprimere la gamma dinamica del segnale in modo da estendere il rapporto di contrasto che \u00e8 possibile riprendere. Un'appropriata regolazione del knee permette di gestire un livello del bianco superiore anche del 600% a quello nominale.\nLa regolazione del knee avviene tramite due impostazioni separate, dette \"point\" (il livello dal quale inizia la compressione) e \"slope\" (l'inclinazione della curva di risposta).\nEsposizione.\nNormalmente le telecamere hanno un tempo di esposizione legato alla cadenza di ripresa, cio\u00e8 di 1/60 (NTSC) o 1/50 (PAL) di secondo. Se la ripresa deve essere poi rallentata e sono necessari singoli fotogrammi pi\u00f9 nitidi, la velocit\u00e0 di otturazione pu\u00f2 essere aumentata, a scapito di un certo effetto di sfarfallio nella visione a velocit\u00e0 normale. L'otturatore elettronico pu\u00f2 anche essere regolato a valori incrementabili con precisione, per riprendere monitor di computer con frequenze diverse da quella nominale della telecamera.\nGamma.\nNonostante la correzione di gamma applicata dalle telecamere sia nominalmente costante, \u00e8 possibile intervenire su questo circuito per un controllo accurato del contrasto e della resa tonale."}
{"id": "1439148", "revid": "370187", "url": "https://it.wikipedia.org/wiki?curid=1439148", "title": "Associazione Calcio Napoli 1927-1928", "text": "Questa voce raccoglie le informazioni riguardanti l'Associazione Calcio Napoli nelle competizioni ufficiali della stagione 1927-1928.\nStagione.\nLa stagione 1927-1928 fu la 2\u00aa stagione del Napoli nel campionato italiano.\nIl primo impatto del Napoli nel nuovo campionato italiano unificato aveva avuto esiti disarmanti, poich\u00e9 aveva terminato il torneo all'ultimo posto con un solo punto conquistato in 18 partite. La Federazione decise di accordare una seconda chance alla rappresentanza meridionale nel massimo campionato, ripescando le societ\u00e0 retrocesse e allargando il campionato a 22 squadre. Questa volta si vollero avere per\u00f2 garanzie che tali sodalizi fossero in grado di stare in piedi con le proprie gambe: per quanto riguardava il Napoli, il presidente uscente Giorgio Ascarelli diede ampie rassicurazioni su un deciso attivismo della societ\u00e0 partenopea nel calciomercato estivo.\nTuttavia, sulla falsariga del precedente torneo, il Napoli disput\u00f2 un girone d'andata disastroso, alla fine del quale era in zona retrocessione con soli 4 punti raccolti, grazie anche alla vittoria ottenuta alla 1\u00aa di campionato contro la (4-0), la prima vittoria ufficiale della storia azzurra. Nel girone di ritorno, il Napoli vinse gare importanti contro Pro Vercelli (2-0) e (2-1), arrivando terzultimo con 15 punti che non bastarono per evitare la retrocessione dato che, per far tornare il campionato a 20 squadre, la FIGC aveva stabilito che anche la terzultima dei due gironi sarebbe retrocessa per un totale di sei retrocessioni contro le quattro promozioni dalla serie inferiore. La retrocessione dur\u00f2 per\u00f2 solo due settimane: gi\u00e0 il 18 marzo 1928, addirittura prima dell'inizio della Coppa CONI, un ennesimo stravolgimento della formula del campionato port\u00f2 al ripescaggio di tutte le retrocesse tranne le due ultime in classifica (Verona e Reggiana):\nIl Napoli pot\u00e9 cos\u00ec disputare la Coppa CONI, torneo di consolazione per le escluse dalle Finali per lo scudetto, con la consapevolezza di disputare la Divisione Nazionale anche l'anno successivo, per l'ennesimo allargamento del Campionato che per la stagione successiva sarebbe stato a 24 squadre. La squadra si piazz\u00f2 terza in un girone a sette squadre vinto dalla Roma (che poi si aggiudic\u00f2 il trofeo).\nA giugno il campionato venne allargato addirittura a 32 squadre, ripescando anche Verona e Reggiana e ammettendo alla Divisione Nazionale ulteriori sei squadre di Prima Divisione:\nIn seguito alla fusione tra USM e Inter nell'Ambrosiana, che liber\u00f2 un posto, venne ripescata la Fiumana per permettere anche alle squadre della Venezia Giulia di entrare in Divisione Nazionale.\nOrganigramma societario.\nArea direttiva\nArea tecnica\nRisultati.\nDivisione Nazionale.\nNella stagione 1927-1928 i 2 gironi (girone A e girone B) erano formati da 11 squadre ciascuno, quindi ogni turno prevedeva 5 incontri mentre 1 squadra riposava. Il Napoli ripos\u00f2 all'ottava e alla diciannovesima giornata.\nCoppa CONI.\nIl torneo era formato da 7 squadre, quindi ogni turno prevedeva 3 incontri mentre 1 squadra riposava. Il Napoli ripos\u00f2 alla 7\u00aa e alla 14\u00aa giornata."}
{"id": "1439154", "revid": "2016931", "url": "https://it.wikipedia.org/wiki?curid=1439154", "title": "Ko (kana)", "text": "\u3053 in hiragana o \u30b3 in katakana \u00e8 un kana giapponese e rappresenta una mora. Questo kana deriva dal kanji \u5df1. La sua pronuncia \u00e8 .\nQuesto carattere se integrato con il dakuten diventa \u3054 in hiragana e \u30b4 in katakana. Anche la pronuncia cambia e diventa .\nScrittura.\nL'hiragana \u3053 \u00e8 composto da due tratti:\nIl katakana \u30b3 \u00e8 composto da due tratti:\nRappresentazione in altri sistemi di scrittura.\nNel linguaggio Braille giapponese, \u3053 or \u30b3 \u00e8 rappresentato con:\nIl Codice Wabun per \u3053 o \u30b3 \u00e8 \uff0d\uff0d\uff0d\uff0d."}
{"id": "1439158", "revid": "1776051", "url": "https://it.wikipedia.org/wiki?curid=1439158", "title": "Arachnophobiac", "text": "Arachnophobiac \u00e8 il decimo album in studio degli Michael Schenker Group, pubblicato nel 2003 per la Shrapnel Records."}
{"id": "1439160", "revid": "186283", "url": "https://it.wikipedia.org/wiki?curid=1439160", "title": "\u30b3", "text": ""}
{"id": "1439162", "revid": "186283", "url": "https://it.wikipedia.org/wiki?curid=1439162", "title": "\u3053", "text": ""}
{"id": "1439163", "revid": "35707", "url": "https://it.wikipedia.org/wiki?curid=1439163", "title": "Musicarelli", "text": ""}
{"id": "1439164", "revid": "729019", "url": "https://it.wikipedia.org/wiki?curid=1439164", "title": "Matt Bloom", "text": "Tra il 1999 ed il 2004 lott\u00f2 nella World Wrestling Federation/Entertainment con gli ring name Albert e A-Train; in quel periodo vinse una volta l'Intercontinental Championship.\nDopo aver lasciato la WWE, lavor\u00f2 nella New Japan Pro-Wrestling, dove si esib\u00ec come Giant Bernard e vinse due volte l'IWGP Tag Team Championship (una volta con Karl Anderson e una volta con Tyson Tomko), facendo segnare anche il record per il regno pi\u00f9 lungo nella storia del titolo (564 giorni). Tra il 2012 e il 2013, torn\u00f2 in WWE come Tensai.\nCarriera.\nGli inizi (1997\u20131999).\nBloom debutt\u00f2 nel 1997, affrontando in un sigle match Tim McNeany. Lott\u00f2 brevemente come Baldo, una gimmick datagli dall'arbitro Freddy Sparta, che prevedeva che indossasse una pelliccia sul ring.\nDopo essere stato presentato al talent scout Tom Prichard da George Steele, Bloom venne assunto dalla World Wrestling Federation (WWF). Dopo aver effettuato degli allenamenti supplementari con Dory Funk Jr., Bloom fu assegnato alla Power Pro Wrestling (PPW), territorio di sviluppo in Memphis, Tennessee, dove lott\u00f2 come Baldo. Mentre lottava in PPW, Bloom vinse sia il PPW Young Guns Championship che il PPW Heavyweight Championship, ed ebbe un feud con la leggenda di Memphis Jerry \"The King\" Lawler.\nWorld Wrestling Federation/Entertainment (1999\u20132004).\nPrince Albert (1999\u20132000).\nBloom firm\u00f2 un contratto con la World Wrestling Federation e cominci\u00f2 a lottare con il nome di Prince Albert, tatuatore personale di Droz con cui form\u00f2 un tag team. Droz e Albert continuarono a lottare in coppia fino all'infortunio di Droz nell'ottobre 1999, e in seguito si alle\u00f2 con Big Boss Man; tuttavia l'alleanza si interruppe con il debutto di Bull Buchanan, che form\u00f2 un tag team con Boss Man.\nT &amp; A (2000\u20132001).\nNel marzo 2000, Albert venne reclutato da Trish Stratus e form\u00f2 un tag team con Test chiamato T &amp; A. Il team affront\u00f2 diverse coppie della divisione come i Dudley Boyz e Acolytes. Nel dicembre dello stesso anno, il team si separ\u00f2 a causa di un attacco di Albert nei confronti di Test sotto ordine di Stephanie McMahon-Helmsley.\nVarie alleanze (2001\u20132002).\nNell'aprile 2001, Albert form\u00f2 una stable con X-Pac e Justin Credible, gli X-Factor. Il 28 giugno a \"SmackDown!\" Albert sconfisse Kane per vincere il suo primo e unico titolo - l'Intercontinental Championship - che perse un mese dopo contro Lance Storm a causa di molte interferenze. Successivamente, Credible lasci\u00f2 gli X-Factor per unirsi all'Alliance mentre Albert e X-Pac continuarono a lottare in coppia fino all'infortunio di X-Pac nel novembre dello stesso anno.\nVerso la fine dell'anno, Albert fu soprannominato \"Hip Hop Hippo\" dopo aver iniziato a lottare in coppia con Scotty 2 Hotty. A seguito della \"brand extension\", entrambi furono assegnati al roster di \"SmackDown!\". L'alleanza si concluse il 4 aprile 2002 quando Albert attacc\u00f2 Hotty dopo non essere riusciti a conquistare il WWF Tag Team Championship contro Billy e Chuck.\nA-Train (2002\u20132004).\nSuccessivamente, lott\u00f2 principalmente a \"Velocity\" fino al dicembre 2002 quando un\u00ec le forze con Paul Heyman e Big Show con la \"gimmick\" di A-Train e un nuovo \"ring attire\", il pubblico spesso intonava il coro \"Shave Your Back!\" dovuto al torso peloso. A-Train e Big Show persero contro The Undertaker il 30 marzo a WrestleMania XIX, con il quale incominci\u00f2 una breve rivalit\u00e0 che si concluse a SummerSlam perdendo. Dopo aver perso contro Chris Benoit a No Mercy, fece parte della squadra capitanata da Brock Lesnar che affront\u00f2 quella capitanata da Kurt Angle alle Survivor Series dove fu eliminato da Bradshaw. Nel 2004, prese parte a una battle royal che decret\u00f2 il primo sfidante al WWE Championship di Brock Lesnar per No Way Out, ma venne eliminato dal vincitore Eddie Guerrero. Il 22 marzo pass\u00f2 a \"Raw\" per effetto della \"draft lottery\" dove debutt\u00f2 il 7 giugno perdendo contro Chris Jericho. Due settimane dopo, si infortun\u00f2 alla cuffia dei rotatori e fu rilasciato dalla WWE il 7 novembre 2004.\nAll Japan Pro-Wrestling (2005).\nNel marzo 2005, Bloom inizi\u00f2 a lottare per la giapponese All Japan Pro Wrestling (AJPW), adottando il ring name di Giant Bernard, un riferimento al collega gaijin Bernard Brute. Si un\u00ec alla stable dei Voodoo Murders accanto ai colleghi ex-WWE Chuck Palumbo e Johnny Stamboli. Il 18 ottobre 2005, Bloom sfid\u00f2 senza successo Satoshi Kojima per l'AJPW Triple Crown Heavyweight Championship.\nNew Japan Pro-Wrestling (2006\u20132012).\nNel gennaio 2006, Bloom lasci\u00f2 la AJPW e si un\u00ec alla concorrente New Japan Pro-Wrestling (NJPW). Nell'aprile del 2006, sconfisse Y\u016bji Nagata nella finale della New Japan Cup 2006. Come premio per la sua vittoria, Bloom ricevette una shot per l'IWGP Heavyweight Championship. Sfid\u00f2 senza successo l'IWGP Heavyweight Champion Brock Lesnar il 3 maggio 2006 a Tenjin, Ch\u016b\u014d-ku, Fukuoka.\nNel luglio 2006, dopo che Lesnar rese vacante l'IWGP Heavyweight Championship, Bloom partecip\u00f2 ad un torneo per il titolo, perdendo contro Hiroshi Tanahashi nella finale del torneo. Nell'agosto 2006, Bloom prese parte al G1 Climax Tournament 2006, perdendo contro Hiroyoshi Tenzan in semifinale.\nL'11 marzo 2007 a Nagoya, Bloom e Tyson Tomko sconfissero Manabu Nakanishi e Takao \u014cmori, vincendo gli IWGP Tag Team Titles. Allo show della New Japan del 17 febbraio 2008, persero i titoli contro Togi Makabe e Toru Yano. Dopo la partenza di Tomko per la Total Nonstop Action Wrestling a tempo pieno, Bernard inizi\u00f2 a fare squadra con l'ex-Wrestler della World Championship Wrestling Rick Fuller in un altro tag team di wrestlers Powerhouse. Il 5 settembre 2008, Bernard e Fuller tradirono Shinsuke Nakamura e Hirooki Goto per allearsi con la stable Great Bash Heel di Togi Makabe.\nOltre ad esibirsi per la NJPW come Giant Bernard, Bloom lott\u00f2 anche per l'affiliata della NJPW, Wrestle Land, come Rusher Road, un membro della stable \"Roads\", fino alla chiusura del Brand.\nNel 2009, dopo aver tradito Togi Makabe, Bernard e il resto del GBH lasciarono la stable per unirsi Shinsuke Nakamura e formare una nuova stable conosciuta come CHAOS. Bernard form\u00f2 il tag team Bad Intentions col compagno dei CAOS Karl Anderson e insieme i due vinsero il G1 Climax Tag League 2009, sconfiggendo gli Apollo 55 (Prince Devitt e Ryusuke Taguchi) nella finale del torneo il 1\u00ba novembre. Lottarono per gli IWGP Tag Team Titles, ma il loro incontro coi campioni in carica del Team 3D (Brother Ray e Brother Devon) fin\u00ec con un double countout. Nell'aprile del 2010, sia Bernard che Anderson lasciarono i CHAOS, quando la stable turn\u00f2 su di loro.\nGrazie all'accordo della New Japan col Consejo Mundial de Lucha Libre, Bloom fece il suo primo tour in Messico nel maggio 2010 sotto il nome di Gigante Bernard. Riusc\u00ec a vincere sei two out of three falls tag team matches con due schienamenti di fila, prima di perdere il suo ultimo match del tour l'11 giugno per squalifica.\nAl suo ritorno in Giappone, Bernard e Anderson sconfissero i Blue Justice Army (Yuji Nagata e Wataru Inoue) ed i No Limit (Tetsuya Nait\u014d e Yujiro Takahashi) in un three-way elimination match il 19 giugno, vincendo gli IWGP Tag Team Titles. I Bad Intentions effettuarono con successo la loro prima difesa dei titoli il 19 luglio, sconfiggendo i Blue Justice Army ed i No Limit in un three-way \"Dogfight\". Alla fine di ottobre i Bad Intentions parteciparono al G1 Climax Tag League 2010, dove, dopo tre vittorie e due sconfitte, conclusero al secondo posto il loro blocco e avanzarono alle semifinali, nelle quali, il 7 novembre, furono sconfitti dai futuri vincitori del torneo, Yuji Nagata e Wataru Inoue.\nIl 4 gennaio, 2011, a Wrestle Kingdom V nel Tokyo Dome, i Bad Intentions difesero con successo gli IWGP Tag Team Titles in un three-way match contro i Beer Money, Inc. (James Storm e Robert Roode) e i Muscle Orchestra (Manabu Nakanishi e Strong Man). Il 3 maggio, i Bad Intentions sconfissero i No Limit per la loro settima difesa degli IWGP Tag Team Championship, pareggiando il record assoluto per il maggior numero di difese, fissato da Hiroyoshi Tenzan e Masahiro Chono. I Bad Intentions batterono il record il 18 giugno, difendendo con successo per l'ottava volta gli IWGP Tag Team Titles, contro Takuma Sano e Yoshihiro Takayama della Pro Wrestling Noah, diventando anche i nuovi GHC Tag Team Champions. Dopo il Main Event dello show, Bernard sfid\u00f2 Hiroshi Tanahashi per l'IWGP Heavyweight Championship, ma fu sfidato a sua volta da Tanahashi, che voleva una shot agli IWGP Tag Team Titles assieme al wrestler che aveva appena sconfitto, Hirooki Goto. Il 3 luglio Bernard e Anderson difesero con successo gli IWGP Tag Team Titles contro Tanahashi e Goto.\nIl 18 luglio Bernard fall\u00ec nel tentativo di vincere l'IWGP Heavyweight Championship, perdendo contro Tanahashi. Il 23 luglio, i Bad Intentions fecero la loro prima comparsa nella Pro Wrestling Noah, nella loro prima difesa degli GHC Tag Team Titles contro il team di Takeshi Morishima e Yutaka Yoshie. Il 9 settembre, i Bad Intentions divennero il pi\u00f9 longevi IWGP Tag Team Champions della storia, rompendo il precedente record di 446 giorni, fissato da Hiroyoshi Tenzan e Masahiro Chono nel 2003. I Bad Intentions effettuarono la loro seconda difesa dei GHC Tag Team Titles il 31 ottobre, sconfiggendo Go Shiozaki e Shuhei Taniguchi ad un evento della Pro Wrestling Noah. Durante la New Japan's 2011 G1 Climax Tag League, i Bad Intentions subirono la loro prima sconfitta in tag in un anno, quando furono sconfitti dai Complete Players (Masato Tanaka e Yujiro Takahashi) ma riuscirono a vincere altri quattro incontri e avanzarono alle semifinali del torneo. Il 6 novembre, dopo aver sconfitto il Billion Powers (Hirooki Goto e Hiroshi Tanahashi) in semifinale, i Bad Intentions sono stati sconfitti nella finale del G1 Climax 2011 dai Suzuki Army (Minoru Suzuki e Lance Archer). Il 12 novembre, i Bad Intentions effettuarono la loro decima difesa degli IWGP Tag Team Titles contro Archer e Suzuki.\nIl 4 gennaio, 2012, a Wrestle Kingdom VI nel Tokyo Dome, i Bad Intentions persero gli IWGP Tag Team Titles contro i Ten-Koji (Hiroyoshi Tenzan and Satoshi Kojima), chiudendo il loro record a 564 giorni di regno. Il 22 gennaio, i Bad Intentions persero i GHC Tag Team Titles contro Akitoshi Saito e Jun Akiyama.\nRitorno in WWE.\nLord Tensai (2012\u20132013).\nNel marzo 2012, viene annunciato che Bloom \u00e8 stato rimesso sotto contratto dalla WWE e che il ritorno alla federazione di Stamford avverr\u00e0 subito dopo WrestleMania XXVIII.\nNel corso dell'edizione di \"Raw\" del 19 marzo, viene mandato in onda un promo che annuncia l'imminente arrivo di una nuova superstar chiamata Lord Tensai; dall'aspetto del wrestler mostrato nel video si evince che si tratta proprio di Bloom. Lord Tensai debutta il 2 aprile nel \"Raw\" successivo a WrestleMania XXVIII, con la gimmick \"heel\" di un atleta proveniente dal Giappone. Affiancato dal manager nonch\u00e9 maestro Sakamoto, Lord Tensai affronta e sconfigge al suo debutto Alex Riley in poco tempo per KO tecnico. Nella puntata di \"Raw\" del 9 aprile, accetta la sfida di Yoshi Tatsu, sconfiggendo anche lui per KO tecnico. Il 16 aprile a \"Raw\", Tensai affronta John Cena in un Extreme Rules match per volere del General Manager John Laurinaitis, vincendo grazie all'utilizzo della \"Green Mist\" seguita dalla \"Tensai Bomb\".\nDopo aver sconfitto anche R-Truth, nella puntata di \"Raw\" del 7 maggio sconfigge il WWE Champion CM Punk in un 2-on-1 Handicap match dove il suo partner era Daniel Bryan. Il 21 maggio 2012 tramite il sito ufficiale della WWE, Lord Tensai accorcia il suo ringname semplicemente in Tensai. Nella puntata della stessa sera di \"Raw\", prende parte al main event, un 3-on-2 Handicap Lumberjack Match dove Tensai, Jack Swagger e Dolph Ziggler erano opposti a Sheamus e John Cena, ma l'incontro finisce in un No Contest quando i Lumberjacks invadono il ring. Il 30 maggio, viene sconfitto da John Cena, che termina la faida a suo favore.\nNella puntata di \"Raw\" dell'11 giugno perde contro Sheamus e pi\u00f9 tardi attacca il suo maestro Sakamoto. Nella puntata di \"SmackDown\" del 29 giugno, sconfigge Justin Gabriel e si qualifica per il Money in the Bank Ladder Match di \"SmackDown\". Nella puntata di \"Raw\" del 2 luglio perde contro Tyson Kidd in meno di un minuto con un roll-up a sorpresa e a fine incontro attacca ancora il suo maestro Sakamoto. Pi\u00f9 tardi, si scaglia contro colui che lo ha sconfitto, Tyson Kidd, negli spogliatoi. La faida con Kidd continua poi in un match vinto da Tensai ma, a causa della violenza di quest'ultimo, l'arbitro rovescia l'esito del match.\nA Money in the Bank Tensai non riesce a conquistare l'ambiziosa valigetta, la quale \u00e8 stata vinta da Dolph Ziggler.\nA Night of Champions, Tensai prende parte alla Battle Royal del Pre-Show valida per lo status di contendente n\u00b01 allo United States Championship, ma non riesce a vincere, venendo eliminato per ultimo da Zack Ryder. Nella puntata di \"Raw\" post-PPV viene sconfitto da Randy Orton. Il 5 ottobre a \"SmackDown\", vince contro Big Show, anche se solo per squalifica poich\u00e9 Sheamus colpisce Tensai con il \"Brogue Kick,\" facendolo vincere appositamente. L'8 ottobre, a \"Raw\", Tensai interviene nel match fra Sheamus e Wade Barrett, attaccando il primo, ma poi subisce un altro \"Brogue Kick\". Il 12 ottobre perde contro Sheamus nell'incontro decisivo, dopo che Tensai aveva attaccato l'irlandese a inizio puntata, mentre questi discuteva con Big Show.\nAlle Survivor Series, prende parte al 5-on-5 Traditional Survivor Series Elimination Match facendo squadra con i Prime Time Players (Darren Young e Titus O'Neil), Epico e Primo, ma perdono contro il team composto da Justin Gabriel, Tyson Kidd, Brodus Clay, Rey Mysterio e Sin Cara. La sera dopo, a \"Raw\", Vickie Guerrero gli organizza un match contro Ryback, contro il quale Tensai perde. Nella puntata di \"Raw\" del 26 novembre viene sconfitto dall'Intercontinental Champion Kofi Kingston. Nella puntata successiva verr\u00e0 inoltre sconfitto da Santino Marella.\nIl nuovo anno inizia male per Tensai che perde a \"Superstars\" il 10 gennaio contro The Miz. Partecipa alla Royal Rumble con il numero 12 e viene eliminato da Kofi Kingston.\nTons of Funk (2013).\nNella puntata di \"Raw\" del 28 gennaio 2013, ha una sfida di ballo contro Brodus Clay, dove sbagli\u00f2 abito per la sfida (un pizzo trasparente), ma si lascer\u00e0 comunque sedurre dal ritmo della musica, fino a quando sar\u00e0 per\u00f2 interrotto da Ron Simmons che lo lascer\u00e0 con un semplice \"DAMN!\".\nNella puntata di \"Main Event\" viene assistito da Clay durante il suo match con Titus O'Neil, che vede vincitore Tensai. A fine match, Tensai delizier\u00e0 con molta richiesta il pubblico, scatenandosi con le Funkadactyls (Naomi e Cameron), effettuando un turn face e cambiando poi nome in Sweet T. A Elimination Chamber, nel Pre-Show, i due sconfiggono Cody Rhodes e Damien Sandow. A WrestleMania 29, avrebbero dovuto lottare insieme a Naomi e Cameron contro Cody Rhodes, Damien Sandow, Brie Bella e Nikki Bella, ma il match viene tagliato per motivi di tempo. L'incontro, viene quindi disputato la sera successiva in quel di \"Raw\", e viene vinto dai primi.\nA Night of Champions, partecipano al Tag Team Turmoil match con in palio lo status di contendenti n\u00b01 al WWE Tag Team Championship, ma vengono eliminati dai Real Americans (Antonio Cesaro e Jack Swagger). Nella puntata di \"SmackDown\" del 29 novembre Sweet T e Brodus Clay sconfiggono R-Truth e Xavier Woods. Mentre nella seguente puntata di \"Raw\", vengono sconfitti dal duo ballerino. Dopo essere stato sconfitto da R-Truth a , Clay inizi\u00f2 a dare segni di instabilit\u00e0 nei confronti di Sweet T, insultandolo nel corso del match. Nella puntata di \"SmackDown\" del 20 dicembre Tensai sconfisse Clay grazie ad una distrazione di Xavier Woods e delle Funkadactyls, segnando la fine definitiva del loro team.\nRitiro e allenatore (2014\u2013presente).\nDal gennaio 2014, oltre a combattere, Bloom \u00e8 uno dei commentatori di \"NXT\" con il ringname Jason Albert. Nel mese di agosto annuncia il ritiro dal ring e il nuovo impiego come trainer degli atleti \"NXT\". In seguito alle dimissioni di Bill DeMott, il 6 marzo 2015, viene promosso a capo allenatore di \"NXT\".\nVita privata.\nBloom ha sposato Farah Louise il 3 settembre 2005. La coppia ha avuto due figlie.\nBloom ha 28 piercing, il primo dei quali fatto all'et\u00e0 di quattordici anni.\nBloom era il migliore amico di Andrew \"Test\" Martin e di Val Venis, quest ultimo ammise quanto fu difficile sia per lui che per Bloom superare la perdita di Martin, scomparso il 13 marzo 2009, all'et\u00e0 di soli 33 anni, il padre di Bloom, Mike, che sverna in Florida, ha ricevuto una visita da Martin solo una settimana prima della sua morte.\nTitoli e riconoscimenti.\n1"}
{"id": "1439168", "revid": "1543377", "url": "https://it.wikipedia.org/wiki?curid=1439168", "title": "Lingua zelandese", "text": "Lo zelandese (codice ISO 639-3 zea, zelandese \"Ze\u00eauws\", olandese \"Zeeuws\") \u00e8 la denominazione di un gruppo di parlate dialettali della provincia di Zelanda (olandese \"Zeeland\"), nella parte sudoccidentale dei Paesi Bassi), e nell'isola di Goeree-Overflakkee.\nConsiderato comunemente come un dialetto olandese, lo zelandese si differenzia da esso soprattutto nella pronuncia, ma anche nella grammatica e nel vocabolario, in modo da risultare difficilmente comprensibile da coloro che non conoscono in modo approfondito la lingua olandese.\nLo zelandese fa parte secondo alcuni del gruppo di dialetti denominato fiammingo occidentale.\nOrigine.\nLo zelandese \u00e8 un linguaggio regionale di transizione tra il dialetto olandese e il fiammingo occidentale. Nel Medioevo e all'inizio dell'era moderna lo zelandese era rivendicato sia dalla contea d'Olanda che dalla contea delle Fiandre comprese le aree sottoposte alla loro influenza. I rispettivi dialetti mostrano chiaramente un graduale aumento delle caratteristiche olandesi man mano che ci si sposta verso nord. Lo zelandese \u00e8 ancora abbastanza coerente e semplice ai confini, poich\u00e9 l'ampio braccio di mare forma delle forti isoglosse.\nCaratteristiche.\nLe principali differenze dall'olandese proprio sono le seguenti: lo zelandese ha tre generi grammaticali invece che due, e quindi mantiene lo scev\u00e0 finale nelle parole femminili; fa uso di e invece di \"ij\" e \"ui\" piuttosto che spezzarli in e ; addolcisce per lo pi\u00f9 le in ; rende l'antico germanico e con i dittonghi e , l\u00e0 dove l'olandese li tiene assieme con le \"e\" ed \"o\" ed infine perde le \"h\"."}
{"id": "1439169", "revid": "1762097", "url": "https://it.wikipedia.org/wiki?curid=1439169", "title": "Gian Giacomo Caprotti", "text": "Figura emblematica, ebbe col maestro un rapporto controverso come testimonia il suo curioso soprannome, finendo per essere una delle persone a lui pi\u00f9 vicine; c'\u00e8 chi ipotizza fosse, oltre che allievo, anche amante del grande maestro. Venne spesso usato come modello, e il suo volto androgino rappresentato, si pensa, anche in soggetti femminili. Ebbe una carriera indipendente nell'ambito dei cosiddetti leonardeschi.\nBiografia.\nEra il terzogenito di Pietro \"de Oreno\" e Caterina Scotti. Aveva due sorelle, Angelina e Lorenziola.\nGli anni giovanili.\nGian Giacomo Caprotti entr\u00f2 nella bottega di Leonardo, sistemata in Corte Vecchia a Milano di fronte al Duomo e accanto all'Arengo, il 22 luglio 1490. Fu lo stesso Maestro ad annotarlo sul primo foglio del Manoscritto C, oggi conservato a Parigi presso l'Institut de France: \"Giacomo venne a stare con meco il d\u00ec della Madonna del 1490, d'et\u00e0 d'anni 10\".\nFino al gennaio del 1491 la pagina iniziale di quel Codice, ricco di appunti dedicati alla pittura e allo studio delle acque, continu\u00f2 ad accogliere note di vita quotidiana e in particolare le malefatte del giovane orenese; \u201c\"Il secondo d\u00ec gli feci tagliare due camicie, un paro di calze e un giubbone, e quando mi posi i dinari a lato per pagare dette cose, lui mi rub\u00f2 detti dinari della scarsella, e mai fu possibile farglielo confessare, bench'io n'avessi vera certezza \u2013 lire 4\u201d.\" Tempo dopo, sul margine, il Maestro aggiunse: \"\u201cladro, bugiardo, ostinato, ghiotto\"\u201d.\nIl nome Sala\u00ec comparve per la prima volta nel 1494. L'epiteto, derivato da una contrazione di \"Saladino\", inteso come diavolo (poich\u00e9 infedele), fu ripreso dal Morgante (XXI 47 7), un poema cavalleresco composto per la corte dei Medici quando Leonardo era ancora a Firenze. Nell'opera l'espressione \u00e8 impiegata per evocare una potenza infernale, e per la sua irrequietezza e la sua spavalderia Gian Giacomo dovette apparire al maestro proprio simile ad un piccolo diavolo.\nDa garzone di bottega a uomo di fiducia di Leonardo.\nIl garzone di bottega, giorno dopo giorno, conquist\u00f2 la fiducia dell'artista, fino a diventare insostituibile. Ogni spostamento li vide uno accanto all'altro; segu\u00ec Leonardo in tutti i suoi viaggi, da Milano a Venezia, poi a Firenze, quindi di nuovo a Milano e infine a Roma. Ad accompagnare il maestro nel suo ultimo viaggio a Cloux furono invece Francesco Melzi e il fedele domestico Batista de Vilanis. Solamente quando la salute di Leonardo si aggrav\u00f2, Sala\u00ec si precipit\u00f2 in Francia. Alla corte francese ricopr\u00ec il ruolo di \"domestico\" (\u00e8 cos\u00ec che figura nel libro paga del re Francesco I). In realt\u00e0 Sala\u00ec rimase poco a Clos-Luc\u00e9, il piccolo castello di campagna messo a disposizione dal sovrano; quasi certamente si spost\u00f2 a Parigi ma non era a Cloux il giorno in cui Leonardo redasse il testamento e non gli fu vicino neppure il 2 maggio 1519 quando mor\u00ec. Nominato comunque fra gli eredi, Sala\u00ec ritorn\u00f2 a Milano lo stesso anno, forse portando con s\u00e9 alcuni dipinti del maestro. In eredit\u00e0 ricevette solamente met\u00e0 della vigna in Porta Vercellina, che la famiglia Caprotti occupava da almeno vent'anni.\nLa morte e la questione dell'eredit\u00e0.\nIl 19 gennaio 1524 Caprotti mor\u00ec, probabilmente a causa di un colpo di schioppo. Dopo la morte la vedova e le sorelle si contesero l'eredit\u00e0 e per dirimere la questione, il 21 aprile 1525 fu steso un inventario dei beni, la cui descrizione \u00e8 tornata alla luce solo di recente. Il ritrovamento ha aperto nuove prospettive circa la sorte iniziale dei capolavori di Leonardo. Fra i beni posseduti dal Sala\u00ec figuravano quadri denominati la Leda, il San Girolamo, la Sant'Anna, il San Giovanni Battista, la Gioconda. Non \u00e8 chiaro se i dipinti fossero originali eseguiti da Leonardo o soltanto copie fedeli ad opera dello stesso Sala\u00ec.\nLe opere.\nLa figura del Sala\u00ec \u00e8 stata trascurata dalla storia dell'arte. La cosa suscita perplessit\u00e0 soprattutto se messa in relazione al fatto che i cronisti e gli autori a lui contemporanei lo menzionarono frequentemente. Da alcuni, anzi, fu l'unico allievo ad essere ricordato e perfino Giorgio Vasari, nella prima edizione delle \"Vite\", cit\u00f2 solamente lui fra i discepoli di Leonardo.\nOpere sicure del Sala\u00ec, firmate, non se ne conoscono n\u00e9 si hanno notizie di commesse specifiche. Restano solamente i dipinti attribuitigli per tradizione, su alcuni dei quali, peraltro, non sempre gli studiosi concordano.\nNon dovrebbero esserci dubbi sull'autenticit\u00e0 di una Madonna col Bambino e Sant'Anna, esemplata su quella di Leonardo. Un tempo, il dipinto era appartenuto a Carlo Borromeo, poi pass\u00f2 nella sacrestia della chiesa di San Celso a Milano. Ora \u00e8 propriet\u00e0 del museo dell'Universit\u00e0 della California, a Los Angeles. Una copia dello stesso dipinto \u00e8 conservata alla Galleria degli Uffizi.\n\u00c8 rimasto invece a Milano, esposto nelle sale dell'Ambrosiana, il San Giovanni Battista. \nLa versione del Caprotti riproduce assai fedelmente l'originale del maestro, con la differenza che lo sfondo notturno \u00e8 sostituito da un limpido paesaggio prealpino.\nDue altre opere tradizionalmente attribuite al Sala\u00ec sono la Madonna col Bambino e i Santi Pietro e Paolo e la Madonna col Bambino e i Santi Giovanni e Battista, entrambi conservati nella Pinacoteca di Brera, sempre a Milano.\nIl dipinto del Sala\u00ec pi\u00f9 chiacchierato \u00e8 la Monna Vanna o Gioconda nuda. In questo quadro \u00e8 certa la collaborazione di Leonardo, che dovrebbe aver eseguito personalmente il motivo della spalliera vegetale contro la quale si pone la statuaria figura senza veli. \u00c8 un dipinto ambiguo, per alcuni versi difficile. Nell'espressione del volto si ravvisa il celeberrimo sorriso della Gioconda, ma il resto del corpo \u00e8 privo di femminilit\u00e0 e la figura sembra quasi possedere la doppia natura di uomo e di donna. Seppure criticato per la non perfetta esecuzione di alcuni particolari, il dipinto, appartenuto alla collezione Litta, \u00e8 stato a lungo attribuito a Leonardo. Ora \u00e8 conservato in Svizzera. Recenti esami spettrografici hanno rivelato significativi pentimenti che confermerebbero proprio l'intervento di pi\u00f9 mani. Alcuni studiosi hanno ravvisato in quest'opera il prototipo della celebre Fornarina di Raffaello. Un'altra versione simile \u00e8 conservata all'Ermitage di San Pietroburgo.\nIl problema dello pseudonimo Sala\u00ec.\nNoto al Vasari, al Lomazzo e ad altri scrittori del Cinquecento, Gian Giacomo Caprotti si \u00e8 dissolto nel nulla per oltre quattro secoli per lasciare spazio ad un inesistente Andrea Salaino. Fu Paolo Morigia a dare vita all'equivoco associando gli epiteti Sala\u00ec e Salaino, rinvenuti fra le carte di Leonardo, alla figura di Andrea Salimbeni da Salerno, allievo di Cesare da Sesto. Solo agli inizi del Novecento fu ricostruita la vera identit\u00e0 del Salai, grazie alle ricerche di Gerolamo Calvi e Luca Beltrami, successivamente confermate e aggiornate da altri studiosi.\nAncora oggi, per\u00f2, l'immaginario Andrea Salaino sopravvive nella citt\u00e0 di Milano, la quale continua a dedicargli una strada e ad indicarlo fra i quattro allievi formanti corona al maestro nel monumento in piazza della Scala. Quell'Andrea Salaino \u00e8 in realt\u00e0 Gian Giacomo Caprotti, nato ad Oreno di Vimercate e trasferitosi a Milano nella bottega di Leonardo a soli dieci anni. \u201cGiov. Giacomo Caprotti, detto Salai: 1480-1524. Con questo nome e queste date, intendo designare per la prima volta, e senza alcuna riserva, l'allievo che trascorse la vita al fianco di Leonardo\u201d scrisse nel 1919 Luca Beltrami, riprendendo e sviluppando una tesi gi\u00e0 sostenuta, tre anni prima, da Gerolamo Calvi. Sala\u00ec era il terzogenito di Pietro da Oreno e Caterina Scotti.\nModello per la Gioconda o per il San Giovanni dell'Ultima Cena?\nSecondo una teoria riportata dallo scrittore Gianni Clerici in \"Una notte con la Gioconda\" (Rizzoli editore, 2008), la donna raffigurata nella Gioconda di Leonardo non sarebbe Lisa Gherardini ma Gian Giacomo Caprotti, che sarebbe stato non solo allievo prediletto, ma anche amante di Leonardo. Anche il giornalista Silvano Vinceti lo ha sostenuto, sebbene queste teorie siano state criticate.\nSecondo i sostenitori della tesi, negli occhi della Monna Lisa vi sarebbero dipinte due lettere: una S, coincidente con la grafia del pittore, nell'occhio sinistro (destro per chi guarda) e una L nel destro. \"S\" per Sala\u00ec e \"L\" per Leonardo. A sostegno di questa tesi viene inoltre addetta la somiglianza della persona ritratta nella Gioconda con il \"San Giovanni Battista\", una tra le ultime opere di Leonardo, dove \u00e8 ritratto il giovane Gian Giacomo Caprotti e l\"Angelo incarnato\". Lo stesso Caprotti gioc\u00f2 con il tema della Gioconda dipingendone, o contribuendo a dipingere, una versione androgina, la cosiddetta \"Monna Vanna\" (Joconde nue).\nPer il giallista Fabrizio Carcano, il Salaino sarebbe invece stato utilizzato da Leonardo Da Vinci quale suo modello per il San Giovanni affrescato nell'Ultima Cena nel refettorio di Santa Maria delle Grazie: nel suo romanzo \"La Tela dell'Eretico\" (Mursia editore, 2012), Carcano infatti basa il suo ragionamento sulla somiglianza del Salaino con il San Giovanni, somiglianza riscontrabile nell'autoritratto del Sala\u00ec, attribuito ad un anonimo allievo leonardesco, e negli schizzi dedicati all'allievo prediletto rinvenuti nei vari disegni di Leonardo."}
{"id": "1439179", "revid": "2014155", "url": "https://it.wikipedia.org/wiki?curid=1439179", "title": "Alessandro III di Scozia", "text": "Biografia.\nFu l'unico figlio di Alessandro II di Scozia, avuto dalla sua seconda moglie Marie de Coucy (circa 1218-1285). Quando il padre di Alessandro mor\u00ec, il 6 luglio 1249, Alessandro III divenne re all'et\u00e0 di otto anni, venendo incoronato a Scone il 13 luglio 1249. Il periodo durante il quale regn\u00f2 ancora minorenne fu caratterizzato da una lotta per il controllo dei suoi affari tra due rivali: Walter Comyn (morto nel 1258), conte di Menteith, e Alan Durward (morto fra il 1264 ed il 1275), Giudice di Scozia. Il primo domin\u00f2 i primi anni del regno del Alessandro. Dopo l'unione di Alessandro con Margherita d'Inghilterra nel 1251, Enrico III d'Inghilterra approfitt\u00f2 dell'occasione per avanzare a suo genero la richiesta di unificare il regno scozzese a quello inglese, ma Alessandro non accett\u00f2.\nDalla moglie ebbe tre figli:\nAl raggiungimento della maggiore et\u00e0 a 21 anni, nel 1262, Alessandro dichiar\u00f2 la sua intenzione di riprendere i progetti espansionistici del padre sulle isole occidentali che furono interrotti dopo la morte di Alessandro II di Scozia tredici anni prima. Perci\u00f2 trasmise un formale reclamo al re norvegese Haakon. Al rifiuto di questi, l'anno successivo rispose con una invasione, navigando intorno al litorale ad ovest della Scozia e fermandosi fuori dell'Isola di Arran. Il re norvegese Haakon decise di riprendere allora le trattative. Alessandro prolung\u00f2 i colloqui fino a che non ricominciarono le tempeste autunnali. Alla fine Haakon, stanco del protrarsi di inutili trattative, decise di contrattaccare, ma una tempesta danneggi\u00f2 fortemente le sue navi. La Battaglia di Largs (ottobre del 1263) non fu decisiva, ma nonostante ci\u00f2, la posizione di Haakon era comunque disperata. Sconfitto, mentre faceva ritorno a casa mor\u00ec nelle Orcadi il 15 dicembre 1263.\nNel 1266 il successore di Haakon concluse il Trattato di Perth con il quale l'Isola di Man e alcune delle isole occidentali passarono alla Scozia in cambio di un pagamento monetario. La Norvegia mantenne soltanto le isole Orcadi e le Isole Shetland. Nel 1284, Alessandro venne investito del titolo di Signore delle Isole che facevano capo della famiglia di Macdonald, Aonghas M\u00f3r e per i successivi due secoli i suoi discendenti si sono sempre dichiarati indipendenti, opponendosi alla monarchia scozzese. La moglie Margherita d'Inghilterra, figlia di re Enrico III d'Inghilterra, mor\u00ec nel 1274 dopo avergli dato tre figli. Verso la fine del regno di Alessandro, la morte prematura di tutti e tre i suoi figli lo costrinse, per ovviare al problema della successione al regno, a sposarsi il 1\u00ba novembre 1285 con Iolanda de Dreux (1263-2 agosto 1322). Ma Alessandro mor\u00ec improvvisamente cadendo dal cavallo nella notte mentre stava andando a trovare la regina a Kinghorn nella contea di Fife il 19 marzo 1286.\nSi presuppone che nel buio il suo cavallo non vedesse dove camminava. Il suo cadavere venne ritrovato sulla spiaggia la mattina seguente. Alcuni testi hanno riportano che cadde da una scogliera. Anche se non c'\u00e8 una scogliera nel luogo in cui il suo corpo fu ritrovato ma c'\u00e8 un argine roccioso molto ripido - che sarebbe stato mortale nel buio. Dopo la morte del Alessandro, segu\u00ec un periodo che condusse alla guerra contro l'Inghilterra. \u00c8 stato sepolto nell'abbazia di Dunfermline. Alla sua morte Alessandro non aveva eredi viventi, anche se al momento della sua morte la moglie era incinta. Tuttavia, nel novembre del 1286 la regina perse il bambino; la prima in linea di successione divenne quindi la nipote di Alessandro, Margherita di Scozia figlia di Margherita. Prima di essere incoronata, nel 1290, Margherita per\u00f2 mor\u00ec, lasciando il posto ad un \"interregnum\" da parte dei Guardiani di Scozia durato fino al 1292 ed inaugurato con la presa del potere da parte di John Balliol."}
{"id": "1439183", "revid": "287204", "url": "https://it.wikipedia.org/wiki?curid=1439183", "title": "Leroy Lita", "text": "Biografia.\n\u00c8 cugino dell'atleta tedesco Bo Kanda Lita Baehre, specializzato nel salto con l'asta.\nCarriera.\nNazionale.\nInizi nell'Under-21.\nLita ha rifiutato di giocare per la nazionale della Repubblica Democratica del Congo a favore di quella inglese. Il suo debutto con l' risale all'8 febbraio 2005 contro i pari et\u00e0 olandesi; esordisce segnando l'unico gol inglese nel 2-1 finale a favore degli olandesi. Deve aspettare oltre un anno per la sua seconda presenza con la maglia inglese: il 28 febbraio 2006, infatti, entra come sostituto nella partita - 3-1. Preceduta da gol e ottime prestazioni in Premiership, la sua terza presenza in nazionale arriva il 6 febbraio 2007 nella partita terminata 2-2 (con anche un suo gol) contro la , totalizzando cos\u00ec 2 gol in 3 partite con l'.\nEuropeo Under-21 2007.\nAll'et\u00e0 di 22 anni, viene convocato dalla nazionale inglese per partecipare all'Europeo U-21 2007 nei Paesi Bassi.\nNella prima partita del torneo contro la sbaglia un rigore all'88\u00ba minuto e la partita si conclude 0-0. Nelle successive 3 partite giocate da Lita segna in ognuna di esse, cio\u00e8 contro (2-2), (2-0) e (1-1, 12-13 ai rigori).\nDopo l'europeo, viene inserito nell\"'UEFA Dream Team\" del torneo.\nIl passaggio allo Swansea.\nIl 29 luglio 2011 si trasferisce allo Swansea, club gallese neopromosso in Premier League che lo acquista per la cifra di 5,4 milioni.\nSheffield Wednesday.\nIl 25 gennaio 2013 Lita passa in prestito fino a fine stagione allo Sheffield Wednesday Football Club, squadra che milita nella Football League Championship."}
{"id": "1439190", "revid": "1573940", "url": "https://it.wikipedia.org/wiki?curid=1439190", "title": "Se (kana)", "text": "\u305b in hiragana o \u30bb in katakana \u00e8 un kana giapponese che rappresenta una mora. La sua pronuncia \u00e8 .\nScrittura.\nL'hiragana \u305b \u00e8 composto da tre tratti:\nIl katakana \u30bb \u00e8 composto da due tratti:"}
{"id": "1439192", "revid": "110157", "url": "https://it.wikipedia.org/wiki?curid=1439192", "title": "Olho d'\u00c1gua das Flores", "text": "Olho d'\u00c1gua das Flores \u00e8 un comune del Brasile nello Stato dell'Alagoas, parte della mesoregione di Sert\u00e3o Alagoano e della microregione di Batalha."}
{"id": "1439193", "revid": "186283", "url": "https://it.wikipedia.org/wiki?curid=1439193", "title": "\u30bb", "text": ""}
{"id": "1439195", "revid": "186283", "url": "https://it.wikipedia.org/wiki?curid=1439195", "title": "\u305b", "text": ""}
{"id": "1439197", "revid": "767487", "url": "https://it.wikipedia.org/wiki?curid=1439197", "title": "Olho d'\u00c1gua do Casado", "text": " \nOlho d'\u00c1gua do Casado \u00e8 un comune del Brasile nello Stato dell'Alagoas, parte della mesoregione di Sert\u00e3o Alagoano e della microregione di Alagoana do Sert\u00e3o do S\u00e3o Francisco."}
{"id": "1439206", "revid": "767487", "url": "https://it.wikipedia.org/wiki?curid=1439206", "title": "Olho d'\u00c1gua Grande", "text": " \nOlho d'\u00c1gua Grande \u00e8 un comune del Brasile nello Stato dell'Alagoas, parte della mesoregione di Agreste Alagoano e della microregione di Traipu."}
{"id": "1439211", "revid": "433605", "url": "https://it.wikipedia.org/wiki?curid=1439211", "title": "Oliven\u00e7a (Alagoas)", "text": "Oliven\u00e7a \u00e8 un comune del Brasile nello Stato dell'Alagoas, parte della mesoregione di Sert\u00e3o Alagoano e della microregione di Batalha."}
{"id": "1439220", "revid": "110157", "url": "https://it.wikipedia.org/wiki?curid=1439220", "title": "Ouro Branco (Alagoas)", "text": "Ouro Branco \u00e8 un comune del Brasile nello Stato dell'Alagoas, parte della mesoregione di Sert\u00e3o Alagoano e della microregione di Santana do Ipanema."}
{"id": "1439225", "revid": "287204", "url": "https://it.wikipedia.org/wiki?curid=1439225", "title": "Colonesti", "text": ""}
{"id": "1439229", "revid": "2016931", "url": "https://it.wikipedia.org/wiki?curid=1439229", "title": "Me (kana)", "text": "\u3081 in hiragana o \u30e1 in katakana \u00e8 un kana giapponese e rappresenta una mora. La sua pronuncia \u00e8 . Entrambi hanno un tratto in pi\u00f9 rispetto ai kana \u306e e \u30ce. Il carattere Hiragana sembra simile a \u306c, per\u00f2 non ha l'arriccio finale. \nScrittura.\nHiragana.\nL'hiragana \u3081 \u00e8 composto da due tratti:\nKatakana.\nIl katakana \u30e1 \u00e8 composto da due tratti:"}
{"id": "1439235", "revid": "228587", "url": "https://it.wikipedia.org/wiki?curid=1439235", "title": "Joseph Baermann Strauss", "text": "Joseph Strauss nacque da genitori di origine tedesca, entrambi artisti: la madre era una pianista, mentre il padre era scrittore e pittore.\nLaureatosi alla University of Cincinnati nel 1892, inizi\u00f2 a lavorare nello studio di Ralph Modjeski, dove studi\u00f2 alcune innovazioni nella progettazione del ponti sospesi.\nJoseph Strauss \u00e8 noto soprattutto per essere stato l'ingegnere capo della costruzione del Golden Gate Bridge di San Francisco; si ricorda che egli pose nell'ancoraggio meridionale dei cavi del ponte un mattone proveniente dalla \"McMicken Hall\", un edificio dell'University of Cincinnati da poco demolito.\nAltri suoi progetti furono il Burnside Bridge (1926), un ponte levatoio sul fiume Willamette a Portland, ed il Lewis and Clark Bridge (1930), un ponte metallico sul fiume Columbia tra Longview e Rainier.\nFu anche l'autore di un poema che celebra le sequoie della California settentrionale e dell'Oregon meridionale, che viene ancora venduto ai turisti che visitano i parchi californiani.\nStrauss mor\u00ec a Los Angeles un anno dopo il completamento del Golden Gate Bridge ed \u00e8 ricordato da una statua posta sul lato di San Francisco del ponte."}
{"id": "1439238", "revid": "186283", "url": "https://it.wikipedia.org/wiki?curid=1439238", "title": "\u30e1", "text": ""}
{"id": "1439240", "revid": "186283", "url": "https://it.wikipedia.org/wiki?curid=1439240", "title": "\u3081", "text": ""}
{"id": "1439241", "revid": "1543377", "url": "https://it.wikipedia.org/wiki?curid=1439241", "title": "Pseudozampe", "text": "Le pseudozampe (false zampe o pseudopodi) sono formazioni pari, addominali, non articolate, presenti in alcune larve di Insetti, dette polipode o eruciformi, che hanno la funzione di favorire i movimenti (aree ambulacrali). \nSono tipiche di larve di: "}
{"id": "1439244", "revid": "1543377", "url": "https://it.wikipedia.org/wiki?curid=1439244", "title": "Campionato mondiale di baseball 2001", "text": "Il XXXIV Campionato mondiale di baseball fu vinto da Cuba.\nRisultati.\nPrimo turno.\nGruppo A.\nG : giocate, V : vinte, P : perse, PF : punti fatti, PS : punti subiti, % : percentuale vittorie.\nGruppo B.\nG : giocate, V : vinte, P : perse, PF : punti fatti, PS : punti subiti, % : percentuale vittorie."}
{"id": "1439250", "revid": "838137", "url": "https://it.wikipedia.org/wiki?curid=1439250", "title": "Tales of Rock'n'Roll", "text": "Tales of Rock'n'Roll \u00e8 il tredicesimo album della band Michael Schenker Group pubblicato nel 2006 per l'etichetta discografica Armageddon Music."}
{"id": "1439253", "revid": "287204", "url": "https://it.wikipedia.org/wiki?curid=1439253", "title": "Forte Santa Caterina", "text": ""}
{"id": "1439257", "revid": "729019", "url": "https://it.wikipedia.org/wiki?curid=1439257", "title": "Re (kana)", "text": "\u308c in hiragana o \u30ec in katakana \u00e8 un kana giapponese che rappresenta una mora. \nLa sua pronuncia \u00e8 \"\".\nBraille:"}
{"id": "1439259", "revid": "287204", "url": "https://it.wikipedia.org/wiki?curid=1439259", "title": "Raphael Wicky", "text": ""}
{"id": "1439263", "revid": "186283", "url": "https://it.wikipedia.org/wiki?curid=1439263", "title": "\u30ec", "text": ""}
{"id": "1439266", "revid": "186283", "url": "https://it.wikipedia.org/wiki?curid=1439266", "title": "\u308c", "text": ""}
{"id": "1439267", "revid": "203434", "url": "https://it.wikipedia.org/wiki?curid=1439267", "title": "Vite dei Cesari", "text": "Le Vite dei Cesari - o \"La Vita dei Cesari\" oppure \"Vite dei dodici Cesari\" - (titolo originale latino \"De vita Caesarum\") sono un'opera storiografica di Svetonio ( 69 d.C. -ca. 126 d.C.). Scritta in 8 libri, essa comprende le biografie di Gaio Giulio Cesare - 101 a.C.- 44 a.C., Pontifex Maximus dal 63 a.C. e dittatore dal 49 al 44 a.C. - e dei seguenti undici imperatori romani: da Ottaviano Augusto - nipote, figlio adottivo ed erede designato da Cesare stesso nel proprio testamento, che fu il primo imperatore - si conclude con la morte di Domiziano - Roma, 24 ottobre 51 \u2013 Roma, 18 settembre 96; imperatore dal settembre dell'81 - coprendo cos\u00ec un arco temporale di quasi due secoli. Perduto \u00e8 l'incipit dell'opera, con la dedica a Setticio Claro e l'inizio della biografia di Giulio Cesare. Svetonio fu scrittore prolifico in latino e in greco di un imponente numero di opere, anch'esse perdute.\nLe fonti a cui l'opera attinge sono i materiali contenuti negli archivi di stato, cui Svetonio aveva accesso nella sua qualit\u00e0, prima, di \"Procurator (segretario) a studiis\" sotto Traiano (imperatore dal 98 al 117), poi \"Procurator a bibliothecis\" e infine \"Procurator ab epistulis\", sotto Adriano (imperatore dal 117 al 138).\nStruttura.\nLe vite, scritte durante il regno dell'imperatore Adriano, furono dedicate al prefetto del pretorio C. Setticio Claro e comprendono:\nNell'analisi di ciascun imperatore, Svetonio segue uno schema che, anche se modificabile a seconda delle esigenze dell'autore, rimane sempre lo stesso: descrizione delle origini familiari, carriera prima dell'assunzione del potere, vita pubblica e provvedimenti relativi a Roma, vita privata, aspetto fisico e ultimi giorni prima della morte.\n&lt;br&gt;Come membro della corte imperiale, Svetonio utilizz\u00f2 gli archivi imperiali per ricercare le testimonianze oculari e non, decreti, \"senatus consulta\", verbali del Senato, le perdute opere di Gaio Asinio Pollione e Cremuzio Cordo e le \"Res Gestae Divi Augusti\". Ebbe, quindi, a disposizione fonti di prima mano, anche se si serv\u00ec anche di fonti non ufficiali, come scritti propagandistici e diffamatori e anche testimonianze orali, al fine di alimentare quel gusto per l'aneddoto e il curioso a cui egli dedica ampio spazio e che alcuni gli ascrivono come difetto e altri come pregio.&lt;br&gt; \nSebbene, inoltre, non fosse mai stato un senatore, Svetonio spos\u00f2 il punto di vista del Senato romano che aveva avuto molti conflitti con i primi imperatori. Ciononostante la sua opera riveste un ruolo importante: ad esempio, \u00e8 la fonte principale per la vita di Caligola e su altri aspetti in cui mancano altre fonti, come Tito Livio o Tacito.\n&lt;br&gt;La sua opera funse anche da modello per le biografie imperiali scritte nel II secolo da Mario Massimo, che, sebbene sia andata perduta, sembra essere stata una delle principali fonti per la successiva \"Historia Augusta\", che \u00e8 considerata una sorta di continuazione delle \"Vite\" di Svetonio, in quanto narra degli imperatori e degli usurpatori romani del II e III secolo.&lt;br&gt;Ancora, nel IX secolo Eginardo prese a modello proprio Svetonio per la sua \"Vita di Carlo Magno\".\nTradizione manoscritta.\nSecondo quanto riportato da Giovanni Lido, nel VI secolo circolavano versioni di \"Vite dei Cesari\" ancora complete di prefazione con dedica a C. Setticio Claro, prefetto del pretorio, e dell'inizio della \"Vita di Cesare\". Tre secoli dopo, quando Servato Lupo, abate del monastero di Ferri\u00e8res in Francia, sapendo che nel monastero di San Bonifacio a Fulda in Germania era conservato un esemplare dei \"Cesari\", chiese che gliene venisse inviata una copia trascritta, l'opera era gi\u00e0 mutila del principio. Gli storici ritengono che da questa copia trascritta inviata a Lupo circa nell'anno 884, poi andata perduta insieme al modello di Fulda, discendano tutte le successive copie manoscritte dell'opera.\nIl manoscritto pi\u00f9 antico giunto fino a noi fu prodotto a Tours alla fine del VIII o inizio del IX secolo DC, ed \u00e8 conservato attualmente nella Biblioth\u00e8que nationale de France. Al manoscritto manca il prologo e la prima parte della vita di Giulio Cesare, come in tutti i manoscritti pi\u00f9 recenti."}
{"id": "1439268", "revid": "785863", "url": "https://it.wikipedia.org/wiki?curid=1439268", "title": "Tony Fuochi", "text": "Biografia.\nNato a Cremona, nel 1987 Tony Fuochi inizi\u00f2 a lavorare come annunciatore per \"Radio Notte Network\", il programma notturno di Radio Padova, dove invent\u00f2 il personaggio di Jack il barista a cui dava voce ogni venerd\u00ec dalle 23 alle 7. Dotato di una voce calda e profonda, fu notato dal direttore di doppiaggio Cip Barcellini e ottenne i primi ruoli come doppiatore a Milano, principalmente di personaggi dei cartoni animati corpulenti o malvagi. In breve tempo ebbe modo di doppiare protagonisti, infatti nel 1988 doppi\u00f2 Rambo nell'omonima serie animata.\nNel 1990 ottenne uno dei ruoli per cui \u00e8 maggiormente conosciuto, quello di Ikki di Phoenix nella serie \"I Cavalieri dello zodiaco\"; nella stessa serie, come la maggior parte del cast vocale italiano, doppi\u00f2 anche altri personaggi, tra cui Aldebaran del Toro. In seguito continu\u00f2 a doppiare il personaggio in tutte le sue apparizioni fino al film \"I Cavalieri dello zodiaco - La leggenda del Grande Tempio\" (2014), che fu anche il suo ultimo ruolo come doppiatore. Sempre nei primi anni 1990 doppi\u00f2 Mario in tutte le serie animate di cui \u00e8 protagonista. Tra i personaggi da lui doppiati spiccano Thomas \"House\" Conklin nella serie animata \"Scuola di polizia\", lo Stregone del Toro nei doppiaggi Mediaset del franchise di \"Dragon Ball\", Giovanni (il capo del Team Rocket) nelle prime sette stagioni di \"Pok\u00e9mon\", Zodd in \"Berserk\" e Megatron in \"Rombi di tuono e cieli di fuoco per i Biocombat\" e \"\".\nA partire dagli anni 2000 doppi\u00f2 anche diversi personaggi dei videogiochi, tra cui Kleiver in \"Jak 3\", Efesto in \"God of War III\", Master Yi in \"League of Legends\" e Samael in \"Darksiders\" e \"Darksiders II\".\n\u00c8 morto il 14 febbraio 2022, all'et\u00e0 di 66 anni, nell'ospedale civile di Padova, in cui era ricoverato da circa un mese per COVID-19."}
{"id": "1439272", "revid": "188116", "url": "https://it.wikipedia.org/wiki?curid=1439272", "title": "Tanquetazo", "text": "El Tanquetazo (\"Golpe dei carri armati\") \u00e8 il colpo di Stato fallito ai danni del governo di Unidad Popular presieduto da Salvador Allende, avvenuto il 29 giugno 1973 in Cile.\nOrdito da ufficiali dell'esercito cileno, sobillati dalla CIA, fu stroncato, dopo alcuni scontri, dai soldati fedeli alla costituzione del generale Carlos Prats.\nI Retroscena.\nNel giugno 1973 molti ufficiali, di tendenza conservatrice, avevano perso fiducia nel governo di Unidad Popular di Salvador Allende. I gruppi paramilitari si scontravano con i collettivi sindacali e con le forze extraparlamentari della sinistra, e scioperi e disordini attraversavano il paese, finanziati e organizzati dagli Stati Uniti, che premevano affinch\u00e9 il governo di Allende cadesse, al fine di non mettere a rischio gli interessi delle aziende nordamericane nel paese, tramite nazionalizzazioni e riforme agrarie.\nTali ufficiali, organizzatisi in una cospirazione, foraggiata dall'intelligence statunitense, decisero di insorgere per abbattere il governo. Ma il complotto fu scoperto, una settimana prima della sua attuazione dal generale Mario Sep\u00falveda Squella, il quale inform\u00f2 il ministero della difesa. Nove persone furono immediatamente arrestate, ed il ministro Jos\u00e9 Toh\u00e1 decise di non rendere pubblica la notizia fino al 28 giugno. Il giorno prima era avvenuto l'Incidente automobilistico con Alejandrina Cox che aveva coinvolto il comandante in capo dell'esercito Carlos Prats.\nIl Golpe.\nL'Insurrezione.\nIl 29 giugno 1973, la mattina presto, il tenente colonnello Roberto Souper, avendo appreso che sarebbe stato rimosso dal proprio ruolo e grado per aver preso parte alla cospirazione, decise di insorgere autonomamente, partendo, alla volta del centro di Santiago, alla testa di un piccolo manipolo di carri armati e mezzi blindati del \"2\u00ba Battaglione Mezzi Corazzati\". Circondarono La Moneda, il palazzo presidenziale, ed il ministero della difesa. Il manipolo di insorti apr\u00ec il fuoco sui palazzi presi di mira. Nel centro della citt\u00e0 si diffuse presto il panico, ed anche alcuni civili furono uccisi dai rivoltosi. Tra i civili morti vi fu anche Leonardo Henrichsen, un giovane cameraman che \"film\u00f2 la propria morte\", riprendendo il soldato che gli spara e lo uccide.\nLa controinsurrezione.\nIl ministero e le alte gerarchie dell'esercito si allertarono immediatamente, e fu chiesto al generale Carlos Prats di reprimere la rivolta. Egli, che gi\u00e0 disponeva di piani per soffocarla, chiam\u00f2 i suoi soldati leali alla costituzione, che, dopo alcune prime incertezze, poich\u00e9 non volevano aprire il fuoco contro i propri commilitoni, decisero di fiancheggiare la controinsurrezione.\nContemporaneamente, attorno alle 9:30, il presidente Allende parl\u00f2 per radio alla nazione, esponendo l'emergenza del colpo di stato, e spronando i lavoratori ad occupare le fabbriche e ad esser pronti a fronteggiare i rivoltosi.\nDopo le 10:30, il generale Prats, rischiando la vita, si rec\u00f2 di persona alla Moneda, per parlare direttamente ai riottosi, onde evitare pericolosi fraintendimenti. Egli arring\u00f2 i soldati, invitandoli a deporre le armi. Verso le 11:10 arriv\u00f2 sulla scena il \"1\u00ba Reggimento di Fanteria\", guidato dal generale Augusto Pinochet, che punt\u00f2 le armi contro i rivoltosi.\nVerso le 11:30 tutti i militari ammutinati si erano ormai arresi.\nIl seguito.\nFu scoperto che il golpe era stato istigato dal gruppo paramilitare di destra Patria y Libertad, finanziato dalla CIA, il quale aveva un discreto seguito tra gli ufficiali pi\u00f9 reazionari e conservatori dell'esercito cileno."}
{"id": "1439276", "revid": "1920205", "url": "https://it.wikipedia.org/wiki?curid=1439276", "title": "Paul-Henri Mathieu", "text": "Carriera.\nEsordi.\nMathieu \u00e8 professionista dal 1999 ma il suo esordio in uno torneo ATP \u00e8 datato 2000 a Kitzb\u00fchel dove, passate le qualificazioni, raggiunge il secondo turno. Qualche settimana dopo ottiene lo stesso risultato ad Indianapolis, dove batte lo svedese Jonas Bj\u00f6rkman.\nTra il 2000 ed il 2001 conquista diversi titoli challenger, che lo portano nei primi 150 tennisti del mondo\n2002 - 2003.\nIl 2002 \u00e8 l'anno dell'esplosione a livello ATP. Al Roland Garros batte Wayne Ferreira, Fabrice Santoro e Ji\u0159\u00ed Nov\u00e1k prima di perdere negli ottavi di finale da Andre Agassi. In estate Mathieu coglie due scalpi prestigiosi: A Gstaad il campione di Parigi in carica Albert Costa e a Long Island \u00e8 l'ultimo giocatore a battere il mitico Pete Sampras nella sua lunga carriera.\nNel finale di stagione vince uno dopo l'altro i tornei di Mosca, dove veniva dalle qualificazioni, e Lione, battendo tra gli altri: in Russia Tommy Robredo, Ji\u0159\u00ed Nov\u00e1k, Rainar Schuttler, Marat Safin e Sjeng Schalken, in Francia Thomas Johansson, Jonas Bj\u00f6rkman e Gustavo Kuerten. Questi exploit lo portano al n.36 del mondo e gli garantiscono un posto nella finale di Coppa Davis tra Francia e Russia a Parigi, nella quale per\u00f2 nel singolare decisivo perde da Michail Ju\u017enyj 3-6 2-6 6-3 7-5 6-4, subendo dunque la sconfitta sin qui pi\u00f9 cocente della sua carriera.\nQuello successivo \u00e8 anno tribolato a causa di un infortunio che gli fa perdere i primi 3 mesi. Al ritorno subisce numerose sconfitte ai primi turni. Le migliori performance le realizza a Palermo (finale) e Mosca (semifinale). Chiude l'anno al n.83.\n2004 - 2005.\nA inizio 2004 subisce un altro infortunio che lo costringe a saltare met\u00e0 stagione. Al ritorno si aggiudica il challanger di Segovia e arriva in semifinale a Metz e ai quarti di finale dell torneo ATP di Washington D.C.. Chiude soltanto al n.123 ma si toglie la soddisfazione di tornare in Coppa Davis, dopo la delusione di due anni prima, battendo Carlos Moy\u00e1 nella semifinale di Davis contro la Spagna, disputata a Palma de Maiorca, per 6-3 2-6 3-6 6-3 6-3.\nNel febbraio 2005 \u00e8 protagonista ancora in Davis battendo sia Joachim Johansson che Thomas Johansson, vittorie che consentono alla Francia di battere la Svezia per 3-2. Nel Masters Series di Indian Wells passa le qualificazione e supera 3 turni del tabellone principale (battendo tra gli altri il tedesco Tommy Haas). Raggiunge poi i quarti di finale all'Estoril ed il terzo turno al Roland Garros, dove perde un match lunghissimo, e giocato in due giorni, contro Guillermo Ca\u00f1as, 8-6 al quinto set.\nIn estate perde nettamente i singolari di Davis contro i russi Nikolaj Davydenko e Igor' Andreev ma si riscatta nel Masters Series di Montr\u00e9al dove raggiunge le semifinali a spese tra gli altri del n.5 ATP Andy Roddick. Nei tornei successivi, per\u00f2, non ottiene risultati risultati altrettanto importanti, raggiungendo solo i quarti a Bucarest e il terzo turno a Parigi, dove batte il cileno Fernando Gonz\u00e1lez. Chiude al n.46.\n2006 - 2007.\nInizia bene il 2006 raggiungendo il quarto turno agli Australian Open, i quarti di finale a Marsiglia ed il terzo turno ad Indian Wells. Sulla terra battuta europea ottiene le migliori vittorie a Monte Carlo contro Marat Safin e a Roma contro l'ex campione del Roland Garros Juan Carlos Ferrero. A Parigi raggiunge di nuovo il terzo turno, giocando un gran match contro il campione in carica (e futuro vincitore anche di quella edizione) Rafael Nadal, al quale cede dopo 4h53' per 5-7 6-4 6-4 6-4 (un tempo altissimo per 4 set). Realizza in questo periodo il suo best ranking (n. 32) ma nella seconda parte della stagione accusa una grossa flessione di rendimento che lo fa scendere al n. 55. Da segnalare solo la semifinale a Bucarest e il terzo turno a Parigi Bercy, dove batte l'astro nascente Novak \u0110okovi\u0107.\nNel 2007 Mathieu disputa la sua miglior stagione, nonostante un inizio non positivo. Agli Australian Open, infatti, un infortunio alla caviglia lo costringe ad abbandonare a 4 punti dalla vittoria contro lo spagnolo Fernando Verdasco. Mathieu conduceva 7-6 6-4 6-6 (3-1) al momento del ritiro. Al rientro, a Las Vegas incontra, curiosamente, di nuovo Verdasco, che stavolta vince sul campo. Nei due Masters Series di Indian Wells e Miami, raggiunge rispettivamente il 3t (battendo Mardy Fish) ed il 4t (battendo Fernando Gonz\u00e1lez). In aprile torna protagonista in Davis, di nuovo contro la \"solita\" Russia: Mathieu ottiene una bella vittoria in quel di Mosca su Davydenko ma cede a Safin nel singolare decisivo. Qualche settimana dopo si aggiudica il torneo di Casablanca e raggiunge la semifinale all'Estoril ed il 3t ad Amburgo e Parigi. A differenza delle precedenti annate \u00e8 protagonista anche nella seconda parte dell'anno e sull'erba: 3t al Queen's (Inghilterra), quarti a Nottingham e 4t a Wimbledon dove batte Radek \u0160t\u011bp\u00e1nek, David Ferrer e Ivan Ljubi\u010di\u0107 prima di cedere a Roddick. Una settimana pi\u00f9 tardi vince il secondo torneo dell'anno a Gstaad, dove sconfigge in finale l'italiano Andreas Seppi 6-7 6-4 7-5 (risalendo da 3-5 nel terzo set). Si issa cos\u00ec al n. 23 del mondo. A Montr\u00e9al raggiunge gli ottavi (fuori contro Nadal) ma realizza una clamorosa rimonta contro Canas al 1t. Mathieu era sotto 4-6 0-4 (con palla dello 0-5) prima di ribaltare l'incontro e chiuderlo 4-6 7-5 6-0. A New Haven \u00e8 in semifinale mentre agli US Open perde ancora da Verdasco. Nei tornei indoor i migliori risultati sono la finale a Mosca (persa da Davydenko), il 3t a Madrid (dove batte il connazionale Richard Gasquet) e i quarti a Basilea. Inoltre migliora il suo best ranking (n. 19 il 29 ottobre) prima di chiudere l'anno al n. 25.\n2008 - 2009.\nAgli Australian Open raggiunge per la seconda volta gli ottavi di finale prima di ritirarsi contro Rafael Nadal per un infortunio procuratosi nel match-maratona vinto in precedenza contro l'austriaco Koubek. A Marsiglia vince 3 derby consecutivi (Gicquel, Llodra, Simon) prima di perdere nettamente dallo scozzese Andy Murray. Il 25.02.2008 entra, per la prima volta, tra i primi 15 giocatori del mondo mentre dopo il Masters-Series di Miami (4\u00ba turno sconfitto da Nadal dopo aver battuto Moya) migliora il suo best ranking: n.12. Successivamente \u00e8 protagonista in Davis di un match molto combattuto contro James Blake e perso 7-6 6-7 6-3 3-6 7-5 dopo aver avuto 2 match-point. Sulla terra battuta delude perdendo al primo turno in tutti e tre i Masters-series e raggiungendo solo la semifinale a Monaco di Baviera.\nAl Roland Garros \u00e8 protagonista, al 1t, del match d'addio del 3 volte ex campione ed ex numero 1 del mondo Gustavo Kuerten, vincendo in 3 facili set. Al turno successivo realizza la sua prima vittoria recuperando 2 set di svantaggio, a danno dello spagnolo \u00d3scar Hern\u00e1ndez col punteggio di 2-6 1-6 6-4 6-3 6-2. Poi vince un altro duro match con la rivelazione argentina Schwank prima di cedere a Novak \u0110okovi\u0107. Successivamente riprende una curiosa rivalit\u00e0 con il croato Cilic: dopo che Mathieu aveva vinto a Miami e Monaco, vince di nuovo sull'erba del Queen's (cedendo poi da Hewitt) per poi perderci nei 3 tornei successivi: al 1t a Nottingham, al 3t a Wimbledon e al 1t a Gstaad. Subito fuori nei MS americani, torna a giocare bene alle Olimpiadi dove batte Lapentti, Davydenko e Kiefer perdendo nei quarti dalla futura medaglia d'argento Fernando Gonz\u00e1lez. Agli Us Open perde in 4 set da Mardy Fish, mentre a Metz raggiunge la finale dove si arrende al russo Tursunov. Chiude al n. 31.\nInizia bene il 2009 con una semifinale ad Adelaide, dove elimina Gulbis e Nishikori, ma agli Australian Open perde al 2t dallo statunitense Delic (facendosi rimontare 2 set di vantaggio). Nei tornei successivi ottiene solo delle vittorie saltuarie (contro Richard Gasquet, Ga\u00ebl Monfils e Marcos Baghdatis ma pochi piazzamenti di rilievo. A Roma batte David Ferrer, n. 14 ATP, ma perde da Zverev mentre a Monaco arriva ai quarti. Al Roland Garros gioca un bel match di 3t contro Roger Federer, perso in 4 set. Per ritrovarlo in una finale bisogna attendere l'ATP 500 di Amburgo, dove perde da Davydenko. Raggiunge poi gli ottavi a Cincinnati mentre agli Us Open perde da Youzhny. Negli indoor europei l'unico risultato di rilievo \u00e8 la semifinale di Metz. Chiude la stagione al n.33\n2010 - 2011.\nIl 2010 \u00e8 fortemente condizionato dagli infortuni. Saltati i primi 3 mesi di tornei, rientra ad Indian Wells dove batte il tedesco Benjamin Becker e perde da Feliciano L\u00f3pez. La condizione non \u00e8 ottimale ed incappa in una lunga serie di sconfitte al primo turno. Riesce a ritrovare un livello di tennis accettabile, forse dovuto a maggiori motivazioni, solo nei tornei del Grande Slam. A Wimbledon raggiunge gli ottavi di finale, per la seconda volta in carriera, battendo Michail Ju\u017enyj, n. 14, 6-4 2-6 2-6 6-3 6-4 (prendendosi una bella rivincita del match di Davis di 8 anni prima) e perdendo da Nadal. Agli Us Open \u00e8 Federer a fermarlo al 3 turno dopo la bella vittoria al turno d'esordio su Lleyton Hewitt. A Basilea, in novembre, dopo aver perso da Robin Haase in qualificazioni, entra come lucky loser e batte il tedesco Florian Mayer, n. 39, ma l'ennesimo infortunio lo costringe a dare forfait nel turno successivo. Tale infortunio non gli ha permesso di scendere in campo nel 2011.\n2012-2017.\nIl ritorno avviene nel gennaio 2012 nel challanger di Heilbronn, dove perde nelle qualificazioni. I primi punti li ottiene nell'atp di Montpellier, battendo il tedesco Cedrik-Marcel Stebe, n. 72. A Rotterdam si qualifica e sconfigge al 1t Feliciano L\u00f3pez, n. 15. La vittoria su Donald Young nel Masters 1000 di Montecarlo lo fa rientrare tra i top500, ma \u00e8 il torneo pi\u00f9 sentito, il Roland Garros, a riportarlo nel tennis di vertice: rimontati 2 set di svantaggio nel 1t contro il tedesco Phau, al 2t batte al termine di un match epico John Isner, n. 11 del mondo, eguagliando il primato della partita pi\u00f9 lunga (per numero di game) del torneo. 6-7 6-4 6-4 2-6 18-16 il punteggio a favore di Mathieu. Esce a testa alta dal torneo cedendo contro Granollers, dopo un'altra battaglia vinta dallo spagnolo 6-4 6-4 1-6 4-6 6-1. La stagione prosegue con due belle semifinali svizzere: a Gstaad batte Gulbis e Wawrinka e perde da Tipsarevic; a Basilea Davydenko e Dimitrov e perde da Federer, Chiude l'anno al n 58.\nil 2013 \u00e8 avaro di soddisfazioni. A parte qualche buona apparizione in qualche challenger incappa in una serie di sconfitte di fila a livello atp. fino proprio a Basilea. atp500, dove supera la qualificazioni e per poco non bissa la semifinale 2012, cedendo nei quarti a Juan Martin Del Potro. Chiude al n. 129\nNel 2014 si segnalano i quarti di finale a Bucarest, dove supera le qualificazioni ma sciupa diversi Mp contro Gael Monfils. Chiude al n. 96\nNel 2015 in estate passa le qualificazioni a Kitzbuhel e riesce ad arrampicarsi fino alla finale, risultato che gli vale il ritorno nei primi 100. \nNel 2016 raggiunge a Montpellier l'ultima finale della carriera, battendo tra gli altri Benoit Paire, n. 21 e il futuro n. 3 del mondo Alexander Zverev in semifinale. Cede a Richard Gaaquet 7-5 6-4. Raggiunge anche i quarti di finale ad Amburgo e la semifinale a Gstaad, chiudendo al n. 73 \nNel 2017 non ottiene risultati di rilievi uscendo dai primi 200 del mondo. Chiude l'attivit\u00e0 al termine del Masters1000 di Parigi Bercy, dove nelle qualificazioni batte il futuro n. 2 del mondo Daniil Medvedev, in quel momento n. 63 e perde dal canadese Pospisil.\nVita privata.\nHa due figli maschi: il primo \u00e8 nato nel 2015, il secondo nel 2017."}
{"id": "1439277", "revid": "729019", "url": "https://it.wikipedia.org/wiki?curid=1439277", "title": "Auto Union DKW Munga", "text": "La F91, detta anche Munga \u00e8 un veicolo fuoristrada prodotto nella ex-Germania Ovest dalla DKW, una societ\u00e0 del gruppo Auto Union, dal 1956 al 1968.\nIl contesto e le origini.\nNel 1949 vi fu la nascita delle cosiddette due Germanie, la Germania Ovest, sotto l'influenza della NATO, e la Germania Est sotto l'influenza del Patto di Varsavia. Lo scoppio della Guerra di Corea nel giugno del 1950 fu alla base della decisione da parte degli Stati Uniti di spingere la Germania Ovest ad avviare un programma di riarmamento. Per questo, il Ministero della Difesa della Germania occidentale indisse fra l'altro un concorso per la progettazione di un fuoristrada leggero, una sorta di erede dei vecchi K\u00fcbelwagen utilizzati durante la Seconda Guerra Mondiale. Il concorso indetto dal Ministero della Difesa tedesco occidentale, che ebbe inizio nel 1953, coinvolse fra l'altro Case come la Goliath, la giovanissima Porsche e l'Auto Union. Mentre la prima propose il progetto della sua Goliath Jagdwagen, la Casa di Zuffenhausen mise in cantiere il suo primo mezzo a trazione integrale mai prodotto in serie, ossia il Porsche 597. Quanto alla Casa di Ingolstadt, anch'essa cominci\u00f2 a sviluppare il suo progetto destinato alla produzione del proprio veicolo militare leggero. Nel giro di appena un anno o due, le Case partecipanti al concorso presentarono i loro prototipi quasi definitivi. Nel caso della vettura progettata e sviluppata dalla Auto Union, la presentazione del primo prototipo finito (con pannelli carrozzeria in alluminio) avvenne al Salone di Francoforte del 1955, e fu anche l'ultima, fra le tre Case menzionate, a sottoporre il proprio veicolo all'insindacabile giudizio del rappresentanti della politica tedesco occidentale. La vettura fu scelta per un'ulteriore sessione di prove, tenutasi nel gennaio 1956 su terreni impervi nelle campagne nei dintorni delle citt\u00e0 di Andernach (non molto lontano dallo stabilimento Auto Union di D\u00fcsseldorf, stabilito come sito di produzione del futuro fuoristrada leggero) e di Lubecca. Gli esiti positivi di questi test, condotti peraltro da militari in forza all'esercito della Germania Ovest, convinsero il Ministro della Difesa Theodor Blank sulla bont\u00e0 del progetto, che venne approvato, dando cos\u00ec il via libera alla produzione in serie.\nCaratteristiche.\nNei primi anni di produzione, il nuovo veicolo prodotto dalla Auto Union con marchio DKW non venne inizialmente indicato con l'appellativo \"Munga\" che lo avrebbe reso famoso in seguito, bens\u00ec con la sigla di progetto \"F91/4\", oppure con la sigla \"M-Wagen\", dove \"M\" stava per \"Mehrzweck\", che in tedesco significa \"multiuso\". Si trattava di un veicolo dalle dimensioni estremamente compatte, ma che nella sua primissima configurazione dava posto a quattro persone. Tra le caratteristiche del suo corpo vettura vanno sicuramente menzionati lo sbalzo anteriore assai pronunciato, per via della ridotta misura del passo (2 metri esatti), ed i parafanghi anteriori ad andamento molto spiovente. Quest'ultima caratteristica si ritrovava fra l'altro anche in una delle rivali di riferimento della \"F91\", ossia la gi\u00e0 citata Goliath \"Jagdwagen\" . Altra caratteristica era la calandra rettangolare divisa in sei aperture rettangolari.\nLa \"F91/4\" nasceva su di un telaio separato a longheroni e traverse, con sospensioni a ruote indipendenti e balestre trasversali. L'impianto frenante era invece a quattro tamburi. L'architettura meccanica della \"F91/4\" prevedeva il motore anteriore in posizione longitudinale e la trazione integrale permanente. Per il propulsore, la Casa dei quattro anelli attinse a piene mani dalla normale produzione automobilistica, pertanto venne montato il tricilindrico a due tempi da 897 cm\u00b3 in grado di erogare 40 CV di potenza massima. Si trattava dello stesso motore montato ad esempio sulla DKW F93. Gli esemplari di preserie utilizzati per i test con l'esercito erano leggermente meno potenti: una parte di essi disponeva di 36 CV, mentre un'altra parte poteva contare su 38 CV. La vettura montava un cambio manuale a 4 marce con in pi\u00f9 un riduttore a due velocit\u00e0.\nCarriera commerciale.\nIl primo ordine da parte del Ministero della Difesa tedesco occidentale fu di 5.000 esemplari di \"F91/4\" e vide la Auto Union impegnata fino all'autunno dell'anno seguente, quando l'ultimo di questi esemplari venne consegnato. Ma i funzionari del Ministero vollero di pi\u00f9 e proposero all'Auto Union (ma non si trattava di una semplice proposta) di montare anche un motore un po' pi\u00f9 potente. Per questo, dal 1957 la Casa dei quattro anelli cominci\u00f2 a sperimentare il montaggio dell'unit\u00e0 da 1 litro e da 44 CV di potenza massima, che di l\u00ec a pochissimo avrebbe debuttato anche sulla berlina Auto Union 1000. Mentre quest'ultima avrebbe debuttato nell'autunno di quello stesso 1957, la \"F91/4\" equipaggiata con tale propulsore sarebbe stata introdotta solo a partire dal 1958 ed entro breve sarebbe stata preferita alla \"sorellina minore\" con motore di cilindrata ridotta.\nTornando indietro al 1957, il Salone di Francoforte tenutosi in quell'anno fu l'occasione per presentare la \"F91/6\", una nuova versione del piccolo fuoristrada tedesco, caratterizzata dal fatto di avere una carrozzeria di tipo pick-up, ma sul cui piano posteriore venivano predisposti quattro posti a sedere su due file disposte faccia a faccia. In totale, la \"F91/6\" poteva caricare fino a 6 persone, da cui la sigla di progetto \"F91/6\". Anche questa versione poteva essere scelta con uno dei due motori gi\u00e0 descritti. Il vano posteriore era comunque ricopribile mediante un telone, come avveniva anche nel caso della versione a quattro posti. La commercializzazione della \"F91/6\", tuttavia, non fu avviata che a partire dal mese di agosto del 1958. La \"F91/6\" nacque principalmente dal desiderio della Auto Union di allargare il giro di affari relativo al piccolo fuoristrada, cercando potenziali clienti anche al di fuori del Ministero della Difesa e, possibilmente, anche al di fuori dei confini della Germania Ovest. L'idea funzion\u00f2, come dimostrarono per esempio i circa 2000 esemplari consegnati anche all'esercito olandese. Da tale successo sarebbe partito inoltre un progetto volto alla realizzazione di versioni civili, da destinare anche all'uso privato. \nIntanto, nel 1959, l'incontentabile Ministero della Difesa incaric\u00f2 la Auto Union di progettare una versione ad 8 posti dell'apprezzato fuoristrada militare. Il progetto fu avviato alla fine di quello stesso anno per vedere la luce solo due anni dopo, quando ancora a Francoforte venne presentata la \"F91/8\". La ragione dei tempi pi\u00f9 lunghi stava nel fatto che per poter ospitare fino ad 8 persone, occorreva riprogettare la parte posteriore della vettura, allungando il vano posteriore per offrire spazio in pi\u00f9. La \"F91/8\" era caratterizzata dalla presenza, nella zona posteriore, di due panche affacciate l'una sull'altra da tre posti ognuna. La copertura di serie era ancora un telone, ma la carrozzeria Baur di Stoccarda realizz\u00f2 anche un hard-top da montare al posto del telone stesso. A differenza delle altre due versioni, quella ad 8 posti fu prevista unicamente con il motore da 1 litro. La sua commercializzazione, per\u00f2, non fu avviata che un anno dopo la presentazione, vale a dire nel settembre del 1962.\nE proprio il 1962 fu l'anno in cui la vettura venne finalmente proposta anche in versione civile: fu proprio questa versione a recare per la prima volta la denominazione \"Munga\", acronimo di \"Mehrzweck UNiversal Gel\u00e4ndewagen mit Allradantrieb\" (in italiano: \"fuoristrada universale multiuso a trazione integrale\"). Anche la \"Munga\", cos\u00ec come la sua \"sorella\" militare, fu proposta nelle tre configurazioni di carrozzeria a 4, 6 ed 8 posti, e a seconda di ci\u00f2 la denominazione commerciale fu \"Munga 4\", \"Munga 6\" o \"Munga 8\". Nessun cambiamento per quanto riguarda le motorizzazioni. La \"Munga\" ottenne un buon successo di vendite se si considera la fascia assolutamente di nicchia in cui veniva a trovarsi per forza di cose. La versione civile venne largamente adoperata nella Germania Ovest e all'estero, specie in molte zone del Sud Africa e del Sud America. Qui la vettura aveva cominciato ad essere assemblata gi\u00e0 dal 1958 presso lo stabilimento brasiliano Vemag, che proprio in quel periodo aveva avviato la produzione su licenza di altri modelli DKW. Inizialmente la denominazione commerciale delle versioni prodotte in Brasile fu \"Jipe\", ma un contenzioso legale con la Willys che vi vedeva un'assonanza troppo forte con la sua Jeep, costrinse nel 1960 la Vemag a cambiare nome in \"Candango\". In Brasile, la produzione dur\u00f2 fino al 1963, ma in Germania Ovest and\u00f2 avanti ancora, fino alla fine del 1968, quando l'ultimo dei 46.695 esemplari usc\u00ec dalle linee di montaggio di D\u00fcsseldorf.\nLa Auto Union e le sue filiali passarono di propriet\u00e0 al gruppo Volkswagen gi\u00e0 nel 1964. La \"Munga\" venne ritenuta ancora valida come impostazione, tanto che la sua sostituta, la Volkswagen Iltis, ne \u00e8 una diretta discendente, anche come veicolo dell'esercito tedesco.\nTabella riepilogativa.\nAuto Union DKW Munga "}
{"id": "1439279", "revid": "22356", "url": "https://it.wikipedia.org/wiki?curid=1439279", "title": "Dicinodonte", "text": ""}
{"id": "1439284", "revid": "599013", "url": "https://it.wikipedia.org/wiki?curid=1439284", "title": "Piccole sorelle dei poveri", "text": "Le Piccole sorelle dei poveri (in francese Petites s\u0153urs des pauvres) sono un istituto religioso femminile di diritto pontificio: le suore di questa congregazione pospongono al loro nome la sigla P.S.D.P.\nStoria.\nLe origini della congregazione risalgono al 1839, quando Jeanne Jugan (1792-1879) accolse nella sua modesta casa di Saint-Servan-sur-Mer, in Bretagna, un'anziana donna cieca e sola: alla Jugan e alla sua prima collaboratrice si unirono presto altre due compagne e nel 1840 la comunit\u00e0 assunse carattere stabile.\nLa fraternit\u00e0, dedita all'assistenza degli anziani poveri e degli infermi, il 29 agosto 1842 venne affiliata all'Ordine Ospedaliero di San Giovanni di Dio e venne approvata dal vescovo di Rennes il 29 maggio 1852.\nL'istituto ricevette il pontificio decreto di lode il 9 luglio 1854 e le sue costituzioni vennero approvate definitivamente dalla Santa Sede il 1\u00ba marzo 1879.\nLa fondatrice, in religione madre Maria della Croce, \u00e8 stata beatificata nel 1982 da papa Giovanni Paolo II e proclamata santa da papa Benedetto XVI l'11 ottobre 2009.\nAttivit\u00e0 e diffusione.\nLe piccole sorelle dei poveri si dedicano principalmente all'assistenza materiale e spirituale degli anziani poveri.\nSono presenti in Africa (Algeria, Benin, Repubblica del Congo, Kenya, Nigeria), in America (Argentina, Canada, Cile, Colombia, Per\u00f9, Stati Uniti d'America), in Asia (Corea del Sud, Hong Kong, India, Malaysia, Filippine, Sri Lanka, Taiwan), in Europa (Belgio, Francia, Irlanda, Italia, Malta, Portogallo, Regno Unito, Spagna, Turchia) e in Oceania (Australia, Nuova Zelanda, Samoa). La sede generalizia \u00e8 a Saint-Pern.\nAl 31 dicembre 2005, la congregazione contava 2.885 religiose in 206 case."}
{"id": "1439294", "revid": "204012", "url": "https://it.wikipedia.org/wiki?curid=1439294", "title": "Pitiriasi rosea di Gibert", "text": ""}
{"id": "1439295", "revid": "1013865", "url": "https://it.wikipedia.org/wiki?curid=1439295", "title": "Meghalaya", "text": "Il Meghalaya () \u00e8 uno Stato dell'India nord-orientale. \nConfina a nord, ad est e ad ovest con l'Assam ed a sud col Bangladesh. La capitale \u00e8 Shillong, che conta 143 229 abitanti.\nOrigine del nome.\nLa parola \"Meghalaya\" \u00e8 composta da due termini in Sanscrito, \"Megham\" che significa nuvole e \"alayam\" che significa dimora\nStoria.\nLo stato del Meghalaya venne costituito il 21 gennaio 1972 dalla fusione di due distretti dell'Assam, quello dei Monti Khasi e Monti Jaintia Uniti, e quello dei Monti Garo. Prima dell'istituzione dello stato i due distretti avevano goduto di stato di semi-autonomia dal 1970.\nLe trib\u00f9 dei Khasi, dei Garo, e dei Jaintia avevano ciascuna un proprio regno, ed erano riuscite a mantenere la propria indipendenza dalle vicine Birmania ed India per molto tempo. Nel XIX secolo furono assoggettate dall'India britannica, che ne incorpor\u00f2 i territori nell'Assam nel 1835, concedendo per\u00f2 ai tre popoli uno statuto autonomo.\nCon la spartizione del Bengala del 1905 operata da Lord Curzon, il Meghalaya divenne parte della neonata provincia del Bengala Orientale ed Assam. Tale spartizione fu annullata nel 1912, quando il Meghalaya entr\u00f2 a far parte della provincia dell'Assam.\nIl 3 gennaio 1921 il governatore dichiar\u00f2 i territori dell'attuale Meghalaya, a parte gli stati Khasi, aree sottosviluppate, ed un decreto del 1935 li divise invece in due categorie, rispettivamente definite area \"esclusa\" e area \"parzialmente esclusa\".\nCon l'Indipendenza dell'Unione Indiana nel 1947 l'attuale Meghalaya costituiva due distretti dello stato dell'Assam e godeva di una limitata autonomia.\nLa legge sulla riorganizzazione dell'Assam del 1969 (Meghalaya Act), entr\u00f2 in vigore il 2 aprile 1970, e pur mantenendo la regione sotto la giurisdizione dell'Assam, accord\u00f2 uno statuto speciale allo stato autonomo del Meghalaya, la cui assemblea legislativa, secondo le norme della costituzione, fu composta da 37 deputati.\nNel 1971, il Parlamento indiano emise la legge di riorganizzazione dei territori nord-orientali (\"Reorganization Act\"), che contemplava la piena autonomia del Meghalaya all'interno dell'Unione Indiana, ufficializzata con l'insediamento del proprio parlamento il 21 gennaio 1972.\nGeografia.\nIl Meghalaya \u00e8 una striscia di terra prevalentemente montuosa che si estende sull'asse est-ovest per circa 300\u00a0km, larga nel suo punto massimo 100\u00a0km, con una superficie totale di circa 22.429\u00a0km\u00b2. Nel 2011 sono stati censiti 2.964.007 abitanti.\nNella parte centrale dello stato si erge il vasto altopiano di Shillong, che racchiude le catene montuose Khasi, Garo e Jaintia e tocca i 2.000 metri di altitudine; declina a nord nella valle del Brahmaputra, fiume che non bagna lo stato, e a sud nelle grandi pianure del Bangladesh. Circa un terzo del territorio \u00e8 coperto da foreste subtropicali di rare specie di piante semi-sempreverdi, dove trovano rifugio rare specie animali, tra cui diversi tipi di scimmie e l'orso. Tali foreste al sud ed al nord sono nelle pianure, mentre quelle centrali, situate nell'altopiano, hanno caratteristiche differenti.\nPopolazione.\nEtnie.\nLe pi\u00f9 importanti trib\u00f9 del Meghalaya sono i Jaintia, i Khasi ed i Garo.\nSuddivisione amministrativa.\nDal 2012 i distretti del Meghalaya sono 11:\nEconomia.\nL'economia si basa sull'agricoltura e le colture pi\u00f9 importanti sono le patate, il riso, il mais gli ananas e le banane. \u00c8 fiorente la clandestina attivit\u00e0 mineraria che il governo non estirpa e che, secondo un'inchiesta condotta dall'emittente francese France 24, impiega bambini come manodopera. Nel settore dei servizi le maggiori agenzie sono quelle immobiliari ed assicurative. Il prodotto interno lordo statale si aggirava nel 2004 sugli 1,6 miliardi di dollari.\nAgricoltura.\nQuasi il 10% del territorio Meghalayano \u00e8 coltivato. L'agricoltura \u00e8 praticata con limitato ricorso a tecnologie moderne e secondo i dettami occidentali \u00e8 considerata a bassa produttivit\u00e0. Malgrado occupi la maggioranza dei lavoratori nazionali, l'apporto dell'agricoltura al PIL \u00e8 basso e si hanno sacche di povert\u00e0 fra gli addetti. Si preserva il metodo tradizionale di rotazione colturale localmente noto come \"Jhum\".\nI cereali (230.000 tonnellate/anno) sono la maggior coltura Meghalayana ed occupano 1.330\u00a0km\u00b2, quasi il 60% dell'intero territorio arabile. Il riso abbonda e costituisce pi\u00f9 dell'80% del prodotto agricolo nazionale.\nTurismo.\nUn tempo, i turisti stranieri dovevano munirsi di speciali permessi per penetrare nei territori dell'attuale Meghalaya. Ora le restrizioni sono state rimosse (1955).\nIl Meghalaya possiede alcune delle pi\u00f9 folte foreste dell'India ed \u00e8 tappa di circuiti di ecoturismo; ha due parchi nazionali e tre riserve naturalistiche.\nVi si pratica inoltre l'alpinismo, l'arrampicata, il trekking e lo hiking, oltre a sport acquatici.\nGoverno e politica.\nGoverno e poteri.\nCome molti altri stati indiani, il Meghalaya ha un parlamento monocamerale che conta attualmente su 60 deputati. Lo stato ha anche due rappresentanti nel Lok Sabha, la camera bassa del parlamento indiano, uno da Shillong e uno da Tura, ed un delegato anche nel Rajya Sabha, la camera alta. Il capo di Stato del Meghalaya \u00e8 formalmente il governatore nominato dal parlamento indiano. Il potere esecutivo per\u00f2 \u00e8 nelle mani del primo ministro.\nIl Meghalaya non ha una Corte Suprema propria, e si trova sotto la giurisdizione dell'Alta Corte del Guwahati, in Assam, che ha un ufficio decentrato a Shillong dal 1974."}
{"id": "1439296", "revid": "49022", "url": "https://it.wikipedia.org/wiki?curid=1439296", "title": "Vite dei dodici Cesari", "text": ""}
{"id": "1439298", "revid": "123591354", "url": "https://it.wikipedia.org/wiki?curid=1439298", "title": "We (kana)", "text": "\u3091 in hiragana o \u30f1 in katakana \u00e8 un kana giapponese obsoleto dal 1946 insieme a \u3090, usato raramente e rappresenta una mora.\nOggi un hiragana arcaico e fuori uso comune, si presume che \u3091 un tempo avesse una pronuncia distinta da \u3048, nel Periodo Nara era \"we\" \"\". \nStoria.\nIl Kana \u3091 ha origine nel periodo Heian man'yogana \u60e0, il quale aveva un valore fonetico simile al moderno \u308f, cio\u00e8 /\u0270\u1d5de/ ed era distinto sia da \u8863 (E) ed \u6c5f ( je).\nSi ritiene che poi la sua pronuncia variasse in base alla posizione nella frase, possibilmente era /\u03b2e/ in posizione intervocalica mentre /\u0270\u02b2e/ in posizione iniziale.\nFino al periodo Kamakura, la pronuncia di questo kana rimase intatta.\nIntorno all'XI secolo tuttavia, per via della rotazione consonantica della \"Linea P\" , Il kana \u3078 (HE) divent\u00f2 pronunciato /\u03b2\u031ee/ o /\u0270\u1d5de/ cos\u00ec \u3091 si fuse in pronuncia al kana \u3048 che all'epoca era pronunciato \"\".\n\u3091, diventato una mera variante grafica di \u3048, rimase nella parole che lo contenevano come \u8072 (\u3053\u3091 /kowe/ suono, voce)\nLa pronuncia di \u3091 come /je/ rimase fino almeno alla seconda met\u00e0 del periodo Edo, in quanto i primi viaggiatori dall'Europa in Giappone nel diciassettesimo secolo, riferivano che nelle prime trascrizioni del kana \u3091 e la vocale \u3048 entrambi fossero pronunciati come /je/, ad esempio \u5186 (\u3091\u3093), trascritto nel diciassettesimo secolo come \"yen\" ed pronunciato /jen/; mentre un secolo dopo, nel diciottesimo secolo, la pronuncia di \u3091 era mutata in /e/ come la vocale \u3048 /e/ .\nPer via di un errore di traslitterazione, nel diciottesimo secolo, il kana \u3091 venne ancora trascritto in pronuncia nei dizionari come \"YE\" /je/ quando ormai il suono /je/ non esisteva pi\u00f9 in Giapponese antico, ed solo nella revisione del diciannovesimo secolo venne corretto, anche se ormai la pronuncia vecchia /je/ si era ormai generalizzata per molti dei vocaboli originariamente trascritti (la pronuncia moderna /jen/ di \u5186 \u00e8 una di questi).\nNel 1946, con la riforma generale della scrittura, venne eliminato il kana \u3091 con il katakana \u30f1 da tutte le parole che lo contenevano, rimpiazzandolo con \u3048.\nUso moderno.\nQuesto kana \u00e8 quasi scomparso dall'uso comune, mentre \u00e8 ancora usato nei testi scritti nello stile classico (lingua giapponese scritta usata dal Periodo Heian fino al Periodo Meiji) , studiato per interesse accademico nel linguaggio storico (es: Nella traduzione e studio di testi antichi) oppure impiegato in alcuni posti di rilevanza storica per enfatizzare folklore o aggiungere mistero e storicit\u00e0 ad alcuni posti (in simil modo all'uso della parola folkloristica \"Ye olde\" in Inghilterra).\n\u00c8 usato raramente, come per il nome della birra Yebisu scritto \"\u30f1\u30d3\u30b9\" ma pronunciato \"Ebisu\".\nAlcune parole occidentali come \"western, \"\u30f1\u30b9\u30bf\u30f3\", lo possono usare mentre alcune parole storiche che lo usavano sono \u5186 (-en, yen) e \u58f0 (koe, kowe/koye). \nInoltre ne \u00e8 permesso l'uso dei caratteri per scegliere un nome a un figlio, anche se la pronuncia non si differenzia da \u30a8."}
{"id": "1439299", "revid": "186283", "url": "https://it.wikipedia.org/wiki?curid=1439299", "title": "\u30f1", "text": ""}
{"id": "1439300", "revid": "186283", "url": "https://it.wikipedia.org/wiki?curid=1439300", "title": "\u3091", "text": ""}
{"id": "1439304", "revid": "2122884", "url": "https://it.wikipedia.org/wiki?curid=1439304", "title": "Cesare Rasini", "text": "Carriera.\n\u00c8 attivo come doppiatore negli studi di Torino e Milano; ha doppiato personaggi come Re Kaioh del Nord in \"Dragon Ball Z\", \"Dragon Ball GT\" e in \"Dragon Ball Super\", il padre di Nobita in \"Doraemon\", del Professor Hugo Strange in \"The Batman\". Nella serie animata \"Detective Conan\" ha doppiato anche James Black.\nTra gli attori che ha doppiato: Danny DeVito, Elliott Gould e Stacy Keach. \u00c8 inoltre il doppiatore dell'assistente procuratore distrettuale Ron Carver (Courtney B. Vance) nella serie televisiva \"\".\n\u00c8 la voce fuori campo di documentari e spot."}
{"id": "1439311", "revid": "830939", "url": "https://it.wikipedia.org/wiki?curid=1439311", "title": "Jean Crotti", "text": "Biografia.\nStudi\u00f2 prima a Monaco di Baviera, presso la scuola di Arti Decorative. All'et\u00e0 di 23 anni si trasfer\u00ec a Parigi per studiare arte all\"'Acad\u00e9mie Julian\". Inizialmente fu influenzato dall'Impressionismo, poi dal Fauvismo e dall'Art Nouveau. Intorno al 1910 inizi\u00f2 a sperimentare il Cubismo orfico.\nProfugo della prima guerra mondiale, vide l'America come un luogo nel quale avrebbe potuto vivere e sviluppare la sua arte. A New York condivise uno studio con Marcel Duchamp e incontr\u00f2 la sorella di questi, Suzanne. Ella faceva parte del movimento Dada, del quale sarebbe entrato a far parte anche lui. Nel 1916 esib\u00ec al pubblico opere simili a quelle del movimento orfista, molte delle quali avevano titoli religiosi. Tra le opere si ricordano il \"Ritratto di Marcel Duchamp\" e il molto discusso \"Les Forces M\u00e9caniques de l'amour, Mouvement\", creato riutilizzando vari oggetti.\nNell'autunno del 1916 si separ\u00f2 da sua moglie, Yvonne Chastel, e torn\u00f2 a Parigi. Aveva iniziato una relazione con Suzanne Duchamp, culminata nel divorzio da Yvonne nel 1919 e nell'immediato matrimonio con Suzanne. Quest'ultima influenz\u00f2 molto la produzione pittorica di Crotti. Nel 1920 diede vita ad uno dei suoi quadri pi\u00f9 conosciuti, un ritratto di Thomas Edison. Partecip\u00f2 all'esposizione internazionale di Parigi del 1925 e all'International Exhibition of Modern Art al Brooklyn Museum (1926-1927). Negli anni successivi, dipinse molti quadri e tenne mostre delle sue opere nelle principali gallerie d'Inghilterra, Francia, Germania e Stati Uniti d'America."}
{"id": "1439313", "revid": "37056", "url": "https://it.wikipedia.org/wiki?curid=1439313", "title": "El Bols\u00f3n, R\u00edo Negro", "text": ""}
{"id": "1439324", "revid": "1821847", "url": "https://it.wikipedia.org/wiki?curid=1439324", "title": "Giovanni Battista Niccolini", "text": "Visse a Firenze, Lucca e Prato, e fu socio dell'Accademia della Crusca.\nCompose diverse tragedie di soggetto storico-patriottico, che hanno come tema il riscatto nazionale e la libert\u00e0 del popolo. In politica fu liberale, repubblicano, anticlericale e contrast\u00f2 l'ideologia neoguelfa. Fu conosciuto come un propugnatore dell'unit\u00e0 e dell'indipendenza d'Italia ma, data la relativa mitezza del Granducato di Toscana, di cui era suddito, non sub\u00ec persecuzioni politiche.\nAmico del Foscolo (che gli dedic\u00f2 le celebri \"Poesie\" del 1803 e la traduzione della \"Chioma di Berenice\", del medesimo anno), nelle sue opere si attenne agli schemi neoclassici, ma con contenuti decisamente romantici.\nBiografia.\nFormazione e prime influenze letterarie.\nGiovan Battista Niccolini nacque il 29 ottobre 1782 a Bagni di San Giuliano di Pisa, localit\u00e0 termale molto conosciuta e frequentata a quel tempo da personalit\u00e0 illustri.\nGrazie alla madre, ebbe un'educazione consona al culto familiare della tradizione letteraria e dette precocemente segni indubbi di ingegno poetico, come si legge nella biografia di Atto Vannucci.\nTrasferitosi con la famiglia a Firenze, dopo la prematura morte del padre, gi\u00e0 Commissario Regio a Bagni di San Giuliano, Niccolini frequent\u00f2, durante la fanciullezza e l'adolescenza, la scuola degli Scolopi, formandosi in maniera completa nelle lettere, fortemente attratto dal latino e soprattutto dal greco, lingue alle quali si dedic\u00f2 con traduzioni e composizioni.\nDurante questo periodo frequent\u00f2 Giovanni Fantoni e conobbe Ugo Foscolo, con il quale instaur\u00f2 una profonda e duratura amicizia.\nNel 1798, a sedici anni, si iscrisse alla facolt\u00e0 di giurisprudenza dell'Universit\u00e0 di Pisa.\nOrientamento politico-ideologico e incarichi pubblici.\nSin da studente abbracci\u00f2 con passione gli ideali di libert\u00e0 accesi dalla Rivoluzione francese e che fervevano in quella prima fase dell'epoca napoleonica, mentre si formavano in Italia le varie Repubbliche e in Toscana, dopo la partenza del Granduca Ferdinando III, veniva istituito il governo provvisorio.\nNiccolini fu uno dei pi\u00f9 convinti sostenitori della repubblica. Ad orientarlo era stato lo zio materno Alemanno da Filicaia, ma su di lui esercitarono un forte influsso appunto Giovanni Fantoni e Ugo Foscolo.\nCon la pace di Amiens (1802), caddero in Italia le repubbliche, e con esse il governo provvisorio del Granducato di Toscana, la quale divenne Regno d'Etruria sotto Ludovico di Borbone: Niccolini, ritornato lo stesso anno a Firenze ebbe qualche noia per i suoi trascorsi libertari da studente, ma ci\u00f2 non gli imped\u00ec di ottenere, nel 1804, un posto nella pubblica amministrazione come addetto all'archivio delle Riformagioni e nel 1807 come titolare di cattedra di Storia e Mitologia all'Accademia delle Belle Arti del Granducato di Toscana, di cui era gi\u00e0 membro dal 1803. All'interno dell'Accademia ricopr\u00ec anche la carica di segretario e bibliotecario. Fu anche maestro di paggi sotto Elisa Baciocchi, alla quale l'imperatore aveva conferito nel 1809 il titolo di Granduchessa di Toscana.\nIl 1815 riport\u00f2 in Italia gli austriaci e, in Toscana, il gi\u00e0 esule Ferdinando III di Lorena. La tolleranza del governo di questo sovrano, contrastante con il clima generale della Santa Alleanza, permise a Niccolini di non perdere i suoi incarichi e di assumere anzi temporaneamente quello di bibliotecario del Granduca.\nCol tempo l'atteggiamento di Niccolini verso Napoleone subisce una notevole evoluzione. Anche prima della definitiva caduta dell'Imperatore (1815), lo scrittore era passato da una venerazione quasi incondizionata ad una valutazione critica di una autorit\u00e0 che stava ormai diventando liberticida, pur conservando grande ammirazione per le eccezionali doti dell'uomo.\nPrima produzione.\nGli incarichi pubblici non impedirono a Niccolini di coltivare la sua vena artistica come conferma la traduzione dei \"Versi d'Oro\" attribuiti a Pitagora.\n\u00c8 per\u00f2 il poemetto \"La Piet\u00e0\" la prima vera prova della capacit\u00e0 poetica di Niccolini, una rappresentazione della pestilenza che colp\u00ec Livorno nel 1630, sullo stile del Monti, cui seguirono alcuni saggi d'erudizione. Nel 1806 scrisse, infatti, il discorso \"Sulla somiglianza la quale \u00e8 fra la pittura e la poesia e delle utilit\u00e0 che i pittori possono trarre dallo studio dei poeti\"; degli anni 1807-8 sono le \"Lezioni di Mitologia\" tenute agli allievi dell'Accademia di Firenze, e pubblicate molto pi\u00f9 tardi, nel 1855, ancora vivente l'autore; nel 1807 partecip\u00f2 all'elaborazione dei nuovi Statuti e del piano d'istruzione per la Regia Accademia delle Belle Arti di Firenze. Al 1809 risale la dissertazione \"Quanto le arti conferir possano all'eccitamento della virt\u00f9 e alla sapienza del viver civile\".\nPer Niccolini gli anni coincidenti con il massimo splendore napoleonico furono di notevole fervore creativo; inizi\u00f2 addirittura un poema in ottave, rimasto incompiuto, in lode di Napoleone.\nSuccessivamente Niccolini scrisse i primi versi della \"Storia del \", argomento gi\u00e0 trattato da un francese, come si legge in una lettera del 1819 indirizzata a Gino Capponi.\nProduzione tragica.\nNel 1810 si ha l'esordio di Niccolini tragediografo con la \"Polissena\", rappresentata con buon successo nel 1813.\nDedicandosi alacremente alla sua produzione Niccolini altern\u00f2 alla composizione di lavori originali quali \"Ino e Temisto\", \"Edipo\" e \"Medea\", stampate e rappresentate in anni successivi, traduzioni da Eschilo e da Euripide come \"I sette contro Tebe\" e l\"'Agamennone\".\nAi sentimenti contraddittori per Napoleone \u00e8 ispirato il dramma \"Nabucco\", da non confondersi con la celebre opera di Giuseppe Verdi (ispirata al dramma \"Nabuchodonosor\" di Auguste Anicet-Bourgeois e Francis Cornu e dal ballo \"Nabuccodonosor\" di Antonio Cortesi); il \"Nabucco\" fu composto tra il 1815 e il 1818 e pubblicato a Londra senza nome dell'autore nel 1819, ma non fu mai rappresentato. In questa tragedia Niccolini mise in scena l'epopea napoleonica prendendo esempio dall\"'Aiace\" del Foscolo; vi figurano personaggi storici quali Armand Augustin Louis de Caulaincourt, Lazare Carnot, Maria Luisa d'Asburgo-Lorena e Pio VII sotto i nomi assiri di Arsace, Amiti, Mitrane e Nabucco.\nNella tragedia il Niccolini volle rappresentare, dietro il velo dell'allegoria: \nQuasi contemporaneamente si dedicava ad una tragedia, la \"Matilde\", da accomunarsi al \"Nabucco\" perch\u00e9 con essa l'autore accantonava i temi della classicit\u00e0 greca e iniziava a cimentarsi in quello che sar\u00e0 poi chiamato il filone \"classico-romanticheggiante\".\nIl modo con cui la Restaurazione si fece sentire in Toscana, ben diverso dall'oppressione che subirono Lombardo-Veneto e Ducati, non ostacol\u00f2 pi\u00f9 di tanto il Niccolini nella esternazione dei suoi sentimenti di libert\u00e0 civile, di avversione alla dominazione politica straniera e delle sue aspirazioni verso l'unit\u00e0 d'Italia. Tuttavia, se l'autore non fu mai oggetto di persecuzioni personali, la sua opera fu sistematicamente presa di mira dalla censura, in Toscana e fuori.\nTutte le sue tragedie posteriori al periodo napoleonico subirono simili vicende e varie peripezie nell'arco tra compilazione, stampa e rappresentazione. Le sole presentate al pubblico senza difficolt\u00e0, negli anni che seguirono il 1815, furono quelle - gi\u00e0 citate - di argomento classico che Niccolini, oltre la \"Polissena\", aveva precedentemente scritte, e cio\u00e8 l\"Edipo\", rappresentato nel 1823, l\"Ino e Temisto\", nel 1824, e la \"Medea\" nel 1825.\nBen altri intralci ebbero tutte le altre, anche quelle di argomento non propriamente \"risorgimentale\", quali la gi\u00e0 citata \"Matilde\", la \"Rosmunda d'Inghilterra\" e la \"Beatrice Cenci\". Per essere rappresentate dovettero attendere anche parecchi anni dopo la stesura, e occasionali momenti favorevoli, se non addirittura il fatidico 1860, come quella che \u00e8 considerata il suo capolavoro, l\"Arnaldo da Brescia\".\nPer alcune tragedie la prima rappresentazione rimase per molti anni anche l'unica, perch\u00e9 ne furono vietate le repliche: un esempio fu il \"Giovanni da Procida\", rappresentata nel 1830, censurata per l'auspicio della costituzione di un Regno d'Italia unitario, ripresa solo nel 1847.\nNiccolini era ovviamente consapevole degli ostacoli che le sue tragedie incontravano nel loro iter dalla composizione alla rappresentazione se gi\u00e0 in una lettera al Missirini, non datata, ma risalente secondo Vannucci al 1816-1817, scrive:\nSe da una parte le sue tragedie furono perseguitate per l'argomento trattato, dall'altra \u00e8 anche vero che la loro fama in alcuni casi varc\u00f2 le Alpi, diffondendosi in Francia, Inghilterra, Germania. \u00c8 il caso di Antonio Foscarini, apprezzato anche da Goethe.\nAltre produzioni letterarie.\nOltre che nell'attivit\u00e0 di tragediografo, Niccolini si impegn\u00f2 intensamente nella riflessione teorica e nella produzione genericamente erudita.\nTenne vari discorsi presso l'Accademia di Belle Arti di Firenze, in occasione dei Concorsi Triennali.\nSi possono ricordare in particolare due discorsi nei quali affronta e discute il problema delle arti figurative, gi\u00e0 trattato precedentemente nelle citate \"Lezioni di Mitologia\".\nNell\"Elogio\" di Andrea Orcagna del 1816 l'autore toscano si occupa soprattutto di architettura, e coglie l'occasione per esaltare lo splendore dei momenti fiorentini.\nNell\"Elogio\" di Leon Battista Alberti, invece, del 1819, Niccolini offre uno splendido ritratto dell'artista e nello stesso tempo dichiara la propria avversione per qualsiasi forma di tirannide.\nNel 1825 torna a parlare di arti figurative nell'orazione \"Del sublime e di Michelangiolo\", ultima tappa della sua riflessione sull'argomento.\nNiccolini si occup\u00f2 anche della questione della lingua, che in quegli anni tanto si dibatteva. Entrato a far parte dell'Accademia della Crusca nel 1812 (nel 1817 divenne accademico regolare e dal 1830 al 1833 fu arciconsolo), il 9 settembre 1818 vi tenne una lezione intitolata \"Qual parte aver possa il popolo nella formazione d'una lingua, esaustiva della sua posizione in proposito\".\nSempre all'Accademia della Crusca Niccolini tenne altre dotte lezioni: Della imitazione nell'arte drammatica (1828) in cui, dopo aver compiuto una distinzione, richiamandosi all'autorit\u00e0 di \"Metastasio\", tra copista e traduttore, espone la sua posizione al riguardo e si occupa delle regole aristoteliche, e Delle transizioni in poesia e della brevit\u00e0 dello stile (1829), nelle quali espone le sue teorie drammaturgiche.\nQuando fu posto in Santa Croce il monumento a Dante, nel 1830, Niccolini esalt\u00f2 sempre in una lezione tenuta all'Accademia della Crusca, la nazionalit\u00e0 e l'universalit\u00e0 della Divina Commedia, invitando i suoi contemporanei a rigenerare la letteratura rifacendosi a Dante \"perch\u00e9 non ci serva da modello ma d'esempio\".\nTra il 1819 e il 1830, quindi, pubblic\u00f2, specialmente nell\"'Antologia\", scritti di argomento filosofico e di critica letteraria e artistica.\nNegli anni successivi Niccolini si dedic\u00f2 infine alla storiografia, attivit\u00e0 in cui si distinse appunto con la gi\u00e0 citata \"Storia del Vespro Siciliano\" e con la \"Storia della Casa di Svevia in Italia\", che rimase incompiuta.\nDalla biografia di Atto Vannucci si ricavano notizie circa altri due frammenti storici scritti da Niccolini, intitolati il primo Assedio di Messina, il secondo Fine di Manfredi e della sua famiglia.\nNel 1840 Niccolini cominci\u00f2 a lavorare alla sua maggiore opera, l\"'Arnaldo da Brescia\", un grande dramma storico dove l'ispirazione neoghibellina \u00e8 forte.\nUltimi riconoscimenti e morte.\nNel ventennio 1840-1860 l'autore, mentre crescevano nei suoi confronti il favore popolare e l'approvazione della critica, vide attenuarsi l'ostilit\u00e0 politica nei suoi confronti, e ricevette anche vari riconoscimenti dal Governo Granducale, quali una decorazione e la nomina a senatore, onori che Niccolini, tuttavia, praticamente non accett\u00f2. Verso il 1850 acquist\u00f2 una villa in via San Carlo, a Firenze, che era stata fatta costruire dai Cavalcanti: quivi scrisse \"Mario e i Cimbri\"; ancora oggi la dimora \u00e8 conosciuta come Villa Niccolini. Possiamo inoltre trovare un riconoscimento posto nella Villa del Popolesco, poco distante da Montemurlo, fra Prato e Pistoia, dove Niccolini era solito passare le ferie autunnali. L'epigrafe, posta da Brunone Bianchi nel dicembre 1863, dice al passeggero che quel luogo fu delizia e riposo di G.B. Niccolini, il quale vi scrisse molte sue opere che \"rivelano tanta potenza d'intelletto e tanto amore d'Italia.\"\nCon le annessioni del '59-'60 e la proclamazione del regno d'Italia nel febbraio del 1861, Niccolini fece in tempo a vedere coronate dal successo gran parte delle sue aspirazioni, ma non pot\u00e9 goderne molto. Gi\u00e0 ammalato da tempo, e divenuto ormai labile di carattere ed estremamente condizionabile, si aggrav\u00f2 e si spense a Firenze il 20 settembre dello stesso anno: fu sepolto nella chiesa di Santa Croce a Firenze in un monumento funebre di Pio Fedi.\nStoria della critica.\nCritica dei contemporanei.\nNiccolini \u00e8 stato reso celebre non solo dalle sue opere letterarie, ma anche dai letterati, storici, critici che hanno apprezzato le sue opere e ne hanno espresso una critica.\nAtto Vannucci.\n\u00c8 Atto Vannucci e i suoi \"Ricordi della vita e delle opere di G.B. Niccolini\" (1866), che abbiamo il primo ampio profilo del poeta toscano. Per la prima volta si considerano globalmente gli aspetti culturali e umani dell'autore. Gi\u00e0 nelle prime pagine Vannucci mostra di aver paura di non \"avere parole rispondenti a tanta solennit\u00e0 e a tant'uomo\" e manifesta il grande rispetto che ha per l'amico, tanto da definirlo \"l'ultimo figliuolo di Dante\".\nAl di l\u00e0 dell'affetto e della stima che emergono dalla lettura, l'opera di Atto Vannucci fornisce spunti critici, senz'altro emblematici di quella considerazione calorosa, di cui Giovan Battista Niccolini god\u00e9 in vita.\nAtto Vannucci si fa interprete delle posizioni critiche dei contemporanei di Niccolini, che considerano il poeta, finch\u00e9 visse, una delle personalit\u00e0 pi\u00f9 significative della vita culturale toscana e italiana.\nSecondo Atto Vannucci ci troviamo di fronte ad un artista che fonde il suo bagaglio di idee e di valori - non ultimo, da repubblicano qual era, il suo acceso anticlericalismo - con le proprie istanze culturali, letterarie, poetiche. Personificatore, come a Vannucci piace definirlo, della grande rivoluzione, \"ebbe in cima di tutti i pensieri\" l'unit\u00e0 e l'indipendenza d'Italia e le frequenti e dannose discordie municipali, che denunciava come causa prima e inarrestabile delle miserie dei suoi tempi.\nPer l'attualit\u00e0 delle sue posizioni, ribadisce Vannucci, e per la grandezza della sua persona, molti uomini di intelletto lo circondarono di affetto e spesso si trov\u00f2 in contatto anche con personaggi distanti da lui per dottrina e ingegno. Sotto questo profilo i Ricordi di Atto Vannucci forniscono interessanti informazioni sulle critiche formulate dai contemporanei sull'autore, nonch\u00e9 sulla pi\u00f9 o meno marcata benevolenza con la quale fu accolto dalla gente di teatro.\nLa critica degli amici.\nFondamentali sono alcuni giudizi di letterati che conobbero e frequentarono Niccolini e instaurarono un rapporto epistolare con lui. Primo fra tutti Mario Pieri che nelle sue \"Memorie inedite\" continuamente scrive di Niccolini, definendolo anima nobile e alta.\nDalla sua penna esce l'immagine di un Niccolini instancabile e tenace, attento alle proprie opere che cura, ripercorre e rivede perch\u00e9 \u201cpargli sempre di poter far meglio quanto ha fatto\u201d.\nPure Andrea Mustoxidi si interess\u00f2 di Giovan Battista Niccolini e in una lettera a lui indirizzata tesse lodi sulla traduzione in liberi versi dell'inno di Riga, elaborata da Niccolini per amore dei Greci. Niccolini, infatti, intorno agli anni venti, al risveglio delle speranze di libert\u00e0 per le rivoluzioni d'Italia, di Spagna e di Grecia, segue con viva partecipazione quei moti, celebrando la libert\u00e0 in conflitto con i tiranni.\nAndrea Mustoxidi avverte questa scoperta condivisione all'interno del testo, tanto da riunire e confondere in un punto sentimenti eletti che avvolgono contemporaneamente \"tre nomi, Grecia, Riga, Niccolini\".\nQuesti sono per lo pi\u00f9 giudizi personali, non inseriti in discorsi o saggi ufficiali, ma risultano utili per comprendere la popolarit\u00e0 e il relativo successo che accompagnarono Niccolini in vita, almeno per quanto riguarda il suo stretto \"entourage\", soprattutto quando a formularle sono letterati e critici che operavano in quel preciso contesto culturale.\nDa citare anche il contributo di Salvatore Viale, con il quale il Niccolini ebbe un rapporto epistolare gi\u00e0 dal 1822 e al quale affida correzioni, stampa e vendita dell\"'Edipo\". \u00c8 nelle lettere, per\u00f2, che il Viale, come attesta Vannucci, analizza in toni acuti e sapienti alcune tragedie del Niccolini, quali la \"Matilde\", il \"Giovani da Procida\", il \"Moro\", la Rosmunda.\nViale prende in esame l'intreccio, l'azione, i caratteri dei personaggi, lo stile che gli appare di una \"tinta propria, e che riunisce bene spesso la concisione d'Alfieri alla scorrevolezza e alla disinvoltura del \"Metastasio\"\". Gi\u00e0 il Viale per\u00f2 riconosce che spesso la brevit\u00e0 e la concisione dello stile, pur rendendo il dialogo dignitoso e incalzante, rendono alcune situazioni meno calde e animate.\nDalle osservazioni critiche dei contemporanei, traspare, dunque, al di l\u00e0 di generiche formule ammirative, un approccio tutto particolare che molto risente del fervore risorgimentale. In queste pagine, infatti, l'opera di Niccolini assume un valore di testimonianza \"attuale\" che ovviamente non potr\u00e0 ispirare la critica successiva: la circostanza nella quale l'uomo-Niccolini ha autenticamente prodotto la propria opera passa, decade, e soprattutto alle sue tragedie viene a mancare il supporto dell'impegno ideologico che le ha ispirate.\nEmblematica, in questa prospettiva \u00e8 la deliberazione del municipio di Firenze datata 21 agosto 1861, un mese prima della morte del Niccolini, con la quale gli si decretava, ancora in vita, l'onore di una tomba in Santa Croce.\nQueste le motivazioni che si leggono nella deliberazione: \"Considerando che Giovan Battista Niccolini \u00e8 giustamente acclamato primo poeta civile d'Italia; che con la potenza dell'impegno precorse ed affrett\u00f2 il gran concetto della indipendenza e unit\u00e0 nazionale; [\u2026] emulo di Machiavelli e di Alfieri merit\u00f2 di avere con essi comune l'onore della tomba, come ne condivise la gloria\".\nCarlo Tenca.\nSebbene Atto Vannucci sia stato il primo, nei mesi intorno al 1866, a preoccuparsi di stendere un esauriente profilo biografico del Niccolini, raccogliendo soprattutto gran parte dell'Epistolario, Carlo Tenca, gi\u00e0 qualche anno prima della morte dell'autore, e precisamente in un saggio uscito sulla \"Rivista Europea\" del marzo-aprile 1845, offre su di lui un'ampia e perspicace riflessione critica.\nTenca presenta subito un letterato la cui biografia riassume la storia di un'intera epoca e che anzi rappresenta l'anello singolare di una catena che ricongiunge la letteratura del XVIII secolo a quella del XIX, imprimendovi un decisivo marchio.\nTenca, come la maggior parte dei critici che hanno preso in esame l'opera di Niccolini, affronta i problemi relativi all'uomo e al poeta e sceglie, per la sua trattazione, un taglio cronologico e insieme velatamente tematico, mettendo a confronto le tragedie e gli scritti teorici.\nNel saggio risalta immediatamente l'obiettivit\u00e0 con cui viene sottolineata la peculiarit\u00e0 umana e artistica del tragediografo toscano, lontano da ogni pretesa o supposta comunanza di ideali, valori, sentimenti risorgimentali. Pur riconoscendo che \"l'esame delle opere di Niccolini \u00e8 uno studio utilissimo per chi voglia seguir passo passo il movimento letterario di questo secolo\", Tenca non si fa prendere la mano da facili lodi, ma anche quando esalta il Niccolini, non rinuncia ad evidenziarne i limiti.\nNel Niccolini tragico, filologo, pubblicista, per Tenca convivono due uomini distinti, \"l'uno che intende gli occhi all'avvenire, l'altro che guarda ostinatamente al passato\", perci\u00f2 sempre in lotta perenne con s\u00e9 stesso, sempre in balia di incertezze e inquietudini.\nNon si sa con quanta consapevolezza, ad esempio, mette in rilievo il Tenca, pur nel suo amore per l'arte greca, il Niccolini desse il \"primo crollo a tutte le tradizioni accademiche, allorch\u00e9 dichiarava che l'artefice non deve avere altro modello fuorch\u00e9 la natura\".\nNient'altro che un presentimento, afferma il critico, dell'emancipazione dell'arte, liberata dalla schiavit\u00f9 degli \"antichi esemplari\" e tesa all'idea di bellezza universale propria della natura e insita in essa. Cos\u00ec Niccolini cerca di svincolarsi dalle strette regole antiche e di rigenerare la tragedia classica con i fatti della storia nazionale: coglie al volo che il pubblico vuole vedersi sulla scena in un'immagine speculare, e che quell'amor di patria che tanto ama cantare \u00e8 certamente passione pi\u00f9 efficace se attribuito a personaggi legati al pubblico da comunione di sentimenti. Questo \u00e8 sintomo di rinnovamento dell'arte.\nTenca sostiene, senza fornire eccessivi approfondimenti, che \u00e8 la \"questione sulla lingua [\u2026] a spingere il Niccolini sulla via dell'emancipazione letteraria\". Niccolini \u00e8 inserito nella nuova scuola, alla quale aveva gi\u00e0 mostrato di aderire con la scelta dei soggetti nazionali.\nCon la tragedia \"Antonio Foscarini\", il Niccolini, sottolinea il Tenca, fa un'ulteriore concessione al nuovo indirizzo letterario, non rispettando le unit\u00e0 di luogo e di tempo.\nIl Niccolini del Tenca \u00e8 quindi un uomo e un poeta dal senso pratico, un intellettuale che si basa sui fatti, per il quale la passione individuale e le vicende private hanno una loro valenza solo se collegate strettamente ai grandi eventi civili, alle \"res publicae\".\nUn grande limite che Tenca segnala nel letterato toscano \u00e8 un difetto di realt\u00e0 nella rappresentazione della psicologia dei personaggi, che ha origine, per il Tenca, nell'indole stessa della poesia del Niccolini, tutta proiettata sul mondo esterno e incapace di rappresentare al vivo le passioni dell'animo.\nSul piano stilistico, per il Tenca Niccolini continua la scuola di Monti e del Foscolo, mantenendo il verso sciolto all'altezza dei modelli, ed anzi perfezionandolo con la naturalezza del parlare comune. Il suo endecasillabo \u00e8 \"facile, piano, armonioso e pieno di nobile semplicit\u00e0\". In ci\u00f2 Niccolini seppe conservare le tradizioni della poesia italiana senza essere servile imitatore di nessuno.\nGiosu\u00e8 Carducci.\nTra i giudizi espressi dagli scrittori ottocenteschi pu\u00f2 valere per tutti quello di Giosu\u00e8 Carducci che nutre profonda simpatia nei confronti del Niccolini, ovvia, del resto, per comunanza e consonanza di sentimenti, confermata esplicitamente anche dalle liriche dedicate al tragediografo toscano, il sonetto \"Giovan Battista Niccolini\", le odi \"A Giovan Battista Niccolini quando pubblic\u00f2 il Mario\" e \"In Morte\".\nSu un piano valutazione critica, Carducci si occupa di Niccolini nella raccolta \"Ceneri e faville\". Qui il Carducci avvicina Niccolini alla figura del Conte di Cavour entrambi impegnati, per diverse vie, a costruire la nuova Italia, \"figlia del pensiero di Dante\", e venuti a mancare prima che la grande opera fosse ultimata.\nCarducci d\u00e0 spiegazione dell'unione tra il pensatore e l'uomo pratico, tra il poeta e lo statista: Niccolini serv\u00ec la patria e contro i neoguelfi \"pens\u00f2, profet\u00f2, scrisse quel che lo statista piemontese ha con tanta egregia opera portato in effetto\".\nNel caso di Niccolini, quindi, si rovescia completamente il clich\u00e9 convenzionale del poeta incompreso dal suo tempo e ammirato dai posteri: gi\u00e0 pochi mesi dopo la scomparsa del poeta, infatti, venivano espresse le riserve che sono rimaste a lungo una brutta zona d'ombra nella comprensione della sua opera.\nLuigi Settembrini.\nEsponente della corrente legata ideologicamente a posizioni laiche o radicali, anche Luigi Settembrini si interessa di Niccolini. Nelle sue Lezioni di letteratura italiana, frutto del suo insegnamento alla cattedra di letteratura italiana dell'Universit\u00e0 di Napoli.\nNiccolini \u00e8 ben inserito in un discorso sulle contese in campo religioso tra lombardi e piemontesi da una parte e Toscani dall'altra. L'attenzione del Settembrini verte su Firenze, che il critico giudica luogo di pace, dimora di intellettuali, riuniti attorno al Vieusseux con il suo Gabinetto di lettura e la sua \"Antologia\".\nIl Niccolini viene chiamato in causa come rappresentate, con la sua \"sdegnosa tragedia\", di tutto il moto di vita intellettuale che animava appunto la Toscana.\nCol Settembrini si \u00e8 ancora sulla rotta di una piena ammirazione: l'animo \u00e8 ancora chiaramente quello di chi ha amato la patria e ha lottato per essa e si sente quindi vicino a coloro che si sono ugualmente battuti.\nAttraverso un puntuale ma rapido esame dell'opera del Niccolini nelle sue quattordici tragedie, l'autore guida chi legge alla scoperta dell'uomo che fu Niccolini, uomo dal carattere forte e magnanimo.\nPassando al setaccio tutte le tragedie del Niccolini, Settembrini, pur nell'adesione sostanziale, mantiene sempre la capacit\u00e0 di distinguere ci\u00f2 che \u00e8 buono da ci\u00f2 che non lo \u00e8.\nIl grande merito che il Settembrini riconosce all'autore \u00e8 quello essersi calato profondamente nella realt\u00e0 dolorosa del suo tempo, un \"poeta civile\" che \"col buon senno e con l'acume naturale vede in un fatto storico un gran concetto che contiene tutte le questioni della vita moderna da mille anni in qua; con la erudizione e con la fantasia, ricostituisce questo fatto, vi spira dentro tutta l'anima sua e gli d\u00e0 vita e ne fa un'opera di poesia che \u00e8 una delle nostre battaglie per la libert\u00e0 e l'indipendenza\".\nSeconda met\u00e0 dell'Ottocento.\nFrancesco De Sanctis.\nNella seconda met\u00e0 dell'Ottocento la pi\u00f9 valida considerazione critica delle opere del Niccolini \u00e8 quella di Francesco De Sanctis. Il De Sanctis s interessa di Niccolini nelle lezioni della seconda scuola napoletana (1871), nella sezione dedicata alla scuola democratica, oltre che nel ventesimo capitolo della Storia della Letteratura Italiana.\nDe Sanctis complessivamente nega valore artistico all'opera del Niccolini, ma all'interno delle sue osservazioni non mancano evidenti contraddizioni.\nNel ventesimo capitolo della Storia della Letteratura, parlando della \"Nuova Letteratura\", e affrontando il discorso sull'appena sorto spirito risorgimentale, De Sanctis cita l\"'Arnaldo\", che egli giudica di \"tinte crude\" e \"intenzioni ardite\", e che affianca all'Assedio di Firenze del Guerrazzi.\nDe Sanctis esamina quindi la situazione della letteratura toscana nell'Ottocento, e sottolinea il fatto che essa ha ormai perso il primato di cui ha goduto fino al Rinascimento. Come sottolinea Luigi Baldacci, De Sanctis esprime su Niccolini un giudizio cauto, sospeso tra una lode generica alla funzionalit\u00e0 pratica dell'opera e l'indicazione di debolezza nei risultati estetici e di precariet\u00e0 d'atteggiamento di fronte ai problemi massimi proposti dalla pi\u00f9 seria cultura romantica.\nNella Storia della Letteratura Italiana, d'altra parte, Niccolini \u00e8 presente solo con l\"'Arnaldo\", cio\u00e8 con l'opera che \u00e8 ritenuta il suo capolavoro.\nMaggiore rilievo assume la figura del Niccolini nelle due ampie lezioni gi\u00e0 ricordate, dove De Sanctis, partendo dalla trattazione sulla scuola democratica, presenta innanzitutto Giuseppe Mazzini e \"accanto a lui primo, non come pensatore ma per l'azione\", mostra \"il filosofo della scuola, Niccolini, ed il poeta lirico, Berchet\".\nAll'inizio dell'Ottocento i caratteri emergenti provengono, nell'analisi del De Sanctis, dallo spirito conservatore, che nella tradizione trovava glorie trascorse. \"Colui che rappresent\u00f2 con splendore e dottrina questo movimento di resistenza fu Giovan Battista Niccolini\", immediatamente delineato quale portabandiera appunto del \"classicismo resistente all'onda delle nuove idee\".\nNelle opere dell'autore il critico non trova calore e ispirazione poetica: si limita peraltro ad un rapido esame fermamente convinto che \" questo scrittore si possa comprendere in breve, guardandone i lineamenti generali\".\nPer dare maggiore compiutezza alla sua analisi, De Sanctis analizza anche l\"'Arnaldo da Brescia\" e il \"Giovanni da Procida\".\nNelle breve rassegna che De Sanctis dedica alla vita intellettuale e alle opere di Niccolini sono segnalate, almeno fino all\"'Agamennone\" e alla \"Medea\", \"imitazioni che egli chiamava tragedie\", la completa dedizione agli studi del mondo greco-latino, e la sostanziale estraneit\u00e0 al tumulto politico che caratterizz\u00f2 gli inizi del XIX secolo.\nA differenza di altri critici contemporanei, De Sanctis \u00e8 perplesso sul valore del Niccolini, e soprattutto ne denuncia la chiusura dentro i limiti di interessi esclusivamente intellettuali.\nQuesto giudizio riguarda la fase iniziale dell'attivit\u00e0 di Niccolini, fino al 1830 circa. Nel periodo successivo, secondo il critico qualcosa di nuovo si pu\u00f2 scorgere nel suo spirito: gi\u00e0 la fine del regime napoleonico segna il risveglio della musa niccoliniana.\nLa personalit\u00e0 artistica di Niccolini, secondo Francesco De Sanctis, aderisce in modo passivo ai canoni del classicismo, canoni che sono riprodotti con convinzione e dottrina, ma senza consapevolezza autonoma, senza cio\u00e8 imprimervi la propria fisionomia.\nQuesta sterilit\u00e0 non permette all'idea classica abbracciata da Niccolini di arricchirsi, di evolversi, di creare le premesse di una vitalit\u00e0 artistica e morale.\nDe Sanctis coglie in Niccolini l'immagine di uno scrittore che non \u00e8 nato per la poesia, che solo la magistrale correzione dello stile pone al di sopra dei mediocri e segnala all'attenzione dei lettori. E per \"correzione\", chiarisce De Sanctis, s'intende una perfetta rispondenza tra l'idea e la sua forma.\nNiccolini, per\u00f2, agli occhi del critico, non \"\u00e8 da confondersi con quegli uomini di second'ordine, non \u00e8 sciupa parole, non cade nelle stonature, non urta il vostro senso del giusto e del naturale\". \u00c8 un soldato ossequioso del proprio dovere, ha certamente talento, che vuol dire qualit\u00e0 di esecuzione, ma non ingegno, che implica l'impossessarsi di un'idea, farla propria e circondarla di quel calore interno che d\u00e0 alla forma la verit\u00e0 d'espressione\".\nIl critico napoletano paragona Niccolini ad una bella statua, castigata, levigata, senza crepe n\u00e9 errori, alla quale mancano gli occhi, cio\u00e8 lo stile, espressione esterna di ci\u00f2 che \u00e8 dentro.\nIn questa valutazione critica anche la vita morale del poeta, nell'aspetto quindi pi\u00f9 umano, rispecchia il canone di una fredda o certamente poco appassionata correttezza: \"non abbian da rimproverarlo per debolezza, o per errore, e nemmeno da lodarlo per atto di virt\u00f9 straordinaria\".\nQueste formulazioni del De Sanctis rimasero per lungo tempo le enunciazioni pi\u00f9 valide e pi\u00f9 articolate della critica niccoliniana.\nPositivisti.\nL'et\u00e0 positivista con la sua aderenza al fenomenico e con la sua labile capacit\u00e0 di sintesi storica, doveva rimanere circoscritta a ricerche erudite o a ripetizioni di luoghi comuni della critica precedente. D'altra parte proprio negli studi su Niccolini \u00e8 evidente uno dei caratteri distintivi della critica positivista: il venir meno dell'interesse risorgimentale che permetteva di considerare ben diversamente la figura di Giovan Battista Niccolini e di inserirlo tra i portabandiera degli ideali di unit\u00e0, libert\u00e0 e indipendenza.\nNiccolini \u00e8 preso in esame in un volume di Giuseppe Costetti sulle vicende del teatro drammatico dell'Ottocento, dove l'autore \u00e8 salutato come colui che compendia le caratteristiche del secolo: \"ei volge in mente e crea poemi drammatici nei quali si raccoglie uno storico cielo\". Niccolini \u00e8 l'aquila che vola fiera su tutti i tragici di questo tempo, che dalle mani dell'Alfieri pare aver raccolto lo scettro della tragedia.\nPrimo Novecento.\nEmilio Bertana.\nDopo De Sanctis, la prima importante critica su Niccolini \u00e8 quella di Emilio Bertana, agli inizi del Novecento nel volume sulla tragedia della collana Vallardi, dedicata ai generi letterari.\nQui la trattazione dedicata a Niccolini segue quella relativa a Pellico, rispetto al quale il poeta toscano ebbe \"pi\u00f9 larga fama come poeta tragico\".\nSecondo il critico, Pellico e Niccolini sono due autori contrapposti per l'ideale politico guelfo dell'uno, ghibellino dell'altro, ma non per l'arte, \"poich\u00e9 anzi il Niccolini, che pure al romanticismo non ader\u00ec ufficialmente mai, and\u00f2 mano mano scostandosi dalla forma della tragedia classica assai pi\u00f9 che il romantico Pellico non osasse\".\nSeguendo il criterio cronologico, Bertana distingue due caratteri della scrittura tragica di Niccolini. Alla prima maniera appartengono le prime tragedie, la \"Polissena\", l\"Ino e Temisto\", l\"Edipo\", la \"Medea\", la \"Matilde\" e il \"Nabucco\", \"spruzzate\" di patetiche soavit\u00e0 sentimentali, caratterizzate dalla ricerca del contrasto fra il tenero e il terribile\".\nCol Nabucco si chiude quindi il periodo rigorosamente classicista dell'attivit\u00e0 di Niccolini, al quale Bertana fa seguire una fase in cui, pur non accogliendo benevolmente il romanticismo, il tragediografo toscano avverte l'influsso degli autori stranieri e delle nuove idee sull'arte drammatica.\nL\"Antonio Foscarini\", il \"Giovanni da Procida\", il \"Lodovico il Moro\" e l\"Arnaldo da Brescia\" sono le tragedie di questa seconda maniera che rivelano, nel giudizio di Bertana, il Niccolini pi\u00f9 autentico, contenendo \"pi\u00f9 di un tratto di stuzzicante sapore romantico\".\nNello studio di Bertana, Niccolini \u00e8 considerato come il tipico rappresentante di un'arte di transizione, in risposta al \"gusto medio\" del tempo, che esigeva ed auspicava una riforma del nostro teatro tragico sugli esempi d'Inghilterra e Germania; in questo modo Niccolini realizzava una tragedia che, pur nel decoro tradizionale del genere, si arricchiva della materia nuova.\n\u00c8 quello che del resto pi\u00f9 di cinquant'anni prima aveva asserito il Tenca, quando aveva usato il termine \"conciliazione\" a proposito dell'arte niccoliniana.\nRosolino Guastalla.\nUn vivo accento di simpatia ispira la pagina che gi\u00e0 nel 1917 a Niccolini dedica Rosolino Guastalla.\nIl critico esprime l'auspicio che il poeta dell\"'Arnaldo\" torni ad essere ritenuto uno dei massimi esponenti della letteratura del XIX secolo \" come fu per molto tempo\", e pi\u00f9 particolarmente egli attende che l'opera del Niccolini, finita al macero come altre del Risorgimento, perch\u00e9 \"trascorso il momento in cui era stata necessaria ed utile\" quale arma di battaglia, possa essere \"riesumata\", riletta, rivalutata.\nBenedetto Croce.\nLa riflessione di Benedetto Croce, immediatamente successiva a quella del Guastalla, \u00e8 molto critica: egli imposta le proprie Considerazioni critiche sul dilemma se il Niccolini sia stato o no poeta.\nLa sentenza \u00e8 lapidaria: Croce non se la sente di andare oltre \"quella lode di correttezza (che vale mediocrit\u00e0), assegnatagli dal De Sanctis\", anche se contemporaneamente si chiede se ci sia un modo per mutare l'affermazione desanctisiana e scoprire un Niccolini poeta. All'analisi, per\u00f2, la produzione poetica del tragediografo toscano \u00e8 per lui \"tutta prevedibile e banale\".\nN\u00e9 la valutazione di Croce assume toni pi\u00f9 positivi a proposito di Niccolini prosatore e storiografo: mancanza quasi totale di una solida preparazione erudita, stile fiacco, privo di colorito storico, incapacit\u00e0 di andare oltre i fatti. Questi \u00e8 ci\u00f2 a cui Niccolini giunge nello scrivere la \"Storia della Casa di Svevia in Italia\" e la \"Storia del Vespro Siciliano\".\nSeconda met\u00e0 del Novecento.\nSolo nella seconda met\u00e0 del XX secolo la figura di Niccolini diventa oggetto di studi pi\u00f9 accurati.\nLa critica del primo centenario della morte.\nIl primo centenario della morte del tragediografo rappresenta l'occasione per un recupero dei testi di Niccolini: in questo contesto si pone l'intervento di Luigi Baldacci. La sua ricerca parte da un dato di fatto: \"nessuno legge pi\u00f9 il Niccolini, neppure quei giovani professori che, per farsi meriti accademici, vanno in cerca di poeti minori atti a essere facilmente inquadrati nei termini di una monografia\"; e invece, secondo il critico, questo autore merita di essere sottratto a quella cruda definizione che lo costringe entro i termini di municipale e accademico, e che lo giudica epigono di Alfieri.\nBaldacci invece osserva che il Niccolini fu un antialfierista, convinto della necessit\u00e0 di dare una tragedia nuova all'Italia, in accordo con la cultura nuova. L'aspetto pi\u00f9 interessante dello studio critico compiuto da Baldacci \u00e8 la parabola che egli traccia dell'attivit\u00e0 del tragediografo, iniziata \"nell'isolamento uggioso e d'altra parte alquanto snobistico di Firenze\" e proseguita nella lenta, ma progressiva presa di coscienza romantica. In questo quadro la tragedia greca, alla quale Niccolini si avvicina con le sue tragedie dotte, \u00e8 un'esperienza propedeutica e di tirocinio verso la tragedia poetica e popolare cui approda con l'Arnaldo da Brescia. Qui il dramma popolare sembra rinunciare, secondo l'opinione di Baldacci, ai suoi caratteri di gusto pi\u00f9 contingente, il popolo \u00e8 veramente personaggio dominante e costante, ritratto con verit\u00e0 naturalistica, ma soprattutto non ci sono ipoteche ideologiche nella descrizione dei personaggi, possedendo ognuno, al contrario, una propria ragione lirica.\nNiccolini possiede, nel parere di Luigi Baldacci, un'autenticit\u00e0 umana che nell'opera si traduce in virile e faticata originalit\u00e0 artistica. Da una parte spiega cos\u00ec il ruolo svolto dall'intellettuale toscano nel XIX secolo, ma dall'altra non trova giusta motivazione per l'oblio nel quale \u00e8 stato confinato.\nGli anni settanta.\nGli anni settanta del secolo scorso rinnovano l'interesse per la figura privata e pubblica di Giovan Battista Niccolini, anche se gli vengono riservati spazi sempre ridotti e circoscritti. Cos\u00ec Niccolini \u00e8 inserito da Marco Sterpos tra gli autori che pi\u00f9 influenzarono la formazione del Carducci giambico.\nPer l'economia del suo discorso, Sterpos non si addentra in giudizi specifici sull'autore, che \u00e8 considerato soltanto per questo ruolo insolito di \"musa\" carducciana. In questo contesto Niccolini appare, per\u00f2, con una sua peculiarit\u00e0: l'attenzione al popolo, alla plebe, al preoccupante stato di \"soggezione\" nel quale questa plebe \u00e8 tenuta.\nSu questa linea, Sterpos \u00e8 attento a cogliere il contributo fornito da Niccolini alla elaborazione del mito giambico della plebe e conclude che, sotto questo aspetto, oltre l\"'Arnaldo\" l'opera pi\u00f9 interessante \u00e8 forse Mario e i Cimbri. Qui infatti, a suo giudizio, il motivo \u00e8, come egli dice, veramente centrale, e pi\u00f9 vivo \u00e8 il fervore della polemica a sfondo sociale.\nAlla lettura di Sterpos sembra quasi che il genio niccoliniano acquisti nuova luce: fino all'ultima tragedia l'abbozzo Mario e i Cimbri, non si intravedono battute di arresto. Anche l'ultimo Niccolini pu\u00f2 offrire spunti rilevanti di riflessione.\nAltri contributi recenti sottolineano il ruolo che egli ha svolto nella formazione del teatro nazionale.\nIn un quadro di ricostruzione del teatro italiano negli anni del Risorgimento, Guido Nicastro segnala ad esempio il carattere eclettico e conciliante della posizione niccoliniana che, pur non sottraendosi alla lezione del proprio tempo, si collega all'antico.\nNicastro osserva come il teatro di Niccolini, con gli intrighi, i personaggi buoni e cattivi, il piacere dell'enfasi canora, offre oggi un esempio cospicuo di gusto melodrammatico.\nAnche in questo caso poche pagine, sufficienti, per\u00f2, a far capire il mutamento di orientamento critico dell'approccio con l'autore, ora riconosciuto come una delle figure pi\u00f9 rappresentative della cultura toscana del tempo. Nicastro analizza il sostrato ideologico su cui si fonda l'opera di Niccolini e descrive a maglia larga la sua attivit\u00e0 di tragediografo.\nSecondo la sua opinione, con la tragedia Filippo Strozzi il Niccolini aderisce alle nuove forme drammatiche: \"Intorno agli anni trenta si era diffuso infatti, soprattutto fra gli scrittori democratici e mazziniani, il dramma storico\".\nLe posizioni di Niccolini sulla questione della lingua sono invece illustrate da Nencioni in un saggio su Gino Capponi.\nAnche se Giovan Battista Niccolini non \u00e8 soggetto principale del suo studio, Nencioni prende in considerazione la posizione del tragediografo toscano in merito alla questione linguistica, e riconosce lo sforzo che ha compiuto per suscitare nuovi e pi\u00f9 costruttivi fermenti. Ne segnala anche il grosso limite: \" I dettami sensistici e ideologici restano nell'adozione ch'egli ne fa, inerti al gusto di una lingua ad alto quoziente culturale stilistico e si mescolano in una concezione tradizionale senza riuscire a motivarla\".\nUn chiaro intento di valutazione si riscontra in Giorgio Pullini, che nel volume \"Teatro Italiano dell'Ottocento\" inserisce il Niccolini nell'ambito della polemica classico-romantica.\n\"Se si dovesse darne un giudizio sintetico e complessivo, potremmo dire che resta sempre classico anche quando si ispira alla storia recente o alla fantasia\".\nPullini segue con attenzione, aiutato dalla cronologia delle opere, il processo che da scolasticamente classico porta lentamente il Niccolini alla maniera romantica. Inoltre sottolinea il progressivo distacco dalle trame alfieriane \"a favore del gusto del romanzesco e del sensazionale\u201dper poter dare maggiore spazio al sentimentale e al passionale\" e arricchirsi, sul piano tematico, dei soggetti religioso e libertario-nazionale, che vanno ad aggiungersi a quello amoroso e politico. In questo esame del teatro niccoliniano una certa attenzione \u00e8 riservata anche alla valutazione degli elementi strutturali e stilistici, che mutano parallelamente alle trasformazioni interne, cui si \u00e8 accennato. Per quanto riguarda le soluzioni espressive, Pullini osserva come il periodo tenda a coincidere nelle sue parti, con la fine di ogni verso, producendo un ritmo piano, disteso, conciliante. Siamo ormai vicini ai caratteri dei libretti per musica del tempo.\nBaldacci, Nicastro, Pullini, tre momenti importanti della critica niccoliniana di questa seconda met\u00e0 del secolo, un'unica conclusione: Niccolini appartiene alla traiettoria che dal \"Metastasio\" conduce al dramma popolare, dal momento che nel melodramma ci sono i germi del dramma a cui Niccolini si accosta dietro la sollecitazione dei nuovi modelli romantici\".\nGli Studi del Convegno di San Giuliano Terme.\nIl secondo centenario della nascita di Giovan Battista Niccolini (1982) \u00e8 stato celebrato con un convegno a San Giuliano Terme. Cinque studi specifici e puntali documentano l'interesse nuovo e aggiornato nei confronti della cultura e dell'opera tragica niccoliniana.\nRoberto Paolo Ciardi chiarisce il ruolo di Niccolini quale segretario dell'Accademia di Belle Arti di Firenze; Fabrizio Franceschini inserisce il tragediografo toscano nel discorso sui \"rapporti che il teatro e la letteratura di tradizione popolare stabilirono con la produzione drammaturgia colta dell'epoca\"; Siro Ferrone sviluppa i legami che si sono instaurati tra Niccolini e il teatro del tempo, entrando nel merito di alcune questione prettamente teatrali che emergono dalle sue tragedie; Marco Cerruti affronta il Niccolini nel suo rapporto con la classicit\u00e0; Gonaria Floris punta l'attenzione sulla riflessione linguistica di Niccolini.\nTutti gli elementi che hanno caratterizzato le posizioni critiche precedenti vengono rielaborati e ridiscussi, e anche se il giudizio definitivo rimane sulla linea di una modesta considerazione, ne risulta un quadro pi\u00f9 articolato della personalit\u00e0 artistica niccoliniana.\nDa queste ricerche emerge la figura di un intellettuale non statico, che ha cercato di reagire all'emarginazione che subiva all'interno dell'Accademia e di adeguarsi ai nuovi orientamenti del gusto, alle nuove esigenze culturali e didattiche.\nGiovan Battista Niccolini ha tentato invano di dare all'Italia una tragedia pi\u00f9 moderna: la sua non fu per\u00f2 una vera e propria azione riformatrice, neppure lontanamente paragonabile, almeno nelle intenzioni, a quella goldoniana.\nSiro Ferrone mette in luce, in una sottile polemica con gli studi precedenti, che \"Niccolini diffida sia dell'ipoteca ideologica, ormai non proponibile, sia del suo travestimento restaurato, il melodramma\" e cita a conferma le parole dello stesso autore: \" Il Dramma in musica ha consumato la rovina della tragedia alla quale ha usurpato anche il nome chiamandosi Tragedia Lirica: orrore, effettaccio non manca; l'armonia, gli urlacci nascondono tutta l'inverosimiglianza delle situazioni, le quali cose cos\u00ec rapidamente si succedono che v'ha tempo ad esame\".\nQueste parole del Niccolini stridono con le ipotesi di collegamento con il melodramma avanzate da alcuni critici.\nDi particolare rilievo \u00e8 l'inchiesta di Cerruti su \"quali autori siano in concreto percorsi e meditati dal giovanissimo intellettuale, e al modo, o se si preferisce alla prospettiva, secondo cui tale esperienza risulti prodursi\". Durante il Triennio giacobino Niccolini fa propria riconsiderazione dell'Antico e di conseguenza giunge a due linee di tendenza: tenta il \"recupero attraverso la scrittura poetica di una condizione, un modo d'essere pensati come propri dell'Antico, e in particolare di quella Grecia libera e magnanima\", e ricerca il figurativismo di quelle esperienze che \" si impegnano a ricuperare la nobile semplicit\u00e0 e tranquilla grandezza a suo tempo segnalate da Winckelmann come qualit\u00e0 propri dei grandi esemplari ellenici\".\nAnche il contributo di Gonaria Floris \u00e8 particolarmente significativo per la riflessione specifica sull'apporto dato dal Niccolini alla riflessione sulla lingua con le lezioni tenute all'Accademia della crusca e con l'opuscolo del '19 contro il Monti e il Perticari.\nIl saggio mette in evidenza quanto il tragediografo abbia contribuito alla maturazione di aspetti rilevanti del dibattito sulla lingua in Italia nei primi quindici anni dell'Ottocento, in particolare per ci\u00f2 che riguarda la definizione delle correnti puristica e progressista all'interno del classicismo, e il problema del lessico.\nRiconoscimenti.\nNel 1861, alla morte del Niccolini, il Teatro degli Infocati (o \" del Cocomero\") prese anche la denominazione di Teatro Niccolini. Il Niccolini aveva gi\u00e0 avuto, in vita, la dedica di un teatro, quello di San Casciano, nel 1848, quando i lavori erano stati completati.\nBibliografia di Giovan Battista Niccolini.\nLe opere elencate raccolgono tutte le altre gi\u00e0 citate in precedenza."}
{"id": "1439326", "revid": "123734044", "url": "https://it.wikipedia.org/wiki?curid=1439326", "title": "Carlisle Cullen", "text": "Carlisle Cullen (pronuncia: \"ka(r)l\u00e0il\") \u00e8 un personaggio della serie \"Twilight\" creata da Stephenie Meyer. \u00c8 il marito di Esme Cullen.\nBiografia.\nCarlisle nacque a Londra nel 1640, figlio di un pastore anglicano. Il padre di Carlisle ed altri fedeli guidarono una lunga caccia a streghe, lupi mannari e vampiri con l'intenzione di liberare il mondo dalla malvagit\u00e0, ma con il risultato di uccidere perlopi\u00f9 persone innocenti. Con l'avanzare dell'et\u00e0 del padre, Carlisle divenne la guida dei raid; assolutamente non entusiasta all'idea di uccidere, riusc\u00ec tuttavia ad individuare un vero covo di vampiri nelle fogne di Londra. \nLa folla si raccolse all'imbocco del covo fino a che non ne usc\u00ec un vampiro molto indebolito e affamato; Carlisle lo ud\u00ec chiamare i suoi compagni in latino. Il vampiro si accorse di essere osservato e fugg\u00ec. Affamato e indebolito com'era non poteva andare lontano e Carlisle riusc\u00ec infatti a stargli dietro. Per scampare agli inseguimenti, il vampiro riusc\u00ec tuttavia a mordere ripetutamente Carlisle che venne poi lasciato a terra sanguinante. Ancora cosciente, Carlisle realizza quello che gli sta accadendo: essendo stato morso da una creatura impura, non avrebbe pi\u00f9 potuto fare ritorno a casa, dove senz'altro sarebbe stato riconosciuto come \u201cmarchiato\u201d dalla malvagit\u00e0 e condannato a morte dal suo stesso padre. Con le poche forze rimaste, Carlisle si nascose quindi in un deposito di patate marce dal quale, dopo tre giorni di dolore agonizzante, riemerse come vampiro.\nDisgustato e terrificato da ci\u00f2 che era diventato, Carlisle prov\u00f2 a togliersi la vita in diversi modi, senza mai riuscirci. Fu talmente disgustato della sua nuova natura da ritirarsi in isolamento per tentare di morire di fame. Edward Cullen, suo futuro figlio adottivo, ammetter\u00e0 di non avere mai conosciuto un vampiro con una volont\u00e0 e una morale tanto forti da tentare persino di lasciarsi morire di fame. Col passare del tempo, nascosto in una grotta isolata, la sete di sangue si rafforzava sempre di pi\u00f9, mentre la volont\u00e0 di Carlisle si indeboliva. Un giorno un branco di cervi pass\u00f2 davanti alla sua tana e Carlisle, terribilmente affamato, li attacc\u00f2, scoprendo cos\u00ec che avrebbe potuto sopravvivere anche bevendo sangue animale.\nTrascorse quindi i due secoli successivi allenandosi a sopportare la tentazione di bere sangue umano. Nel corso di questo lungo lasso di tempo lasci\u00f2 l'Inghilterra attraversando la Manica a nuoto e frequent\u00f2 le universit\u00e0 europee. In questi periodi si dedic\u00f2 a vari campi, tra cui musica, scienze e soprattutto medicina; divent\u00f2 infatti un ottimo medico, anche aiutato dalle proprie capacit\u00e0 intellettive, affinate in seguito alla trasformazione in vampiro.\nMentre era impegnato nei suoi studi in Italia, Carlisle si imbatt\u00e9 in un'antica stirpe di vampiri chiamati Volturi, dei quali facevano parte Aro, Marcus e Caius, con cui convisse per un certo periodo. Molto pi\u00f9 educati e raffinati dei vampiri delle fogne di Londra, i tre provarono a spingere Carlisle a bere sangue umano, ma senza successo. Anche Carlisle, dal canto suo, tent\u00f2 invano di convincere Aro, Caius e Marcus a convertirsi alla sua \u201cdieta\u201d. \nCarlisle si trasfer\u00ec quindi in America e nel 1918 visse a Chicago, dove lavor\u00f2 nei turni di notte durante l'epidemia di influenza spagnola. Durante questa emergenza incontr\u00f2 Elizabeth Masen; assieme a lei c'era suo figlio, Edward. La donna, ormai prossima alla morte, implor\u00f2 Carlisle di fare qualunque cosa per salvare Edward, anch'egli in procinto di morire. Carlisle quindi prese il ragazzo e passando per i tetti lo port\u00f2 a casa sua, dove cerc\u00f2 di trasformarlo riproducendo su di lui le stesse ferite che gli furono a suo tempo inferte dal suo creatore. In seguito prese Edward con s\u00e9, adottandolo poi legalmente.\nNel 1921 Carlisle si spost\u00f2 nel Wisconsin e l\u00ec si imbatt\u00e9 in Esme, in punto di morte a causa di un fallito tentativo di suicidio. Fu stupito nello scoprire che si trattava di Esme Evenson, una sua paziente di dieci anni prima, a cui aveva curato una gamba rotta. Impietosito e influenzato dai ricordi della donna, trasform\u00f2 anch'ella in un vampiro. Successivamente se ne innamor\u00f2 e quindi la spos\u00f2.\nCarlisle trasform\u00f2 inoltre Rosalie Hale, una donna stuprata e picchiata selvaggiamente dal suo fidanzato ubriaco e dai suoi amici. In seguito Rosalie trov\u00f2 un giovane di nome Emmett, gravemente ferito da un orso; lo port\u00f2 da Carlisle, il quale lo trasform\u00f2. In seguito, Emmett divenne il marito di Rosalie. Tempo dopo, Alice e Jasper si unirono al gruppo di Carlisle.\nLa famiglia Cullen si spost\u00f2 quindi nello stato di Washington, dove sigl\u00f2 un accordo con i Licantropi della trib\u00f9 indiana dei Quileute; l'accordo prevedeva che i Cullen non avrebbero morso o ucciso nessuna persona, n\u00e9 avrebbero invaso il loro territorio; per contro, la trib\u00f9 si impegn\u00f2 a non disturbare i Cullen, e a non rivelare la loro vera natura a nessuno. All'inizio di \"Twilight\", i Cullen si trovavano gi\u00e0 da tempo a Forks, nello stato di Washington.\nAspetto e personalit\u00e0.\nViene descritto come un uomo alto con un bel portamento, dal volto bello pi\u00f9 di quello di un divo. Quando Bella trasformata in vampiro si trova davanti a lui ha l'istinto di stringere gli occhi davanti al volto luminoso di Carlisle come se si trovasse davanti al sole. Carlisle viene descritto come l'anima dei Cullen quantunque Esme ne sia il cuore con la sua capacit\u00e0 di amare. \u00c8 il capo dichiarato dal clan e come tale viene rispettato; ha l'ultima parola nelle riunioni e i suoi comandi vengono eseguiti sempre specialmente se si tratta di salvaguardare gli umani. Secondo Edward la caratteristica che ha mantenuto dalla sua vita umana nell'esistenza da vampiro \u00e8 la compassione e l'empatia, che dimostra in \"Eclipse\" quando concede la grazia ad una vampira neonata che si era arresa. In \"Breaking Dawn\" rivela che ha compiuto profondi studi sulla razza dei vampiri scoprendo che hanno 25 coppie di cromosomi, e che i licantropi in base a un campione di sangue prelevato da Jacob Black ne hanno 24. Carlisle inoltre calcola il tempo approssimativo che Renesmee ci metter\u00e0 per raggiungere la sua piena maturit\u00e0."}
{"id": "1439327", "revid": "2016931", "url": "https://it.wikipedia.org/wiki?curid=1439327", "title": "Ke (kana)", "text": "\u3051 in hiragana o \u30b1 in katakana \u00e8 un kana giapponese e rappresenta una mora. La sua pronuncia \u00e8 . Essi derivano dai kanji \u8a08 e \u4ecb.\nRappresentazione in altri sistemi di scrittura.\nNel linguaggio Braille giapponese, \u3051 o \u30b1 \u00e8 rappresentato come:\nIl Codice Wabun per \u3051 o \u30b1 \u00e8 \uff0d\u30fb\uff0d\uff0d."}
{"id": "1439328", "revid": "186283", "url": "https://it.wikipedia.org/wiki?curid=1439328", "title": "\u30b1", "text": ""}
{"id": "1439332", "revid": "186283", "url": "https://it.wikipedia.org/wiki?curid=1439332", "title": "\u3051", "text": ""}
{"id": "1439333", "revid": "110157", "url": "https://it.wikipedia.org/wiki?curid=1439333", "title": "Saint-Servan-sur-Mer", "text": "Saint-Servan-sur-Mer \u00e8 un villaggio della regione francese della Bretagna, situato nel dipartimento dell'Ille-et-Vilaine (Bretagna orientale).\nIl comune di Saint-Servan \u00e8 stato soppresso nel 1967 ed il suo territorio, assieme a quello di Param\u00e9, \u00e8 stato accorpato al comune di Saint-Malo.\n\u00c8 patria dello storico e scrittore Louis Duchesne (1843-1922); nel 1839 la beata Jeanne Jugan vi fond\u00f2 la congregazione delle Piccole Sorelle dei Poveri."}
{"id": "1439338", "revid": "228587", "url": "https://it.wikipedia.org/wiki?curid=1439338", "title": "Southern soul", "text": "Southern soul \u00e8 il termine usato per definire un particolare tipo di musica soul nato nel sud degli Stati Uniti, ma ci sono anche musicisti del sud che hanno spiegato la loro influenza sulle citt\u00e0 del nord degli States. \u00c8 stato chiamato anche con il nome di deep soul o country soul.\nIl Southern soul viene spesso identificato con artisti quali Wilson Pickett, Otis Redding, Aretha Franklin, James Brown, Carla Thomas, The Staple Singers, Sam &amp; Dave e tanti altri.\nQuesto genere nasce dalla combinazione di pi\u00f9 generi: il Blues, il Country, il primo Rock and roll ed il Gospel delle chiese afroamericane. Nel Southern Soul il fuoco delle canzoni non \u00e8 nei testi ma piuttosto nel groove e nelle sensazioni che trasmette."}
{"id": "1439343", "revid": "339392", "url": "https://it.wikipedia.org/wiki?curid=1439343", "title": "Country Soul", "text": ""}
{"id": "1439345", "revid": "729019", "url": "https://it.wikipedia.org/wiki?curid=1439345", "title": "Ne (kana)", "text": "\u306d in hiragana o \u30cd in katakana \u00e8 un kana giapponese che rappresenta una mora. La sua pronuncia \u00e8 ."}
{"id": "1439347", "revid": "186283", "url": "https://it.wikipedia.org/wiki?curid=1439347", "title": "\u30cd", "text": ""}
{"id": "1439348", "revid": "339392", "url": "https://it.wikipedia.org/wiki?curid=1439348", "title": "Nazionale di calcio del Panama", "text": ""}
{"id": "1439350", "revid": "186283", "url": "https://it.wikipedia.org/wiki?curid=1439350", "title": "\u306d", "text": ""}
{"id": "1439356", "revid": "2002577", "url": "https://it.wikipedia.org/wiki?curid=1439356", "title": "Elemental Gerad", "text": " \u00e8 un manga scritto e illustrato da Mayumi Azuma e pubblicato sulla rivista giapponese \"Monthly Comic Blade\". Il manga si \u00e8 concluso sul numero di febbraio 2010; il 18\u00ba e ultimo volume \u00e8 stato messo in vendita in Giappone il 10 marzo 2010 con un drama CD incluso.\n\u00c8 stata anche realizzata una serie TV anime prodotta da Xebec e composta da 26 episodi, due videogiochi per PlayStation 2 e Game Boy Advance e quattro drama-CD.\nTrama.\n\"Elemental Gerad\" \u00e8 un manga che narra di un mondo dove oltre agli umani sono presenti le \"Adil Raid\", ovvero donne con dei poteri tali da essere usate come vere e proprie armi. La storia parla di Ren (un'Adil Raid) e di Coud il suo \"pledger\", (proprietario), che dopo averla trovata in un sarcofago e averla liberata da un sonno profondo, le fa la promessa di portarla ad Adil Garden, dove Ren vuole arrivare a tutti i costi. Nella loro avventura si uniscono al gruppo altri personaggi tra i quali: Cisqua, Rowen e Kuea (anche quest'ultima un'Adil Raid), che fanno parte dell'Arc Aile, un'organizzazione che protegge e tutela le Adil Raid.\nPoco dopo l'inizio del viaggio, i cinque si ritrovano a El Blanca, villaggio in cui un despota costringe la gente a pagare ingenti tasse per fornire macchine a vapore per produrre energia. Un uomo, che sta ospitando il gruppo, decide di rapire Ren per pagare la sua parte di denaro, cos\u00ec gli altri decidono di assaltare la fortezza di Beazon, il tiranno, che smercia ragazze normali e Adil Raid. Ren finge di voltare le spalle a Coud unendosi a Beazon, ma lo fa per creare un diversivo, e poi stabilisce il React con Coud, ingaggiando una lotta con Beazon, con la sua Adil Raid, Pearl. I due protagonisti stanno per soccombere, quando Ren intona un nuovo cantico, diverso da quello del React normale e scatena un attacco devastante, la Corda di Eolo, mentre Beazon e Pearl litigano, tagliando la fortezza a met\u00e0 e trascinandola in alto in un turbine di vento, sconfiggendo definitivamente Beazon e restituendo il vento al villaggio.\nDopo aver lasciato El Blanca, i cinque amici si fermano in una locanda, dove una strana bambina spia alle terme Ren e Kuea, constatando la loro natura di Adil Raid. Con un inganno, questa riesce a ottenere il vero nome di Kuea, Kullweet Envatilia. La bambina lo consegna a un misterioso individuo, Wolx, che rapisce poco dopo una Adil Raid dell'Arc Aile insieme ad un'altra, fatti che vengono rivelati al gruppo da Sanweild, membro dell'Arc Aile ferito da Wolx, e incontrato in una locanda. Il gruppo incontra Wolx, che ingaggia un combattimento con Rowen e Kuea, stabilendo il React con la bambina, Tilel. Rowen sta per vincere, quando Wolx cattura Kuea con una fascia speciale, simile a quella che imprigionava Ren nel sarcofago.\nPoco tempo dopo, un misterioso mercante di Adil Raid, il Broker, contatta Wolx per acquistare Kuea e le altre, ma le trattative vengono interrotte dall'arrivo di Cou e compagni. Cou combatte con l'assistente del Broker, Arma Gurty e la sua Adil Raid, Lailei, mentre Cisqua combatte con le sue armi Wolx, sfidandolo poi a un combattimento a mani nude. Mentre Ren decide di smettere di lottare, avendo capito la superiorit\u00e0 del nemico, Cisqua vince contro Wolx e lo vuole finire con una pistola quando Tilel si mette in mezzo e viene colpita al posto suo. Cisqua allora decide di concludere la lotta, e il Broker fugge, non avendo concluso le trattative per le Adil Raid, mentre Cisqua prende accordi con Wolx come mercante di Adil Raid per conto dell'Arc Aile.\nIl gruppo giunge nella citt\u00e0 portuale di Rasfe Ancre, dove vengono fermati da alcuni membri dell'Arc Aile. I superiori di Cisqua le chiedono di consegnare subito Ren, ma lei chiede un mese di vacanza per sbrigare le sue faccende, dopodich\u00e9 la consegner\u00e0. La sua richiesta viene accettata e gli amici si dirigono alla Miliardo Tray, arena di lotta in cui partecipano anche Pledger. Cou partecipa ad alcune lotte, che perde tutte, vista la sua incapacit\u00e0 nel gestire Ren. Inoltre vede una lottatrice fortissima, Rasati Tigres. Cisqua lo sottopone a un allenamento durissimo, che per\u00f2 Cou non sopporta. Fugge via e Ren lo segue, poi i due vedono Rasati entrare in una villa, dove incontrano la sorella di Rasati, Rerea, un'Adil Raid, che rivela loro che lei e Rasati sono al servizio di un riccone che le ha comprate da bambine e che Rasati combatte per estinguere il debito.\nTornati indietro, quella notte Ren entra nella camera di Cou per parlargli e gli spiega che dovrebbero conoscersi meglio per combattere bene e i due poi chiedono aiuto a Rowen, che li allena con Kuea di nascosto da Cisqua, che per\u00f2 ha modo nei suoi allenamenti di vedere, stupita, i progressi di Cou. Questi alcuni giorni dopo torna all'arena, superando tutti i nemici e arrivando di fronte a Rasati, la quale vincendo la lotta estinguerebbe il suo debito definitivamente.\nDurante la lotta, Ren sviluppa una potente difesa che impedisce a Rasati di colpire Cou, ma lei non demorde e con una serie di micidiali colpi mette Cou in difficolt\u00e0. Ren, per\u00f2, vuole concedere alle sorelle la libert\u00e0 e non vuole combattere pi\u00f9, pensiero condiviso anche da Cou. Rasati cos\u00ec vince, ma il riccone, padrone dell'arena, non la vuole far andare via, e le rivela gli ha fatto guadagnare molto di pi\u00f9 di quanto era il loro debito. Vengono chiamati i campioni dell'arena, di livello superiore a Rasati, Clima Zulu e Frigo. Rasati riesce con le sue ultime forze a sconfiggere Clima Zulu, ma Frigo, un Pledger, la mette KO. Rerea interviene stabilndo il React con Rasati, ma Ren e Cou intervengono sostituendosi alle due, temendone le difficolt\u00e0 a combattere nel primo React, e con un unico colpo sconfiggono Frigo. Infine giunge Cisqua con i rinforzi armati dell'Arc Aile, che pongono fine alle lotte nella Miliardo, chiudendola. Rasati si vendica del suo ex-padrone e con Rerea si unisce al gruppo, e tutti insieme si dirigono verso un'altra meta con la nave Rodion.\nMedia.\nManga.\nIl manga \"Elemental Gerad\" \u00e8 stato scritto e illustrato da Mayumi Azuma e serializzato sulla rivista mensile \"Monthly Comic Blade\" edita da Mag Garden, dal 28 febbraio 2002 al 28 dicembre 2009. I vari capitoli sono stati poi raccolti e pubblicati in 18 volumi \"tank\u014dbon\" dal 10 ottobre 2002 al 10 marzo 2010.\nUna serie spin-off intitolata , anche questa ad opera di Mayumi Azuma, viene pubblicata sul periodico bimestrale \"Comic Blade Masamune\" dal 15 giugno 2003 per poi spostarsi sul mensile \"Comic Blade Avarus\" dal 15 settembre 2007. Nel marzo 2015, questo manga \u00e8 in pausa indefinita per via del glaucoma di cui si \u00e8 ammalata l'autrice. Il primo volume \"tank\u014dbon\" \u00e8 uscito il 9 luglio 2004 mentre l'ottavo (al momento l'ultimo) il 15 ottobre 2013.\nIn Italia \u00e8 stata pubblicata la serie originale da Star Comics nella collana \"Zero\" dal 6 marzo 2007 al 9 marzo 2011, mentre la seconda dal 7 aprile 2008 ma dopo il quinto volume uscito l'11 agosto dello stesso anno, la casa editrice non ha pi\u00f9 pubblicato altri volumi.\n\"Flag of the Blue Sky\" \u00e8 ambientato due anni dopo gli eventi della storia originale e la protagonista \u00e8 una nuova eroina chiamata Acheaburca Fuajarl XIV, soprannominata Ashea, principessa del regno di Fuajarl.\nAnime.\nUn adattamento anime di \"Elemental Gerad\" fu trasmesso in Giappone su TV Tokyo dal 5 aprile 2005. La serie fu prodotta dallo studio di animazione Xebec per un totale di 26 episodi diretti da Shigeru Ueda mentre la colonna sonora fu composta da Yuki Kajiura. Il costo della serie animata fu pari ad una cifra stimata di 400.000 $. Siccome l'anime \u00e8 stato prodotto prima del termine della storia originale, venne creata una nuova organizzazione antagonista chiamata Chaos Choir (non presente nel manga) mentre altri personaggi come Viro hanno ruoli differenti rispetto alla controparte cartacea per adattarsi alla storia differente.\nDrama CD.\nTre drama CD vennero pubblicati da Frontier Works. Il primo usc\u00ec il 24 ottobre 2003, il secondo 24 settembre 2004 mentre il terzo il 24 agosto 2005. Questi drama CD presentano un cast di doppiatori differenti da quelli dell'anime. Uscirono anche tre maxi singoli della sigla d'apertura e chiusura, due colonne sonore ed un'ulteriore drama CD, questa volta comprendente i doppiatori della versione animata, vennero distribuiti da Victor Entertainment tra il 21 aprile e il 22 settembre 2005.\nLight novel.\nDal manga sono state tratte anche due light novel, scritte da Asaka Shou e illustrate da Mayumi Azuma. Il primo romanzo, intitolato \u00e8 uscito il 29 agosto 2005. Il secondo invece, , \u00e8 stato reso disponibile l'8 marzo 2007.\nVideogiochi.\nTre videogiochi basati sulla serie vennero pubblicati esclusivamente in Giappone durante la trasmissione dell'anime per i telefoni cellulari, PlayStation 2 e Game Boy Advance. Nel maggio 2005, Taito distribu\u00ec un picchiaduro 2D per i cellulari. Una conversione per PlayStation 2 intitolata usc\u00ec il 30 giugno 2005. Quest'ultimo \u00e8 un picchiaduro 3D in cel-shading che presenta sette personaggi giocabili pi\u00f9 due sbloccabili e quattro modalit\u00e0 di gioco. Venne rilanciato sul mercato l'8 giugno 2006 come parte della linea \"Taito Best\".\nIl titolo per GBA invece \u00e8 , un gioco di ruolo strategico a turni 2D, sviluppato da Jupiter e pubblicato da Tomy Corporation il 7 luglio 2005. Il compito del giocatore \u00e8 quello di guidare Coud, Ren, Cisqua, Rowen e Kuea di citt\u00e0 in citt\u00e0 e combattere contro i nemici, vivendo una storia originale ed incontrano nuovi personaggi mai apparsi negli altri media.\nAccoglienza.\nNella settimana dall'8 al 14 marzo 2010, sia il diciottesimo volume di \"Elemental Gerad\" che il sesto di \"Flag of Blue Sky\" sono stati presenti nella classifica settimanale dei manga pi\u00f9 venduti di Oricon, arrivando al 15\u00ba e al 30\u00ba posto vendendo rispettivamente e copie.\nNell'appendice online di Jason Thompson, \"\", considera la trama stereotipicamente \"sh\u014dnen\".\nPia Ferrara di \"FantasyMagazine\" apprezz\u00f2 il tratto di Mayumi Azuma definendolo netto e preciso, ricco all'occorrenza ma essenziale il pi\u00f9 delle volte. L'autrice riservava particolare attenzione alle scene di combattimento necessarie per lo sviluppo della trama. Ogni protagonista presentava caratteristiche fisiche differenti, cosicch\u00e9 il lettore non avesse la sensazione di trovarsi davanti allo stesso personaggio, abbigliato in modi diversi. La psicologia degli eroi cresceva nel corso della storia e nel viaggio verso Adil Garden si conoscevano sempre meglio Coud, Ren e i loro compagni; l'attenzione di Azuma si concentrava sulle caratteristiche meno evidenti di ciascuno, svelando il lato umano di chi aveva fatto del combattimento la propria vita. Dai primi numeri si assisteva a un'evoluzione dei personaggi che uscivano dagli stereotipi che nelle prime puntate sembravano intrappolarli. La sensazione di suspense e di mistero che si avvertiva sin dalle prime battute del manga aumentava negli ultimi episodi, fino a far comprendere che gli aspetti della vicenda gi\u00e0 rivelati da Mayumi Azuma erano minori di quelli lasciati ancora nell'ombra."}
{"id": "1439362", "revid": "125591960", "url": "https://it.wikipedia.org/wiki?curid=1439362", "title": "Aeroporto di Palermo-Punta Raisi", "text": "Laeroporto Internazionale Falcone e Borsellino di Palermo-Punta Raisi \u00e8 un aeroporto italiano situato a 35\u00a0km a ovest della citt\u00e0 di Palermo, lungo la strada statale 113 Settentrionale Sicula, ora affiancata dalla autostrada A29 in direzione di Trapani, nel territorio del comune di Cinisi, in zona Punta Raisi.\n\u00c8 il secondo aeroporto del Mezzogiorno d'Italia per numero di passeggeri, dopo Catania-Fontanarossa, e nel 2021 si \u00e8 classificato al quinto posto tra gli aeroporti d'Italia per traffico passeggeri. La struttura \u00e8 intitolata alla memoria di Giovanni Falcone e Paolo Borsellino.\nStoria ed ubicazione.\nGli inizi.\nLa storia dell'aeroporto risale al 1953, data di fondazione della societ\u00e0 \"Consorzio Autonomo per l'Aeroporto di Palermo\", costituito per sostituire l'allora scalo cittadino, l'aeroporto di Boccadifalco, che all'epoca era il terzo scalo nazionale e non era pi\u00f9 adeguato alle esigenze di traffico, con sempre pi\u00f9 pressanti richieste di voli nazionali ed internazionali.\nI siti individuati durante gli studi preliminari, per la costruzione del nuovo aeroporto, furono due:\nSenza passare per un pubblico concorso atto alla definizione del sito di costruzione dello scalo e in opposizione a tutti i tecnici che avevano dato parere negativo, il consorzio decise di costruire l'aeroporto a Punta Raisi.\nIl boss mafioso Gaetano Badalamenti.\nLa costruzione dell'aeroporto avvenne nelle vicinanze del territorio del boss mafioso Gaetano Badalamenti. Sarebbe stato poi accertato che gli interessi politico-mafiosi e il potere della cosca di Cinisi furono pi\u00f9 che determinanti nella scelta del sito di costruzione del nuovo scalo.\nNel 1956 venne presentato il progetto esecutivo alla Regione Siciliana e successivamente al Ministero dei Trasporti. Esso prevedeva due piste parallele, una di rullaggio ed una di volo, con orientamento 07/25.\nIl primo volo inaugurale avvenne il 2 gennaio 1960, da Roma Ciampino, ed era pilotato dall'allora ventinovenne pilota goriziano Ferdinando Fioretto.\nSin dalle prime attivit\u00e0 dello scalo si presentarono i problemi causati dalla ventosit\u00e0 del sito, e per questa ragione venne progettata un'ulteriore pista trasversale rispetto alle altre due, con orientamento 02/20, per la quale furono necessari degli espropri duramente contestati anche dal giornalista Peppino Impastato, ucciso proprio per mano della cosca del boss di Cinisi.\nPrima espansione.\nIn occasione del campionato mondiale di calcio 1990, negli anni ottanta vennero iniziati vari ed imponenti lavori. Si progett\u00f2 infatti una nuova aerostazione pi\u00f9 grande e moderna. Per collegare pi\u00f9 velocemente la nuova aerostazione al centro abitato, si pens\u00f2 ad un raccordo ferroviario che unisse l'aeroporto alla linea ferroviaria per Trapani. I lavori sulla nuova aerostazione per\u00f2 vennero avviati molto tardi, nel 1987, e non si riusc\u00ec a rispettare la data dell'inizio dei mondiali, la nuova aerostazione infatti venne inaugurata nell'estate del 1995. Ci\u00f2 nonostante, in occasione dei mondiali di calcio, l'aerostazione fu puntualmente adeguata all'evento sportivo con sistemazione a verde, aree di accoglienza mirate e una speciale sala vip, realizzate dal designer Francesco Buffa. I lavori per il collegamento ferroviario invece partirono soltanto dieci anni dopo e vennero completati nel 2001.\nLa nuova aerostazione inaugurata nel 1995 si trova a poca distanza dalla precedente, che da allora venne chiusa ed utilizzata per motivi di servizio e scalo merci.\nAnni 2000 e il nuovo volto.\nNel 2001 fu inaugurata una diramazione della ferrovia Palermo-Trapani, che termina al piano -1 dell'aerostazione (stazione di Punta Raisi); la linea \u00e8 servita dai convogli del servizio ferroviario metropolitano di Palermo, che serve il centro cittadino con varie fermate intermedie.\nLa vecchia aerostazione venne utilizzata per un breve periodo tra il 2004 ed il 2006 come area arrivi in concomitanza con la ristrutturazione di alcune aree dell'aeroporto, infine a partire dal 2007 parte della vecchia aerostazione \u00e8 stata modificata per accogliere il servizio di autonoleggio.\nNel 2009 il CIPE e la Regione Siciliana hanno stanziato circa 200 milioni di euro per la ristrutturazione totale dell'aerostazione e per la creazione di nuove strutture di supporto.\nL'aeroporto di Palermo fin dalla sua apertura nel 1960 \u00e8 diventato un'importante base per Alitalia, la quale gi\u00e0 operava con voli verso Napoli e Roma dall'Aeroporto di Palermo-Boccadifalco.\nDati tecnici.\nL'aeroporto di Punta Raisi \u00e8 dotato di due piste ad incrocio, lunghe rispettivamente 3.326 metri e 2.068 metri e larghe rispettivamente 60 e 40 (classificazione ICAO 4E); sono dotate di ILS e tutte hanno il sistema PAPI. Normalmente viene usata le pista orientata a 250\u00b0, mentre la 02/20 \u00e8 attiva solo in caso di vento particolarmente sfavorevole o quando non sono presenti aerei in atterraggio; La pista orientata a 244\u00b0 pu\u00f2 ospitare aerei di grandi dimensioni come il Boeing 747 o l'Airbus A330.\nQuando \u00e8 attiva la pista 07/25 viene spesso utilizzata come taxiway la pista 02/20 per poi sfociare nella taxiway Tango (che \u00e8 anche quella principale del complesso).\nL'area di stazionamento \u00e8 composta da numerosi Finger d'imbarco che facilitano le operazioni di imbarco e sbarco dell'aeromobile (Di questi, 2 sono costruiti per permettere l'imbarco simultaneo di un 747). Gli altri gate sono invece serviti dal classico servizio bus interpista offerto dall'aeroporto.\nProgetti per l'aeroporto.\nL'aeroporto \u00e8 il quinto scalo italiano per numero di passeggeri. Sono previste operazioni di ampliamento e ammodernamento.\nGesap, la societ\u00e0 di gestione aeroportuale del capoluogo siciliano, ha messo a punto un piano di sviluppo che prevede finanziamenti finalizzati all'incremento della sicurezza nel terminal, l'ampliamento dell'attuale area di imbarco-sosta a una superficie di 15.000\u00a0m\u00b2, 10.000\u00a0m\u00b2 per le aree commerciali, 14.000\u00a0m\u00b2 per gli spazi operativi delle compagnie aeree, ampliamento della seconda pista, 7.000 posti auto, nuove vie di accesso all'aeroporto.\nNell'estate 2016 \u00e8 stata inaugurata la nuova hall arrivi e la palazzina uffici della Gesap. 16 maggio 2017 \u00e8 stata inaugurata la terza sala check-in. Il 31 ottobre 2017 sono cominciati i lavori per il rifacimento delle piste 07/25 e 02/20 che terminarono dopo soli 50 giorni. Il 28 Giugno del medesimo anno apre l'area duty free \"Aelia\", seconda per estensione tra gli aeroporti italiani, che si sviluppa per 900 m\u00b2 nell'area che prima era riservata agli uffici della Gesap e che sono stati spostati nel nuovo centro direzionale adiacente l'aerostazione.\nIl 22 luglio 2019 sono stati inaugurati i lavori per l'adeguamento sismico ai quali seguiranno quelli per l'ampliamento e la ristrutturazione architettonica dell'aerostazione.\nStatistiche di traffico.\nPasseggeri (anni precedenti)\nIncidenti.\nNel corso della sua attivit\u00e0, l'Aeroporto di Palermo ha subito degli incidenti (due mortali, altri solo lievi). La lista degli incidenti \u00e8 la seguente:\nCollegamenti.\nL'aeroporto dista circa 35 km da Palermo. Provenendo dalla citt\u00e0, bisogna percorrere l'Autostrada A29 in direzione Mazara del Vallo, uscire allo svincolo \u201cAeroporto Falcone e Borsellino\" e seguire le indicazioni per l'aeroporto. Se si arriva da Mazara del Vallo o da Trapani, bisogna percorrere in direzione Palermo l'Autostrada A29 ed uscire al medesimo svincolo \u201cPunta Raisi - Aeroporto Falcone e Borsellino\"; in entrambi i casi, bisogner\u00e0 percorrere l'A29 racc.\nL'aeroporto pu\u00f2 essere raggiunto anche in treno: il servizio \"Trinacria Express\" (servizio ferroviario metropolitano di Palermo) collega la citt\u00e0 di Palermo direttamente con il terminal dell'aeroporto in 45 minuti circa; il costo del biglietto \u00e8 di 5.90 \u20ac. Da giugno 2015 il servizio ferroviario \u00e8 stato sospeso per il raddoppio e interramento dei binari per la linea aeroporto-Palermo Notarbartolo. La riattivazione della tratta \u00e8 stata il 7 ottobre 2018.\nInfine \u00e8 possibile muoversi tra Palermo e l'aeroporto in taxi o autobus."}
{"id": "1439389", "revid": "486946", "url": "https://it.wikipedia.org/wiki?curid=1439389", "title": "FIBA Eurobasket 1999", "text": ""}
{"id": "1439398", "revid": "599013", "url": "https://it.wikipedia.org/wiki?curid=1439398", "title": "Gr\u00e9tar Steinsson", "text": "Carriera.\nClub.\nSteinsson ha iniziato la sua carriera calcistica nel KS Siglufj\u00f6r\u00f0ur, squadra del suo paese natale. In seguito milit\u00f2 nell', con cui ha vinto un campionato islandese, due coppe d'Islanda, una coppa di Lega e una supercoppa.\nNel 2005 \u00e8 andato in Svizzera con lo , con cui ha, tra l'altro, fatto il suo esordio nelle coppe europee disputando l'Intertoto. Rimane nel paese alpino per due stagioni, giocando 19 partite in campionato.\nNel 2006 milita nei Paesi Bassi, nell', dove si afferma nel suo ruolo, giocando pi\u00f9 di 80 incontri, tra tutte le competizioni, in due stagioni e mezza.\nArriva in Inghilterra nel gennaio 2008, al , rimanendovi per cinque stagioni.\nHa chiuso la carriera in Turchia, con la maglia del .\nNazionale.\nHa debuttato nella nazionale islandese il 7 marzo 2002 in una partita amichevole contro il Brasile, entrando al minuto 58 al posto di \u00de\u00f3rhallur J\u00f3hannsson. Il 17 agosto 2005, nel corso dell'amichevole contro il mise a segno la sua prima rete.\nIn nazionale, tra il 2002 e il 2012, ha collezionato 46 presenze e segnato in tutto quattro reti."}
{"id": "1439401", "revid": "775372", "url": "https://it.wikipedia.org/wiki?curid=1439401", "title": "Risoluzioni del Consiglio di sicurezza delle Nazioni Unite (901-1000)", "text": ""}
{"id": "1439404", "revid": "775372", "url": "https://it.wikipedia.org/wiki?curid=1439404", "title": "Risoluzioni del Consiglio di sicurezza delle Nazioni Unite (1001-1100)", "text": ""}
{"id": "1439408", "revid": "775372", "url": "https://it.wikipedia.org/wiki?curid=1439408", "title": "Risoluzioni del Consiglio di sicurezza delle Nazioni Unite (1101-1200)", "text": ""}
{"id": "1439410", "revid": "775372", "url": "https://it.wikipedia.org/wiki?curid=1439410", "title": "Risoluzioni del Consiglio di sicurezza delle Nazioni Unite (1201-1300)", "text": ""}
{"id": "1439412", "revid": "775372", "url": "https://it.wikipedia.org/wiki?curid=1439412", "title": "Risoluzioni del Consiglio di sicurezza delle Nazioni Unite (1301-1400)", "text": ""}
{"id": "1439415", "revid": "775372", "url": "https://it.wikipedia.org/wiki?curid=1439415", "title": "Risoluzioni del Consiglio di sicurezza delle Nazioni Unite (1401-1500)", "text": ""}
{"id": "1439424", "revid": "1005847", "url": "https://it.wikipedia.org/wiki?curid=1439424", "title": "Elezioni amministrative in Italia del 1997", "text": "Leelezioni amministrative in Italia del 1997 si sono tenute il 27 aprile (primo turno) e l'11 maggio (secondo turno), nonch\u00e9 il 16 novembre (primo turno) e il 30 novembre (secondo turno).\nIn Sicilia le elezioni si sono tenute il 30 novembre (primo turno) e il 14 dicembre (secondo turno)."}
{"id": "1439436", "revid": "339392", "url": "https://it.wikipedia.org/wiki?curid=1439436", "title": "Premio Europa", "text": ""}
{"id": "1439445", "revid": "599013", "url": "https://it.wikipedia.org/wiki?curid=1439445", "title": "Giudice di Scozia", "text": "Il Giudice di Scozia (in Normanno-Latino, \"Justiciarus Scotie\", in inglese \"Justiciar of Scotia\") era la pi\u00f9 alta carica legale nel Regno di Scozia durante l'alto medioevo. L'istituzione ha alcune origini Anglo-Normanne, ma nel nord della Scozia ha rappresentato spesso una certa forma di continuit\u00e0 con un pi\u00f9 vecchia carica, una versione pi\u00f9 importante di un giudice, il \"lawman\" (lett. uomo di legge) scozzese spesso con la responsabilit\u00e0 delle provincie. Il conte Costantino di Fife era considerato il \"judex magnus\" (cio\u00e8 \"il grande giudice). Dalla met\u00e0 del XIII secolo, le responsabilit\u00e0 del Giudice sono state completamente formalizzate. Ha sorvegliato l'attivit\u00e0 ed il comportamento degli sceriffi reali e dei sergenti reali, ha tenuto le corti ed ha segnalato su queste cose al re personalmente."}
{"id": "1439447", "revid": "4106", "url": "https://it.wikipedia.org/wiki?curid=1439447", "title": "Niedersimmental", "text": ""}
{"id": "1439449", "revid": "11266", "url": "https://it.wikipedia.org/wiki?curid=1439449", "title": "Tommaso Fiore", "text": "\u00c8 molto noto, soprattutto in Puglia e nella sua citt\u00e0 natale Altamura, per la sua attenzione, le sue descrizioni e studi sulle condizioni disumane dei contadini (i cosiddetti \"cafoni\") pugliesi e meridionali dell'epoca. \u00c8 anche noto per il suo libro, vincitore del Premio Viareggio \"Un popolo di formiche\". Negli anni '20 \u00e8 stato anche sindaco della sua citt\u00e0 natale Altamura. Durante il ventennio fascista, si oppose strenuamente al fascismo e fu per questo inviato al confino nel 1942 e incarcerato nel 1943.\nBiografia.\nNato in una famiglia operaia, dopo studi classici presso la facolt\u00e0 di Lettere, divenne docente nei licei classici. Meridionalista convinto di parte socialista, lott\u00f2 sempre per le autonomie e per il federalismo meridionalista, fu guida di un gruppo di giovani intellettuali e si occup\u00f2 delle condizioni del Mezzogiorno e, in particolare, di quelle dei contadini. Divenne sindaco di Altamura nel 1920 e fu un radicale oppositore del Fascismo. Fu incarcerato nel 1942 e nel 1943 per l'intensa propaganda antifascista.\nCollabor\u00f2 con \u00abLa Rivoluzione liberale\u00bb di Piero Gobetti e con \u00abQuarto Stato\u00bb di Pietro Nenni e Carlo Rosselli, dove pubblic\u00f2 un programma socialista per il Mezzogiorno.\nPerdette il figlio Graziano nella strage di via Niccol\u00f2 dell'Arca a Bari del 28 luglio 1943.\nNell'immediato dopoguerra fu incaricato dell'insegnamento di lettere latine nell'Universit\u00e0 degli Studi di Bari e fu anche Provveditore agli Studi.\nNel 1952 il suo volume \"Un popolo di formiche\" si aggiudic\u00f2 il prestigioso Premio Viareggio.\nFu iniziato in Massoneria nella Loggia \"Millesettecentonovantanove\" di Altamura il 19 agosto 1909 e il 7 febbraio 1915 divenne Maestro massone.\nSi dedicher\u00e0 all'attivit\u00e0 accademica ed alla scrittura fino alla sua morte avvenuta nel 1973. \n\u00c8 sepolto nel cimitero di Bari nell'area Monumentale."}
{"id": "1439450", "revid": "767487", "url": "https://it.wikipedia.org/wiki?curid=1439450", "title": "Ninfa plebea", "text": "Ninfa plebea \u00e8 un film del 1996 diretto da Lina Wertm\u00fcller, tratto dall'omonimo romanzo di Domenico Rea, vincitore del Premio Strega 1993.\nTrama.\nAnni Quaranta. A Nofi, paesino immaginario a sud di Napoli, vive la giovane Miluzza con la sua famiglia: il padre Gioacchino \u00e8 un modesto sarto, la madre Nunziata (disinibita e con tendenze ninfomani) aiuta il marito nel lavoro mentre il nonno materno, Fafele, \u00e8 uno stimato pizzaiolo. Cresciuta in un ambiente ignorante e promiscuo, Miluzza inizia a conoscere il suo corpo adolescente ed esplora le emozioni e le bizzarrie del sesso con l'ingenua inconsapevolezza e l'esuberanza tipiche dell'et\u00e0; tuttavia la sua bellezza impubere attira le perversioni di alcuni paesani. D'altro canto, in paese tutti conoscono la sessualit\u00e0 irrefrenabile di Nunziata la quale non si preoccupa di nascondere i suoi incontri amorosi coi soldati nella bottega del marito. Il pregiudizio del paese e le naturali pulsioni dell'adolescenza sembrano dunque predestinare Miluzza a una sorte sciagurata. Soltanto suo padre, tuttavia di animo debole, vorrebbe proteggerla e soprattutto evitarle un'improvvisa quanto tragica presa di coscienza.\nUna notte, Miluzza scopre Nunziata in atteggiamenti inequivocabili con un soldato e resta scioccata; la sorpresa si trasforma in orrore quando realizza che durante l'amplesso la madre \u00e8 rimasta vittima di un'emorragia mortale.\nCon la morte di Nunziata, la situazione famigliare precipita: Gioacchino, isolatosi nel suo dolore, smette di lavorare mentre Miluzza vende pizze in strada con suo nonno. La ragazza trova lavoro nella fabbrica dell'imprenditore Giuseppe Acella che si invaghisce subito di lei e con l'inganno riesce in seguito ad attirarla in una camera d'albergo abusando di lei.\nResosi conto di quanto accaduto a sua figlia, Gioacchino muore di dolore. Acella organizza una cerimonia fastosa per il funerale accollandosi tutte le spese ma sollevando cos\u00ec le chiacchiere della gente. Miluzza finisce per essere additata come una poco di buono e giorno dopo giorno la vita in paese diventa sempre pi\u00f9 difficile per lei: una sera tre giovani si introducono in casa per violentarla ma vengono cacciati da nonno Fafele giunto appena in tempo; inoltre, nonostante i continui rifiuti di Miluzza, Acella continua a perseguitarla chiedendole di diventare la sua amante.\nI bombardamenti angloamericani si abbattono su Nofi che viene rasa al suolo e lo stesso nonno Fafele muore sotto le macerie della sua casa. Rimasta sola, Miluzza anzich\u00e9 recarsi al rifugio col resto del paese si ripara nella casa, ormai abbandonata, dell'amica Annetta. Qui bussa alla porta Pietro, un giovane disertore ferito che sta tentando di tornare a casa. Miluzza lo accoglie e lo cura, poi nottetempo lo accompagna a casa sua sostenendolo lungo il tragitto. Giunti a destinazione, Miluzza fa per andarsene ma Pietro, innamoratosi di lei, le chiede di restare per sempre.\nLa famiglia di Pietro accoglie Miluzza con affetto. La madre del ragazzo, Gesummina, dubita per\u00f2 dell'onest\u00e0 e soprattutto dell'integrit\u00e0 della giovane. Nonostante ci\u00f2, Pietro e Miluzza convolano a nozze e, grazie a uno stratagemma escogitato dallo sposo, anche Gesummina accoglier\u00e0 la nuora a braccia aperte.\nProduzione.\nIl film \u00e8 girato tra la Puglia e la Basilicata, in particolare a Spinazzola, Palazzo San Gervasio, Montemilone e Craco."}
{"id": "1439465", "revid": "287204", "url": "https://it.wikipedia.org/wiki?curid=1439465", "title": "Bernard Diomede", "text": ""}
{"id": "1439472", "revid": "767487", "url": "https://it.wikipedia.org/wiki?curid=1439472", "title": "Attenti a quei P2", "text": "Attenti a quei P2 \u00e8 un film italiano del 1982 diretto da Pier Francesco Pingitore. \u00c8 una parodia satririca della vicenda giudiziaria riguardante la loggia massonica P2.\nTrama.\nNel film il capo della loggia massonica P2, Licio Belli, fa credere ai suoi affiliati che il Presidente del Consiglio, l'onorevole Forlotti, sia diventato loro confratello. In realt\u00e0 il Belli ha truccato da Forlotti un poveraccio che si arrangia a vendere giocattoli usati, Tonio Tatarella, promettendogli di fargli assegnare un alloggio nelle case popolari.\nQuesti per\u00f2 rilascia un'intervista senza senso ad un giornalista de \"Il Messaggero\", portando alla crisi di governo e costringendo il Belli ad accelerare i tempi per assicurarsi un lucroso appalto con lo sceicco Kasheri, importante fornitore petrolifero.\nTra un attentato e ricatti vari, qualcosa va storto e l'intervento di un improbabile poliziotto contribuisce a far scoppiare lo scandalo P2. Il fascicolo per\u00f2, viene abbandonato nella stanza degli \"affari urgenti\", dove si trovano altri faldoni relativi alle inchieste sui petroli, Sindona, il Belice, l'Italcasse.\nLuoghi delle riprese.\nIl film \u00e8 ambientato in gran parte all'hotel Cavalieri Hilton di Roma."}
{"id": "1439484", "revid": "647919", "url": "https://it.wikipedia.org/wiki?curid=1439484", "title": "Anatre tuffatrici", "text": ""}
{"id": "1439490", "revid": "767487", "url": "https://it.wikipedia.org/wiki?curid=1439490", "title": "Sfrattato cerca casa equo canone", "text": "Sfrattato cerca casa equo canone \u00e8 un film italiano del 1983 diretto da Pier Francesco Pingitore.\nTrama.\nMarino Stroppaghetti \u00e8 un capofamiglia in cassa integrazione, fortemente indebitato con i negozianti del quartiere. Per racimolare qualche soldo si arrangia facendo piccoli lavori di sartoria a casa. Disperato per avere ricevuto lo sfratto, Marino va al Comune di Roma, dove scopre che ci sono altre 80.000 domande prima della sua. Viene quindi fermato da un signore, che gli dice di conoscere una persona che pu\u00f2 aiutarlo: il dottor Pellecchia, direttore dell'Istituto Case Popolari.\nMarino riesce ad avere un colloquio con Pellecchia, che gli spiega che pu\u00f2 assegnargli un appartamento nel giro di quindici giorni in cambio di una mazzetta di tre milioni di lire. La prima rata viene pagata con i risparmi del conto in banca di Marino e della moglie, mentre per la parte rimanente (un milione e mezzo) le cose si complicano e la coppia non riesce a pagare. Quando la famiglia sembra ormai rassegnata, il figlio minore Massimiliano fa 13 al Totocalcio, ma vale solo due milioni. Non potendo aspettare i tre mesi del pagamento, Marino vende la sua schedina a un conoscente per un milione e mezzo, che consegna quindi al dottor Pellecchia che a sua volta gli affida un appartamento nelle case popolari del quartiere Corviale.\nLa famiglia Stroppaghetti si trasferisce nel nuovo angusto appartamento, ma poche ore dopo il loro ingresso arrivano altre due famiglie e Marino scopre che anche loro hanno lo stesso suo foglio di assegnazione, e in breve tempo capiscono che sono stati vittime di una truffa. Cacciati dall'appartamento, cercano prima di occupare abusivamente una casa, poi tentano di sistemarsi senza successo in una Chiesa. Dormono in un Autobus; per\u00f2, ormai, la fame e la stanchezza cominciano a farsi sentire. Alla fine si riducono in una tenda sul litorale romano, ma vengono scacciati anche da l\u00ec.\nMarino rimpiange il condominio coi ragazzi in moto nel cortile, l'ascensore rotto, i cinque piani di scale da fare a piedi. Vi vorrebbe tornare, rompendo i sigilli. Alla famiglia Stroppaghetti non resta cos\u00ec altro che tornare in macchina: quando finisce il carburante, finiscono per caso davanti alla casa del custode di un cimitero, che li accoglie al suo interno. Dopo essere rimasto invischiato con un reato di droga con un becchino falso sordo-muto, Marino viene rinchiuso nell'affollatissimo carcere di \"Regina Coeli\".\nScarcerato, si ritrova con la famiglia riunita e con l'ormai ex custode del camposanto, a sua volta sfrattato, decidendo di portarlo con loro.\nCritica.\nIl film \u00e8 un susseguirsi di situazioni grottesche; i personaggi sembrano agire senza un filo logico, si lasciano travolgere dai fatti che peggiorano man mano e non sanno far altro che prendersela l'uno contro l'altro... (Segnalazioni Cinematografiche). Spunti di satira qualunquista (come sempre accade quando c'\u00e8 di mezzo il gruppo del Bagaglino) non sollevano un prodotto poco ispirato e che tenta vanamente di far ridere (P.Mereghetti - Dizionario dei film)."}
{"id": "1439493", "revid": "729019", "url": "https://it.wikipedia.org/wiki?curid=1439493", "title": "Squadrone eliportato carabinieri cacciatori &quot;Sardegna&quot;", "text": "Lo Squadrone eliportato carabinieri cacciatori \"Sardegna\" \u00e8 un'unit\u00e0 speciale dell'Arma dei Carabinieri, di stanza alla base elicotteri di Abbasanta, in Sardegna, creata per contrastare i sequestri da parte dell'Anonima un tempo frequenti nella regione.\nStoria.\nL'attuale Squadrone Carabinieri Eliportato Cacciatori \u00e8 considerato quale una naturale evoluzione delle cosiddette squadriglie. Operanti nel difficile territorio della Barbagia fin dal 1987, con compiti di contrasto alle attivit\u00e0 dell'Anonima sarda, le squadriglie hanno ben presto assunto un ruolo chiave nelle operazioni di ricerca dei sequestrati e della localizzazione di latitanti.\nLo Squadrone eliportato carabinieri cacciatori \"Sardegna\" \u00e8 stato ufficialmente istituito il 1\u00ba settembre 1993, come dispositivo di controllo delle zone impervie dell'isola.\nCompiti e funzioni.\nL'intento prioritario \u00e8 quello di fronteggiare la criminalit\u00e0 locale sarda ed il banditismo legato ai sequestri di persona, accorpando uomini, mezzi ed esperienza di vari corpi dell'Arma, quali il Nucleo eliportato e le Squadriglie anticrimine e antiabigeato.\nI \"Cacciatori\" dei Carabinieri sono rivolti esclusivamente alla lotta al crimine organizzato. L'elevato profilo professionale del reparto, scaturisce da un'accurata specializzazione del personale, anche ai fini di una diversificazione operativa ed \u00e8 in sintonia con uno standard d'intervento tipicamente militare, che prevede l'attuazione di tecniche di controguerriglia proprie dei reparti speciali.\nOpera insieme al reparto squadriglie, che ha sede a Nuoro. Ha a supporto il Nucleo elicotteri carabinieri.\n\u00c8 impiegato, inoltre, a supporto dei reparti territoriali e in attivit\u00e0 di soccorso in caso di pubbliche calamit\u00e0, ricerca e soccorso di persone disperse.\nComposizione.\nDipende dal Vicecomandante della Legione CC Sardegna.\nIl reparto dei \"Cacciatori\" si articola nella seguente maniera:\nSelezione e reclutamento.\nGli aspiranti operatori del reparto sono selezionati (previa apposita preselezione) tra coloro i quali rispondano ad interpellanza o, nel caso di personale precedentemente in forza presso il 1\u00ba Reggimento carabinieri paracadutisti \"Tuscania\", prestino domanda volontaria. Nel primo caso, gli aspiranti sono selezionati attraverso un severo scrutinio atto a valutarne le capacit\u00e0 psico attitudinali e l'idoneit\u00e0 fisica. I militi sono successivamente inviati presso il Reparto addestrativo del Reggimento carabinieri \"Tuscania\", onde seguire un corso della durata di quattro settimane, che li abiliti alle tecniche operative in piccoli nuclei all'interno di zone impervie ed in totale autonomia operativa e logistica. La fase successiva, di quattro settimane, si svolge invece in Sardegna.\nSotto la diretta supervisione degli istruttori del \"Tuscania\", gli aspiranti devono acquisire in questo periodo la padronanza delle seguenti materie e tecniche:\nTerminata la seconda fase, l'operatore del reparto continuer\u00e0 un intenso ciclo addestrativo per tutto il suo periodo di attivit\u00e0 in qualit\u00e0 di \"Cacciatore\". Al fine di mantenere elevato ed incrementare lo standard operativo dei militari in conformit\u00e0 con i ruoli ricoperti all'interno delle squadre, almeno un giorno alla settimana \u00e8 infatti dedicato alle seguenti materie d'insegnamento:"}
{"id": "1439497", "revid": "767487", "url": "https://it.wikipedia.org/wiki?curid=1439497", "title": "Bambole e sangue", "text": "Bambole e sangue \u00e8 un film horror diretto dal regista indipendente Paul Bartel nel 1972.\nTrama.\nCheryl, una minorenne fuggita a Los Angeles in cerca di fortuna, dopo aver litigato con la ragazza con cui divideva l'appartamento, chiede ospitalit\u00e0 ad un'anziana zia che non vedeva da anni. Zia Marta gestisce un vecchio albergo, in cui vivono pochi clienti ambigui e stravaganti, come una vecchia pazza e un reverendo lascivo. Il pi\u00f9 misterioso di tutti \u00e8 George, un giovane fotografo molto timido ed insicuro, che \u00e8 succube di Marta, una bigotta ossessionata dal peccato che vive nel ricordo della figlia scomparsa.\nGeorge si innamora di Cheryl, che ne \u00e8 attratta a sua volta, per\u00f2 Marta impedisce ai due giovani di incontrarsi, anzi, per soddisfare gli appetiti di George e distrarlo dal pensiero di Cheryl, gli procura delle bambole trasparenti gonfiabili mediante le quali, attraverso un particolare rituale, riesce a raggiungere l'orgasmo. \nIntanto una mano misteriosa uccide chi nell'albergo prova a chiedere notizie di Cheryl. Anche Jeff, un giovane commesso che aveva fatto amicizia con la ragazza, viene tramortito e rinchiuso nello scantinato.\nGeorge cerca di ripetere il suo rituale erotico con Cheryl che, terrorizzata, nel tentativo di sfuggirgli ne provoca incidentalmente la morte. Scopriamo cos\u00ec che George era in realt\u00e0 una donna travestita, la figlia di zia Marta. Quest'ultima, in preda alle sue ossessioni sessuofobiche, cerca di colpire con un grosso coltello Cheryl, per \"liberare\" la sua anima dalla prigione di carne in cui si trova rinchiusa. \nIntanto due poliziotti, messi sull'avviso dal padre di Jeff, hanno trovato il giovane e rinvenuto alcuni cadaveri. Anche il corpo di zia Marta giace accoltellato accanto a quello della figlia morta.\nL'ultima scena ci mostra Cheryl scendere lo scalone dell'albergo, con indosso i vestiti della zia, viva ma in preda alla follia.\nProduzione.\nIl film venne prodotto dalla Penelope Productions Inc.\nDistribuzione.\nDistribuito dalla Metro-Goldwyn-Mayer (MGM), il film usc\u00ec sul mercato USA nel settembre 1972. In televisione, fu trasmesso in prima mondiale il 15 luglio 1985 nella Germania Federale."}
{"id": "1439499", "revid": "1982", "url": "https://it.wikipedia.org/wiki?curid=1439499", "title": "Toledo (metropolitana di Napoli)", "text": "Toledo \u00e8 una stazione della linea 1 della metropolitana di Napoli ubicata nel quartiere San Giuseppe. Secondo il quotidiano inglese The Daily Telegraph \u00e8 la stazione della metropolitana pi\u00f9 bella d'Europa e del mondo. Primato confermato anche nella classifica della CNN.\nNel 2013 vince il premio Emirates leaf international award come \"Public building of the year\".\nNel 2015 \u00e8 la volta del premio 'International Tunnelling Association: Oscar delle opere in sotterraneo', assegnato alla stazione che supera la concorrenza di importanti opere di Sydney e Gerusalemme.\nDescrizione.\nProgettata dall'architetto spagnolo \u00d3scar Tusquets, la stazione serve per spostarsi sia nella zona del rione Carit\u00e0 sia nella zona degli adiacenti Quartieri Spagnoli, nonch\u00e9 della vicina piazza Carit\u00e0.\nHa tre uscite: via Toledo (composta da due scale poste in direzione piazza del Plebiscito e piazza Carit\u00e0), via Diaz (fornita di scala mobile per la risalita e di un ascensore) e piazza Montecalvario, collegata attraverso una galleria di 170 metri, e la cui apertura \u00e8 avvenuta il 18 settembre 2013.\nIl ritardo dell'inaugurazione della stazione rispetto ai piani originari \u00e8 stato dovuto ai problemi logistici sorti a causa della presenza della falda acquifera sottostante. Giocoforza l'acqua \u00e8 l'elemento ricorrente per questa sede inserita nel piano delle stazioni dell'arte.\nLa stazione \u00e8 stata presentata alla stampa dal sindaco Luigi de Magistris, dal presidente della Regione Stefano Caldoro ed altre autorit\u00e0 territoriali il 12 aprile 2012. La sua messa in funzione, inizialmente prevista per fine giugno, avviene il 17 settembre 2012 a causa di difficolt\u00e0 nell'approvvigionamento dei materiali.\nCaratteristiche.\nPer curare l'esterno della stazione si \u00e8 provveduto a rendere totalmente pedonale il tratto di via Diaz che va da via Toledo a via Oberdan, oltre al tratto di via Toledo dinanzi alla chiesa di Santa Maria delle Grazie, e quindi il preesistente incrocio fra via Toledo e via Diaz \u00e8 stato trasformato in un largo, che poi successivamente \u00e8 stato intitolato a Enrico Berlinguer.\nAll'ingresso di via Diaz, parallele a via Toledo, sono presenti tre strutture esagonali rivestite da piastrelle color blu e ocra che fungono da lucernario dell'atrio della stazione. Il colore dei lucernari \u00e8 importante perch\u00e9 anticipa le tonalit\u00e0 dominanti all'interno della stazione, il blu e l'ocra.\nAddentrandosi di poco in via Diaz si erge una statua equestre, opera dell'artista William Kentridge intitolata \"Il cavaliere di Toledo\", realizzata in acciaio Corten. L'opera \u00e8 stata inaugurata il 15 dicembre 2012 in occasione della notte bianca, concludendo di fatto l'opera di riqualificazione della strada per l'apertura della stazione.\nIl vano ascensore, rivestito di pannelli in vetro, \u00e8 posizionato in linea con la scala mobile (fornita di una copertura ondulata) ed \u00e8 seguito da una particolare passeggiata formata da grandi cerchi e fornita in alcuni tratti di sedute. Un quarto lucernario, di forma cilindrica e decorato a mosaico, \u00e8 presente quasi al centro di via Diaz, all'interno del primo cerchio.\nParallelo alla passeggiata, un filare di pensiline circolari, assai simili a degli ombrelloni, che si sovrappongono reciprocamente. Le pensiline costeggiano il palazzo della BNL.\nL'interno \u00e8 caratterizzato da due grandi mosaici di Kentridge e realizzati dal mosaicista Costantino Aureliano Buccolieri: il primo \u00e8 posto nel mezzanino della stazione e raffigurante una tipica scena napoletana, piena di persone in movimento, tra cui lo stesso autore e San Gennaro. Si denotano molti riferimenti a Pompei (in particolare ad alcune figure oltre che allo stile del mosaico in genere) e al Vesuvio. Sullo sfondo sono presenti mappe topografiche della citt\u00e0.\nIl mezzanino \u00e8 inoltre caratterizzato dalla luce proveniente dai tre lucernari esterni e dalla presenza di parte delle strutture murarie aragonesi ritrovate durante gli scavi. Scendendo lungo le scale mobili, illuminate dall'interno, si scorge sulla parete frontale il secondo mosaico, raffigurante due persone che si adoperano per portare un carretto carico di simboli della repubblica napoletana del 1799 e un gatto (il cui disegno \u00e8 sempre tratto da un mosaico pompeiano). Sullo sfondo questa volta si notano i progetti di \"bonifica dei quartieri bassi di Napoli in relazione alla ferrovia metropolitana\".\nLa differenza tra i due ambienti si nota proprio scendendo le scale mobili: dopo le prime rampe in cui domina il color ocra del rivestimento di mattonelle (chiaro riferimento al tufo napoletano) si passa infatti nella \"galleria del mare\" di Bob Wilson: dapprima un ambiente completamente mosaicato a motivi marini, dove sono presenti riferimenti acquatici come le luci che ricordano le onde e il grande pilastro decorato come un gigantesco zampillo di una fontana.\nL'INFN di Napoli ha installato all'interno della stazione un rilevatore di raggi cosmici che, unitamente ad un totem informativo, risulta un mezzo per divulgare la scienza.\nProseguendo nel corridoio di accesso ai binari, ai lati sono collocati dei pannelli animati, sempre di Wilson, che raffigurano il mare increspato dalle onde.\nSulle pareti della scala al piano ammezzato le fotografie manipolate di Achille Cevoli come \"Men at work\", che raffigura i lavori di costruzione del tunnel della metropolitana.\nIl corridoio di collegamento con l'uscita di largo Montecalvario, inaugurato il 18 settembre 2013, \u00e8 decorato con le fotografie scattate da Oliviero Toscani in vari punti del centro storico della citt\u00e0 per la sua iniziativa \"Razza Umana/Italia\". Le fotografie raffigurano i volti dei cittadini napoletani che hanno voluto partecipare all'iniziativa decidendo di posare per il famoso fotografo.\nI reperti archeologici.\nDurante gli scavi per la realizzazione dei servizi sotterranei sono state messe in luce parti della fortificazione aragonese di fine XV secolo-inizi del XVI secolo, in particolare un bastione che gi\u00e0 a quei tempi era scomparso sotto una coltre di sedimenti; sono emerse tracce di scantinati attribuibili agli interventi edilizi promossi da Don Pedro di Toledo in occasione dell'apertura di Via Toledo; questi muri inglobano strutture di epoca romana in blocchetti di tufo con fasce di laterizi, pertinenti probabilmente ad un edificio termale risalente al II secolo d.C.\nAl di sotto di queste strutture si \u00e8 rinvenuto infine un paleosuolo caratterizzato da tracce di arature incrociate, associate ad alcuni frammenti ceramici riferibili alla \"facies di Diana\", inquadrabile nel neolitico finale (fine V - inizio IV millennio a.C.).\nFoto e calchi di queste tracce sono esposti nell'apposita sala museale allestita nella stazione Museo.\nServizi.\nLa stazione dispone di:\nCollegamenti esterni.\n "}
{"id": "1439501", "revid": "37401", "url": "https://it.wikipedia.org/wiki?curid=1439501", "title": "Raya", "text": "La raya (\"linea\" o \"riga\" in spagnolo) era il meridiano posto a 370 leghe a ovest delle isole di Capo Verde. Questo meridiano, identificato all'incirca vicino all'attuale 46\u00ba meridiano nel 1493 e leggermente spostato verso occidente dopo il trattato di Tordesillas (1494) tra Spagna e Portogallo, dopo una serie di scontri fra i due paesi, regolava le rispettive sfere di espansione nelle scoperte di nuove terre: l'Oceano, dall'Artico all'Antartico. Alla Spagna sarebbero toccate tutte le terre a ovest del meridiano, al Portogallo quelle a est.\nLa \"raya\" \u00e8 riportata sul Planisfero di Cantino, conservato nella Biblioteca Estense di Modena. La \"raya\" fu istituita sotto il papato di Alessandro VI (1492-1503). Vi era anche una \"raya\" degli antipodi, che avrebbe dovuto suddividere le zone di influenza spagnole e portoghesi in Estremo Oriente."}
{"id": "1439502", "revid": "123155895", "url": "https://it.wikipedia.org/wiki?curid=1439502", "title": "Alexius Meinong", "text": "Biografia.\nMeinong nacque a Leopoli nell'Impero austro-ungarico (oggi in Ucraina) e mor\u00ec a Graz. Dopo avere frequentato il Ginnasio accademico di Vienna studi\u00f2 all'Universit\u00e0 di Vienna e ottenne il dottorato in storia dopodich\u00e9 si volse alla filosofia sotto la guida di Franz Brentano (1875 - 1878). Nel 1878 si trasfer\u00ec alla Karl-Franzens-Universit\u00e4t di Graz come successore di Riehl, dove nel 1882 divenne professore straordinario di filosofia. Li fond\u00f2 un istituto psicologico (nel 1894) e la Scuola di Graz di psicologia sperimentale. Continu\u00f2 a lavorare a Graz fino alla sua morte nel 1920 e le sue carte sono conservate nella biblioteca universitaria di Graz.\nMeinong fu relatore del dottorato di Christian von Ehrenfels (figura chiave della psicologia gestaltistica), come pure supervisore dell'abilitazione di Alois H\u00f6fler e Anton Oelzelt-Newin.\nTeoria.\nModalit\u00e0 dell'Essere.\nMeinong distingue tre modalit\u00e0 di essere:\nCerti oggetti possono esistere (come montagne, uccelli etc.), altri invece non possono mai esistere, come gli oggetti della matematica (numeri, teoremi, etc.): tali oggetti semplicemente \"sussistono\". Infine, una terza classe di oggetti non pu\u00f2 nemmeno sussistere: si tratta degli oggetti impossibili (ad esempio il cerchio quadrato, il ferro legnoso). L'essere-dato \u00e8 il modo minimo d'essere, tutti gli oggetti sono perlomeno \"dati\" e questo modo d'essere non ha una negazione. Infatti, se qualcuno volesse negare di un certo oggetto il suo essere, o meglio, affermare il suo non-essere (\"Nichtsein\"), si avrebbe il paradosso che dovrebbe essere-dato per poterlo negare.\nContenuto e oggetto.\nProblematico \u00e8 il rapporto tra l'oggetto (che sarebbe ci\u00f2 a cui il linguaggio si riferisce) e il contenuto (che \u00e8 ci\u00f2 che il linguaggio esprime). Infatti nel riferirsi agli oggetti, il linguaggio tende a rimuovere il contenuto che esprime. Perci\u00f2 Meinong pensa che la filosofia debba elaborare un approccio linguistico pi\u00f9 direttamente orientato al contenuto.\nAl contenuto possono appartenere pi\u00f9 oggetti (come nelle rappresentazioni generali) e ad un oggetto possono appartenere pi\u00f9 contenuti (si pensi alle rappresentazioni di uno stesso oggetto da parte di pi\u00f9 osservatori).\nGli oggetti di ordine superiore.\nMeinong individua anche degli oggetti di ordine superiore, come le relazioni. Tali oggetti sono funzionali e dipendenti dagli oggetti di ordine inferiore. Infatti ad es. noi non possiamo concepire il concetto di \"diversit\u00e0\" senza fare riferimento a degli oggetti tra cui questa relazione si instaura.\nOltre le relazioni, oggetti di ordine superiore sono i \"collettivi\" e le \"complessioni\". Un collettivo \u00e8 una mera compresenza di contenuti senza una connessione reale che non sia quella posta dalla coscienza all'atto stesso della rappresentazione. Una complessione invece \u00e8 un insieme di contenuti caratterizzati da una relazione sussistente indipendentemente dalla rappresentazione. E, per apprendere una complessione, non basta il rappresentare, ma ci vuole l'assunzione (\"Annahme\") e il giudizio.\nGli oggetti e le attivit\u00e0 del soggetto.\nMeinong distingue quattro classi di oggetti :\nA queste quattro classi di oggetti corrispondono quattro attivit\u00e0 psicologiche:\nLa teoria dell'oggetto.\nSecondo Meinong ci vuole una scienza degli oggetti della conoscenza, del sentire e del desiderare. Parlare della scienza dell'oggetto del conoscere significa fare oggetto di una scienza e dunque una seconda volta oggetto del conoscere quello che \u00e8 gi\u00e0 oggetto del conoscere (e di una scienza particolare). Si richiede dunque una scienza delle scienze che spesso \u00e8 finita sotto il nome di metafisica, che si riferisce alla totalit\u00e0 del mondo nella sua essenza e nei suoi fondamenti ultimi. Tuttavia la metafisica non pu\u00f2 essere la trattazione dell'oggetto in quanto tale e degli oggetti nella loro totalit\u00e0, giacch\u00e9 la metafisica ha a che fare con la totalit\u00e0 di ci\u00f2 che esiste, ma la totalit\u00e0 di ci\u00f2 che esiste (con l'inclusione di ci\u00f2 che \u00e8 esistito e ci\u00f2 che esister\u00e0) \u00e8 infinitamente piccola in confronto alla totalit\u00e0 degli oggetti di conoscenza. Ci\u00f2 che pu\u00f2 essere oggetto del conoscere non ha affatto bisogno di esistere: le figure di cui tratta la geometria ovviamente non esistono e tuttavia si possono verificare le loro propriet\u00e0 (il loro essere cos\u00ec). \nDa un certo punto di vista la matematica \u00e8 la parte compiutamente sviluppata della teoria dell'oggetto.\nStudenti.\nTra i suoi studenti e appartenenti alla Scuola di Graz sono annoverati Stephan Witasek, Vittorio Benussi, R. Ameseder, Konrad Zindler, Wilhelm Maria Frankl, Eduard Martinak, Ernst Mally e Franz Veber.\nAnche i suoi allievi, Christian von Ehrenfels (fondatore della psicologia gestaltistica), Alois H\u00f6fler e Anton Oelzelt-Newin, possono essere considerati parte della scuola."}
{"id": "1439516", "revid": "628767", "url": "https://it.wikipedia.org/wiki?curid=1439516", "title": "Provincia di Yacuma", "text": "La provincia di Yacuma \u00e8 una provincia della Bolivia situata nel dipartimento di Beni. Il capoluogo \u00e8 Santa Ana del Yacuma.\nSuddivisione amministrativa.\nLa provincia \u00e8 suddivisa in due comuni:"}
{"id": "1439518", "revid": "228587", "url": "https://it.wikipedia.org/wiki?curid=1439518", "title": "Brave", "text": ""}
{"id": "1439520", "revid": "767487", "url": "https://it.wikipedia.org/wiki?curid=1439520", "title": "Giovanni Battista Mesmer", "text": "Fu nominato cardinale della Chiesa cattolica da papa Benedetto XIV.\nBiografia.\nNacque a Milano da una famiglia di ricchi mercanti. Studi\u00f2 giurisprudenza e si laure\u00f2 all'Universit\u00e0 di Pavia.\nNel 1716 entr\u00f2 nella Curia romana, dove ebbe incarichi di rilievo gi\u00e0 prima dell'ordinazione sacerdotale ricevuta nell'ottobre del 1727.\nFu creato cardinale da papa Benedetto XIV il 10 aprile 1747 e ricevette il titolo dei Santi Quattro Coronati il 15 maggio dello stesso anno, a 76 anni.\nIl 22 settembre 1749 opt\u00f2 per il titolo di Sant'Onofrio.\nFu eletto a 85 anni camerlengo del Collegio cardinalizio (una carica distinta da quella pi\u00f9 nota del camerlengo del Conclave) il 3 gennaio 1757.\nIn vecchiaia fu affetto da demenza senile e perse la memoria: perci\u00f2 non partecip\u00f2 al conclave del 1758 che elesse Clemente XIII.\nMor\u00ec all'et\u00e0 di 89 anni e fu sepolto nella basilica dei Santi Ambrogio e Carlo al Corso a Roma."}
{"id": "1439525", "revid": "827882", "url": "https://it.wikipedia.org/wiki?curid=1439525", "title": "Chakra", "text": "Chakra (), adattamento occidentale del termine sanscrito traslitterato come cakra (in scrittura devan\u0101gar\u012b \u091a\u0915\u094d\u0930), indica una \"ruota\", un \"disco\" o un \"cerchio\". \nIl suo significato nelle tradizioni religiose dell'India va a coprire due ambiti principali: \nIl \"chakra\" \u00e8 anche uno degli attributi di Vi\u1e63\u1e47u: si tratta di un disco che egli usualmente stringe in una delle mani e rappresenta il potere divino. Variamente raffigurato, con raggi o fiamme che ne fuoriescono, \u00e8 attributo anche di altre divinit\u00e0, come Durg\u0101 e Skanda, per esempio. Il \"chakra\" di Vi\u1e63\u1e47u, detto anche \"Sudar\u015bana \" (\"bello a vedersi\"), \u00e8 altres\u00ec oggetto di culto, al punto di essere spesso personificato col nome di Chakrapurusha. \nIn ambito tantrico con \"chakra\" si intende anche il \"circolo\" di culto tantrico, l'insieme dei membri locali di una specifica tradizione. All'interno di questo \"chakra\", i seguaci si pongono al di fuori delle regole sociali e di casta. Vi sono ammesse anche le donne, cosa invero non possibile presso i culti vedici. \nAlcune medicine alternative, per esempio la cristalloterapia, fanno riferimento alla nozione del \"chakra\" sebbene non vi sia alcuna evidenza scientifica circa la loro esistenza.\n\"Chakra\" come diagramma mistico: \"ma\u1e47\u1e0dala\", \"yantra\" e \"cakra\".\nNell'ambito del primo significato, ossia quello di \"diagramma mistico\", va rilevato che nel testo \"Ma\u1e47\u1e0dalas and Yantras in the Hindu Traditions\" curato dall'indologo austriaco Gudrun B\u00fchnemann, lo studioso austriaco dedica il capitolo \"Ma\u1e47\u1e0dala, yantra and cakra: some observations\" a un'accurata disamina di tutta la letteratura per individuare i confini semantici di questi termini sanscriti. \nDapprima B\u00fchnemann osserva che \u00abi termini cakra e yantra sono utilizzati a volte come sinonimi di ma\u1e47\u1e0dala, e tutti e tre questi termini sono spesso tradotti in modo indiscriminato come \"diagrammi (mistici)\"\u00bb. Nota l'indologo austriaco che tutti e tre i termini si sovrappongono nell'indicare dei disegni geometrici e sia gli studiosi occidentali che gli stessi testi sanscriti pi\u00f9 tardi finiscono per usarli come sinonimi. \nDopo un'attenta disamina dei contraddittori tentativi di definizione classificatoria presentati in tutta la letteratura (tra gli altri vengono esaminate le proposte di Stella Kramrisch, G\u00f6sta Liebert, Giuseppe Tucci, Louis Renou, Jean Filliozat, Mircea Eliade, T. A. Gopinatha Rao, Ronald M. Bernier, Heinrich Zimmer, Peter Gaeffke, John Woodroffe, S. Shankanarayanan, Philipp H. Pott e Anne Vergati) B\u00fchnemann conclude che: \u00abNon \u00e8 possibile riassumere tutti i tentativi di definire \"ma\u1e47\u1e0dala\", \"yantra\" e \"cakra\" nella letteratura. L'uso e le funzioni di questi termini sono complessi e sar\u00e0 impossibile arrivare a una definizione universalmente valida. Dovrebbe essere necessario studiare approfonditamente l'uso dei termini nei testi dei diversi sistemi religiosi e nei diversi periodi storici per determinare come i termini siano stati impiegati dai differenti autori e come l'uso di questi termini \u00e8 cambiato nel tempo\u00bb. \nIl \"chakra\" nello \"yoga\".\nNello Ha\u1e6dha Yoga i \"chakra\" sono interpretati come tappe del percorso ascensionale che Ku\u1e47\u1e0dalin\u012b attraversa nel corpo dell'adepto una volta ridestata grazie a pratiche e riti opportuni. Oggi si preferisce chiamare Ku\u1e47\u1e0dalin\u012b Yoga l'aspetto dello Ha\u1e6dha Yoga che fa riferimento principalmente alle pratiche interessate al \"ku\u1e47\u1e0dalin\u012b\", e quindi al ruolo e significato dei \"chakra\". I testi classici sono la \"Ghera\u1e47\u1e0da Sa\u1e43hit\u0101\", la \"Ha\u1e6dhayogaprad\u012bpk\u0101\" e la \"\u015aiva Sa\u1e43hit\u0101\"; essi fanno comunque riferimento a numerosi \"Tantra\" di epoca ben anteriore. \nMan mano che Ku\u1e47\u1e0dalin\u012b sale, i \"chakra\" verrebbero attivati, lasciando quindi sperimentare all'adepto stati psicofisici via via differenti. \nIl fine principale attribuito a questi riti e pratiche propri dell'induismo (tantrico e non) non \u00e8 l'acquisizione di poteri straordinari, ma \u00e8 e resta sempre la liberazione (\"mok\u1e63a\"), intesa come affrancamento dal ciclo delle rinascite (\"sa\u1e43s\u0101ra\"); un fine salvifico dunque, soteriologico, e non di ordine pratico, utilitaristico, anche se poi nei testi si fa anche menzione dei \"poteri\" (\"vibh\u016bti\" o \"siddhi\") che sarebbe possibile conseguire. \nSecondo la visione tantrica shivaita, di cui il Ku\u1e47\u1e0dalin\u012b Yoga fa parte, nell'emanare il mondo, Parama\u015biva, la Realt\u00e0 Assoluta, si \u00e8 espanso generando quella pluralit\u00e0 che si chiama mondo, nella sua accezione pi\u00f9 vasta. Perch\u00e9 ci\u00f2 fosse possibile Egli si \u00e8 autolimitato, dando cos\u00ec luogo al tempo, allo spazio, alla materia, al dualismo, alla causalit\u00e0, e di conseguenza, al \"sa\u1e43s\u0101ra\". Queste autolimitazioni sono rese possibili grazie al \"\u015bakti\", la Sua stessa energia, di cui Ku\u1e47\u1e0dalin\u012b non \u00e8 altro che un aspetto, appunto quello presente nel corpo umano. Ku\u1e47\u1e0dalin\u012b che ascende dal primo all'ultimo \"chakra\" segue quindi, al livello del microcosmo umano, il percorso inverso a quello di emanazione cosmica. \u00c8 la potenza di Parama\u015biva che ricongiungendosi in \u015aiva medesimo, consente di liberarsi delle limitazioni che hanno consentito ci\u00f2 che \u00e8 manifesto, il mondo, trasmigrazione compresa. Il termine \"yoga\", ricordiamo, vuole significare \"unione\": unione del Dio e della Sua energia, di \u015aiva e \u015aakti, \u015aakti che \"riposava\" nel primo \"chakra\" come Ku\u1e47\u1e0dalin\u012b (o Ku\u1e47\u1e0dalin\u012b-\u015bakti). \nQuesta energia quiescente \u00e8 immaginata e simboleggiata come un serpente che giace arrotolato su se stesso: \"ku\u1e47\u1e0dalin\u012b\" significa infatti \"arrotolata\", \"ricurva\". L'attivazione \u00e8 visualizzata dal serpente che si drizza come all'improvviso, liberando calore e permettendo ad altre energie sopite, ai \"soffi\" altrimenti bloccati (\"pr\u0101\u1e47a\"), di circolare. I \"chakra\" sono immaginati come fiori di loto (\"padma\") variamente colorati che sbocciano in tutta la loro bellezza, liberando potenzialit\u00e0 celate. \nNei testi i \"chakra\" sono variamente descritti e anche raffigurati con molti particolari. Ognuno di questi elementi ha una valenza simbolica precisa, con riferimenti sia al processo di emanazione del cosmo, sia a quello di riassorbimento in esso. \nIl simbolo prevalente per i \"chakra\" \u00e8 quello del fiore di loto, rappresentato come osservato dall'alto e coi suoi petali aperti e variamente colorati. Il numero dei petali e il relativo colore varia a seconda del \"chakra\". Su ogni petalo \u00e8 riportato un grafema dell'alfabeto sanscrito, la \"lingua perfetta\", perch\u00e9 ogni cosa nel mondo ha un nome grazie a questi suoni. All'interno del fiore \u00e8 generalmente riportato uno \"yantra\", ossia un diagramma simbolico che \u00e8 in relazione con un elemento costitutivo del cosmo (\"tattva\"). Troviamo inoltre un mantra scritto in caratteri \"devan\u0101gar\u012b\", anch'esso in relazione col \"tattva\", il suo suono generatore; e una divinit\u00e0 che lo presiede. Sono spesso altres\u00ec raffigurate altre divinit\u00e0, deputate a presiedere quel determinato \"chakra\". Completano la rappresentazione iconografica lo \"yoni\", rappresentato con un triangolo con la punta verso il basso, e il \"li\u1e45ga\", simboli di \u015aakti e \u015aiva rispettivamente, i due poli del divino: il trascendente e l'immanente, la luce e il suo riflesso, l'essere e il divenire, il maschile e il femminile. \n \n\"M\u0101t\u1e5bk\u0101cakra\".\nNelle tradizioni tantriche del Kashmir la \"m\u0101t\u1e5bk\u0101-cakra\" (\"ruota delle madri\") \u00e8 l'emissione dei fonemi dell'alfabeto sanscrito a partire dall'Assoluto, in questo caso Parama\u015biva, lo Shiva Assoluto, o pi\u00f9 semplicemente \"Anuttara\" (\"senza niente sopra\"). Riassumendo, secondo il filosofo indiano K\u1e63emar\u0101ja le sedici vocali rappresentano l'articolazione della Coscienza Assoluta nelle sue potenze; le venticinque consonanti occlusive da \"K\" a \"M\" il dispiegamento del Cammino impuro; le quattro semivocali le Corazze (da \"Y\" a \"V\"); le tre sibilanti e l'aspirata il dispiegamento del Cammino puro; \"K\u1e62\", il cinquantesimo fonema, \u00e8 infine simbolo dell'intera emissione fonica, il \"seme della sommit\u00e0\", formato dalla prima e ultima consonante, la \"S\", che nell'unione da dentale diventa retroflessa. Questa emissione \u00e8 invero, secondo queste tradizioni, solo un'angolazione differente dalla quale si pu\u00f2 \"vedere\" il processo di emanazione dell'Assoluto. \nRitroviamo i cinquanta fonemi in scrittura devan\u0101gar\u012b sui petali dei chakra principali, proprio a simboleggiare questa emissione che, quando interpretata in senso inverso, dal primo all'ultimo \"chakra\", diventa simbolo di ricongiungimento con l'Assoluto. I fonemi sono detti madri perch\u00e9, essendo forme foniche della potenza divina, sono personificabili come altrettante divinit\u00e0 femminili. Di queste sono composti i mantra e le scritture sacre dei \"Veda\". \nIl corpo sottile e i \"chakra\" : origini e contesti.\nSecondo lo storico delle religioni britannico Gavin Flood, il testo pi\u00f9 antico nel quale \u00e8 descritto il sistema dei sei \"chakra\" , quello attualmente pi\u00f9 diffuso, \u00e8 il \"Kubjik\u0101mata Tantra\": testi precedenti menzionano infatti un numero differente di \"chakra\" variamente e differentemente collocati nel corpo sottile. La tradizione tantrica alla quale questo testo appartiene \u00e8 la cosiddetta tradizione kaula occidentale, risalente all'XI secolo e.v. e originaria dell'Himalaya occidentale, probabilmente nel Kashmir, e attestata con certezza nel XII secolo in Nepal. Kubjik\u0101, la Dea \"gobba\", o \"curva\", \u00e8 associata con Ku\u1e47\u1e0dalin\u012b, l'\"attorcigliata\", quella forma del potere divino che ordinariamente giace quiescente nel corpo in corrispondenza del primo \"chakra\" . Cos\u00ec la \"\u015aiva Sa\u1e43hit\u0101\", un testo del XVI-XVIII secolo: \nLe \"arterie\" cui il testo fa riferimento sono le nadi (trascrizione di \"n\u0101\u1e0d\u012b\"), termine traducibile con \"tubo\", \"canale\", per indicare qui condotti simili a quelli nei quali scorre il sangue o la linfa. Le tre \"arterie\" principali sono: la \"su\u1e63umn\u0101\", il canale centrale, dritto e verticale; \"i\u1e0d\u0101\" e \"pi\u1e45gal\u0101\", due canali situati alla sinistra e alla destra della \"su\u1e63umn\u0101\". \n\"N\u0101\u1e0d\u012b\" e \"chakra\", insieme ad altri componenti quali il \"pr\u0101\u1e47a\" (\"respiro\" o \"energia vitale\"), i \"v\u0101yu\" (\"soffi\", \"venti\") e i \"bindu\" (\"punti\"), sono i principali componenti anatomici di quello che nella letteratura contemporanea \u00e8 noto come \"corpo sottile\": l'energia vitale vi scorre attraverso i canali sotto forma di soffi, mentre l'energia divina si trova latente nei centri. L'accademico francese Andr\u00e9 Padoux fa notare che il termine \"corpo sottile\" \u00e8 invero improprio, perch\u00e9 si presta a essere confuso con il corpo trasmigrante, il \"suk\u1e63ma\u015bar\u012bra\", che letteralmente sta proprio per \"corpo sottile\". Egli, come altri studiosi contemporanei, preferisce usare il termine \"corpo yogico\". Cos\u00ec si esprime l'accademico statunitense David Gordon White: \nIl corpo yogico (o sottile), fondamentale in quasi tutte le pratiche meditative e rituali tantriche, \u00e8 una struttura ovviamente immateriale, inaccessibile ai sensi, che l'adepto crea immaginandola, visualizzandola. Il \"t\u0101ntrika\", l'adepto, costruisce cos\u00ec, con queste pratiche, un corpo complesso nel quale coesistono il corpo grosso (quello fisico che si riceve alla nascita) e il corpo sottile: \u00e8 il corpo di un \"uomo-dio\", concetto nucleare nel tantra, ma di concezione ben anteriore. \nQuesta coesistenza ha fatto s\u00ec che spesso, soprattutto in epoca pi\u00f9 recente, si sia tentato di localizzare all'interno del corpo grosso elementi che sono invece peculiari del corpo sottile, localizzazione ipotizzata reale e non immaginale, dando cos\u00ec luogo a confusioni e indebite interpretazioni. L'esempio pi\u00f9 eclatante \u00e8 l'identificazione dei \"chakra\" coi plessi nervosi, identificazione che sembra ormai corrente: \nCos\u00ec l'indologo tedesco Georg Feuerstein sintetizza: \nI \"chakra\" restano elementi fisicamente non individuabili n\u00e9 sperimentabili al di fuori del contesto in cui hanno valenza: \nI sette \"chakra\" principali nell'induismo.\nNella letteratura orientale \u00e8 possibile riscontrare molteplici descrizioni del corpo sottile, e di conseguenza anche del sistema dei \"chakra\" , in relazione alle differenti collocazioni, visualizzazioni e funzioni: \nLe descrizioni pi\u00f9 note del sistema dei chakra nella letteratura accademica e in quella divulgativa contemporanee risalgono a quelle diffuse dall'orientalista britannico Sir John Woodroffe, magistrato britannico presso la Corte suprema del Bengala, appassionato di tantrismo che con lo pseudonimo di Arthur Avalon pubblic\u00f2 nel 1919 un testo su questo argomento, \"Il potere del serpente\". Egli aveva parzialmente tradotto e commentato un testo delle tradizioni tantriche, lo \"\u1e62atcakranir\u016bpa\u1e47a\". Il testo di Avalon e lo \"\u1e62atcakranir\u016bpa\u1e47a\" rappresentano ancor oggi le principali fonti di diffusione in Occidente di questi concetti. A questi si rifanno, ad esempio, il summenzionato David Gordon White, accademico statunitense, lo storico delle religioni rumeno Mircea Eliade, l'indologo francese Jean Varenne. \nNel trattato sono presentati i sette \"chakra\" principali, e di ognuno di questi riportati la collocazione nel corpo sottile; gli yantra, i \"b\u012bjamantra\" e le divinit\u00e0 associati; i rapporti e le corrispondenze con gli elementi del cosmo. \nI \"chakra\" : \"m\u016bl\u0101dh\u0101racakra\".\nSituato alla base della colonna vertebrale, tra l'ano e gli organi genitali esterni nella zona del plesso coccigeo, \u00e8 rappresentato da un loto cremisi con quattro petali riportanti i fonemi dell'alfabeto sanscrito in scrittura \"devan\u0101gar\u012b\" \u0935, \u0936, \u0937, \u0938 (nella traslitterazione IAST rispettivamente: \"v\", \"\u015b\", \"\u1e63\", \"s\"). Un quadrato giallo \u00e8 situato nel centro del loto, a sua volta recante in mezzo un triangolo dalla punta rivolta verso il basso. Il quadrato \u00e8 simbolo dell'elemento grosso Terra (\"p\u1e5bthiv\u012b\"), il triangolo della vagina (\"yoni\"). \u00c8 in relazione con l'elemento sottile Odore (\"gandha\"). Il mantra associato \u00e8 \"LA\u1e42\" (\u0932\u0902), la divinit\u00e0 Brahm\u0101. \nAll'interno del triangolo \u00e8 posto un \"li\u1e45ga\", e avvolto intorno a esso come un serpente \u00e8 Ku\u1e47\u1e0dalin\u012b, che con la propria bocca ostruisce l'apertura sommitale del \"li\u1e45ga\", la \"porta di Brahman\", e quindi l'accesso alla \"su\u1e63um\u1e47\u0101\", la via principale di risalita di Ku\u1e47\u1e0dalin\u012b. \nII \"chakra\" : \"sv\u0101dhi\u1e63\u1e6dh\u0101nacakra\".\nLo \"sv\u0101dhi\u1e63\u1e6dh\u0101na\" \u00e8 situato alla base dell'organo genitale, nella zona corrispondente al plesso sacrale. Rappresentato da un loto a sei petali di colore vermiglio riportanti i fonemi \u092c, \u092d, \u092e, \u092f, \u0930, \u0932 (rispettivamente: \"b\", \"bh\", \"m\", \"y\", \"r\", \"l\"), ha nel suo interno una mezzaluna bianca. \nIl mantra associato \u00e8 \"VA\u1e42\" (\u0935\u0902), mentre la divinit\u00e0 \u00e8 Vishnu. \u00c8 in relazione con l'elemento grosso Acqua (\"ap\") e con l'elemento sottile Sapore (\"rasa\"). \nIII \"chakra\" : \"ma\u1e47ip\u016bracakra\".\nSi trova nella regione del plesso epigastrico, all'altezza dell'ombelico. Il loto \u00e8 di colore giallo e ha dieci petali, associati ai fonemi \u0921, \u0922, \u0923, \u0924, \u0925, \u0926, \u0927, \u0928, \u092a, \u092b (rispettivamente traslitterati come: \"\u1e0d\", \"\u1e0dh\", \"\u1e47\", \"t\", \"th\", \"d\", \"dh\", \"n\", \"p\", \"ph\"). Al centro del loto \u00e8 un triangolo rosso. \u00c8 relazionato con l'elemento grosso Fuoco (\"tejas\"). \nIl mantra associato \u00e8 \"RA\u1e42\" (\u0930\u0902), la divinit\u00e0 \u00e8 Rudra. \nIV \"chakra\" : \"an\u0101hatacakra\".\nQuesto \"chakra\" \u00e8 situato nella regione del plesso cardiaco. Il loto ha dodici petali dorati ed \u00e8 di colore verde. I fonemi sono \u0915, \u0916, \u0917, \u0918,\u0919, \u091a, \u091b, \u091c, \u091d, \u091e, \u091f, \u0920 (nella traslitterazione IAST rispettivamente: \"k\", \"kh\", \"g\", \"gh\", \"\u1e45\", \"c\", \"ch\", \"j\", \"jh\", \"\u00f1\", \"\u1e6d\", \"\u1e6dh\"). Il mantra associato \u00e8 \"YA\u1e42\" (\u092f\u0902), la divinit\u00e0 \u00e8 Agni o Ishvara. \n\"An\u0101hatacakra\" \u00e8 in relazione con l'elemento grosso Aria (\"v\u0101yu\") e con l'elemento sottile Tatto (\"spar\u015ba\"). \nNell'interno del loto due triangoli equilateri di colore grigio si sovrappongono a formare un esagramma, che a sua volta include un \"li\u1e45ga\" risplendente. \nV \"chakra\" : \"vi\u015buddhacakra\".\nIl \"chakra\" \u00e8 situato al livello del plesso laringeo. Il loto \u00e8 di colore blu con 16 petali rosso-cenere, e i fonemi riportati nei petali sono le vocali \u0905, \u0906, \u0907, \u0908, \u0909, \u090a, \u090b, \u0960, \u090c, \u0961, \u090f, \u0910, \u0913, \u0914, pi\u00f9 il \"visarga\" \u0905\u0903 e lanusv\u0101ra\" \u0905\u0902 (nella traslitterazione IAST rispettivamente: \"a\", \"\u0101\", \"i\", \"\u012b\", \"u\", \"\u016b\", \"\u1e5b\", \"\u1e5d\", \"\u1e37\", \"\u1e39\", \"e\", \"ai\", \"o\", \"au\", \"\u1e25\", \"\u1e43\"). Il mantra associato \u00e8 \"HA\u1e42\" (\u0939\u0902\"'), Shiva la divinit\u00e0, nel suo aspetto Sadashiva, Shiva l'eterno. \nAll'interno dello spazio blu \u00e8 collocato un cerchio di colore bianco che racchiude un elefante. \nVI \"chakra\" : \"\u0101j\u00f1\u0101cakra\".\nIl sesto \"chakra\" \u00e8 collocato fra le due sopracciglia, nel plesso cavernoso. Il loto che lo rappresenta \u00e8 bianco con due petali che recano iscritti i fonemi \u0939 e \u0915\u094d\u0937 (traslitterati come \"h\" e \"k\u1e63\"). Nel loto trova posto un triangolo con all'interno un \"li\u1e45ga\", entrambi di colore bianco. Non \u00e8 associato ad alcun elemento, essendo in numero di cinque sia gli elementi grossi sia quelli sottili. Il mantra associato \u00e8 \"O\u1e43\" (\u0950), la divinit\u00e0 ancora Shiva nel suo aspetto Paramashiva, Shiva il supremo. \nVII \"chakra\" : \"sahasr\u0101racakra\".\nPosto sopra la testa, \u00e8 raffigurato con un loto rovesciato e munito di mille petali (\"sahasr\u0101\" vuol dire appunto \"mille\"), dove mille \u00e8 il risultato di 50x20: i cinquanta fonemi dell'alfabeto sanscrito ripetuti venti volte. Al centro del fiore \u00e8 una luna piena che racchiude un triangolo. \n\"Sahasr\u0101racakra\" non \u00e8 associato ad alcun mantra, n\u00e9 ad alcuna divinit\u00e0, ma: \n\u00c8 qui, in questo \"chakra\" , che l'adepto sperimenta l'unione col divino, la liberazione, il \"sam\u0101dhi\": \nAltre descrizioni del sistema dei \"chakra\".\nNella letteratura tradizionale esistono altri sistemi di \"chakra\" , in relazione sia alle tradizioni sia ai testi. Nella tradizione della \u015ar\u012bvidy\u0101 si contano nove \"chakra\" principali. Il \"Kaulaj\u00f1\u0101nanir\u1e47aya\" ne descrive invece undici. \nRispetto al sistema sopra presentato, cio\u00e8 quello dello \"\u1e62atcakranir\u016bpa\u1e47a\", nella gran parte delle tradizioni tantriche sono usati altri nomi per indicare gli stessi \"chakra\" , col settimo situato non sulla sommit\u00e0 del capo, bens\u00ec circa dodici dita sopra di questo: si tratta dello \"dv\u0101da\u015b\u0101nta\". \"Dv\u0101da\u015b\u0101nta\" vuol dire appunto \"fine delle dodici dita\". \nI \"chakra\" nello shivaismo kashmiro.\nI sistemi dei \"chakra\" trovano le loro prime descrizioni nei testi delle tradizioni del Kaula, tradizioni religiose tantriche per lo pi\u00f9 sviluppatesi nell'India del nord, nel Kashmir e regioni adiacenti. Queste tradizioni hanno origini non facilmente identificabili, si tratta infatti di tradizioni popolari che probabilmente hanno le loro radici in epoche molto lontane, e che sono state tenute in vita al margine del mondo vedico, per poi fiorire in epoche pi\u00f9 recenti e produrre testi. \nPi\u00f9 che come loti (\"padma\"), in queste tradizioni i \"chakra\" vengono visti come \"ruote\" pronte a girare, o vibrare, quando le energie divine le attivano. Distanti circa tre pugni di mano l'uno dall'altro, il Trika, una scuola religiosa derivata dalla tradizione del Kaula detta P\u016brva-\u0101mn\u0101ya (\"tradizione orientale\"), descrive cinque \"chakra\" : \nI \"chakra\" secondari.\nIl secondo gruppo per importanza \u00e8 composto da \"chakra\" minori che si troverebbero nei polpastrelli, al centro del palmo delle mani, in alcune aree dei piedi, nella lingua o altrove. Il terzo gruppo \u00e8 composto da un numero praticamente incalcolabile di \"chakra\" di dimensioni piccole e minuscole; infatti, in ogni punto in cui si incontrano almeno due linee energetiche, anche infinitesimali, si troverebbe un \"chakra\" . \nI \"chakra\" nella visione occidentale.\nFra i primi scritti occidentali a noi pervenuti che sembra alludere alla dottrina dei \"centri di forza\" o chakra, ma per vie del tutto indipendenti da quelle orientali, \u00e8 il testo \"Eine kurze Eroffnung und Anweisung der dreyen Principien und Welten im Menschen\" (\"Una breve rivelazione e istruzione sui tre principi e mondi nell'uomo\") di Johann Georg Gichtel (1638-1710), opera meglio conosciuta sotto il titolo di \"Theosophia Practica\" (1723). Gichtel fu discepolo di Jakob Bohme, teosofo e mistico cristiano (1575-1624). Tale scritto fa supporre una certa conoscenza della dottrina relativa ai chakra, perlomeno in certi ambienti alchemico-cristiani dell'Europa, che vi attribuivano dei corrispondenti pianeti e metalli. \nLa dottrina in questione, per via dell'emergere della scienza moderna di impostazione meccanicista, rimase tuttavia poco diffusa in Occidente almeno fino agli inizi del XX secolo, quando la diffusione della dottrina dei chakra avvenne principalmente a seguito della traduzione di un testo indiano, lo \"\u1e62atcakranir\u016bpa\u1e47a\", ad opera dell'orientalista britannico Sir John Woodroffe, alias Arthur Avalon, nel suo \"The Serpent Power\" (1919). Il testo di Woodroffe fu al centro de \"La psicologia del Kundalini-yoga\", seminario tenuto nel 1932 da Jung. \nSuccessivamente, il vescovo e chiaroveggente C. W. Leadbeater pubblic\u00f2 un libro contenente i propri studi e le proprie osservazioni relative ai centri di forza nel testo \"The Chakras\" (1927). \nRudolf Steiner, fondatore dell'antroposofia, parla dello sviluppo dei chakra nel libro \"Initiation and Its Results\" (1909), fornendo istruzioni progressive per lo sviluppo di tali centri di forza, ammonendo che esistono anche altri metodi pi\u00f9 rapidi, i quali potrebbero per\u00f2 risultare dannosi se non operati da persone spiritualmente mature. \nNel panorama moderno anche Tommaso Palamidessi, fondatore dell'archeosofia, rielabora la dottrina dei centri di forza alla luce dell'esoterismo giudaico-cristiano. \nAspetto e significato dei \"chakra\".\nA partire dagli anni sessanta con la diffusione dei movimenti new Age si sono affermate diverse nozioni riguardanti l'aspetto e il significato dei sette chakra principali dell'essere umano, associati ad esempio rispettivamente a uno dei colori dell'iride. Ognuno di questi chakra ruoterebbe in un senso alternativo rispetto a quello precedente e a quello successivo situati lungo la linea verticale che va dalla testa all'addome. Il loro aspetto ricorda quello di un fiore perch\u00e9 presentano delle piccole protuberanze simili a dei petali, e sono suddivisi in tracce concentriche e settori longitudinali. \nAnche se la nozione dei chakra appartiene alla tradizione indiana, la loro funzione \u00e8 stata associata anche al lavoro svolto dai meridiani, ossia i canali di energia noti alla medicina tradizionale cinese, che hanno natura essenzialmente elettrica e si occupano di assorbire dal cibo e dall'aria inspirata quel tipo di energia conosciuta in India come prana, la pi\u00f9 vicina al livello materiale. La funzione dei sette chakra principali non sarebbe solo quella di assorbire il prana, ma di svolgere una funzione di controllo sui suddetti meridiani. Essi appartengono inoltre a un tipo di energia superiore, che essi trasformano e trasmettono a un livello inferiore, fornendo alla persona le vibrazioni necessarie alla costruzione della sua dimensione psichica. Il lavoro dei chakra principali consiste cio\u00e8 nel processo di formazione di pensieri e sentimenti funzionali alla crescita spirituale. I chakra secondari invece si limitano soltanto alla raccolta e fuoriuscita dell'energia dei meridiani. \nTra le principali differenze con le dottrine orientali, nelle tecniche occidentali di meditazione l'ordine dei chakra \u00e8 stato talora invertito: si parte cio\u00e8 dalla testa, anzich\u00e9 dal basso, per l'importanza data allo sviluppo dell'autocoscienza, che dovr\u00e0 scendere a ridestare i centri inferiori, mentre la risalita dell'energia da quest'ultimi \u00e8 considerata un processo anacronistico, gi\u00e0 acquisito dall'evoluzione umana. \nNel dettaglio, ogni singolo chakra si occupa dunque di un particolare aspetto psichico, a cui \u00e8 associata sul piano corporeo una ghiandola ormonale: \nForme di terapia dei chakra vengono talora praticate in associazione a quella dei meridiani, tramite l'agopuntura. La loro manipolazione fine a se stessa, tuttavia, senza una lunga e adeguata purificazione, pu\u00f2 comportare stati repentini di autocoscienza che il corpo non \u00e8 in grado di sostenere determinando gravi disfunzioni fisiche, anche letali. Particolarmente pericoloso \u00e8 il risveglio dal basso di kundalini, una forza incontrollabile che soltanto gli \"yogi\" pi\u00f9 esperti decidevano di ridestare per lo pi\u00f9 al termine della loro vita.\nCollegamenti esterni.\n \n \n "}
{"id": "1439564", "revid": "287204", "url": "https://it.wikipedia.org/wiki?curid=1439564", "title": "Marmaronetta angustirostris", "text": "Lanatra marmorizzata (\"Marmaronetta angustirostris\", Menetries 1832), \u00e8 un'anatra di medie dimensioni. Veniva solitamente inclusa tra le anatre di superficie, ma attualmente viene classificata come anatra tuffatrice.\nDescrizione.\nL'anatra marmorizzata \u00e8 lunga circa 39\u201342\u00a0cm. Gli adulti sono di colore bruno-sabbia pallido, diffusamente chiazzati di bianco, con una macchia oculare scura e la testa irsuta. I giovani sono simili, ma sono pi\u00f9 chiazzati di bianco. In volo, le ali appaiono bianche, prive di nessuna colorazione particolare e di nessuno specchio sulle secondarie.\nDistribuzione e habitat.\nIn passato quest'anatra nidificava in gran numero nella regione mediterranea, ma ora \u00e8 ristretta a pochi siti in Spagna meridionale (in Europa \u00e8 stimata una popolazione riproduttiva inferiore alle 100 coppie) e in Africa nordoccidentale. Ad est sopravvive in gruppetti isolati in Turchia, Armenia, Azerbaigian e Iraq. Il suo habitat di nidificazione sono i corsi d'acqua dolce di pianura poco profondi. In alcune aree questi uccelli si allontanano dai terreni di nidificazione e nel periodo invernale sono stati trovati nella zona del Sahel, a sud del Sahara.\nSono uccelli gregari, persino nel periodo della nidificazione. Al di fuori della stagione riproduttiva gli stormi sono spesso piccoli, sebbene in alcune aree siano stati registrati grandi stormi svernanti.\nQuesti uccelli sono considerati vulnerabili a causa della riduzione delle popolazioni causate dalla distruzione dell'habitat. \u00c8 una delle specie protette dall\"'Agreement on the Conservation of African-Eurasian Migratory Waterbirds\" (AEWA).\nAlimentazione.\nQuesti uccelli si alimentano soprattutto in acque basse, stando in superficie o immergendosi per met\u00e0, ma occasionalmente possono anche immergersi completamente. Conosciamo poco sulla loro dieta."}
{"id": "1439567", "revid": "647919", "url": "https://it.wikipedia.org/wiki?curid=1439567", "title": "Anatra tuffatrice", "text": ""}
{"id": "1439568", "revid": "46291", "url": "https://it.wikipedia.org/wiki?curid=1439568", "title": "Marmaronetta", "text": ""}
{"id": "1439569", "revid": "188116", "url": "https://it.wikipedia.org/wiki?curid=1439569", "title": "Dario Flaccovio Editore", "text": "Dario Flaccovio Editore \u00e8 una casa editrice italiana nata nel 1980 a Palermo e specializzata in letteratura tecnica e professionale, con particolare attenzione a ingegneria civile, geotecnica, geologia e architettura.\nSempre in ambito tecnico, la casa editrice pubblica inoltre testi e manuali con software incentrati su temi di tipo catastale, strutturale, geologico, ambientale e inerenti alla sicurezza. Il suo catalogo contiene una nutrita collana di testi di geotecnica, incluse traduzioni di autorevoli testi della letteratura internazionale del settore.\nLa storia.\nLa casa editrice nasce all'inizio degli anni ottanta dall'esperienza della libreria fondata nel 1972 in un quartiere allora periferico di Palermo, da Dario Flaccovio e Marisa Dolcemascolo. Subito la libreria si specializza nel settore tecnico, e nel 1980, Dario Flaccovio decide di esordire come editore. Il primo libro pubblicato, \"Tecniche costruttive e risparmio energetico\", scritto da Luigi Caleca e Antonio Cottone, \u00e8 rappresentativo della specificit\u00e0 della sua produzione, che propone testi su argomenti in generale poco trattati dalla letteratura tecnica in lingua italiana.\nDopo pochi anni, la Dario Flaccovio Editore inizia la vendita in libreria di un software a basso costo allegato a un manuale tecnico. La collana si chiamava \"Programmi in Basic\", divenne poi Book&amp;Floppy, quindi CD Book. \nNel 2000 la decisione di vendere le due librerie per dedicarsi solo all'editoria.\n\u00c8 una delle poche case editrici in Italia ad avere ancora le attivit\u00e0 di correzione, impaginazione e grafica all'interno dell'azienda. \u00c8 inoltre attiva nell'ambito dell'aggiornamento professionale, organizzando corsi e seminari in tutta Italia, su argomenti di attualit\u00e0, con esperti di settore.\nL'attivit\u00e0 in campo artistico e letterario.\nDagli inizi, la casa editrice pubblica anche libri sulla Sicilia e particolarmente su Palermo, su tematiche artistiche e architettoniche e folclore siciliano. Recentemente ha pubblicato collane di gialli e narrativa e fantasy.\nNel 2005 Dario Flaccovio ha ricevuto il Premio della cultura dalla Presidenza del Consiglio dei Ministri."}
{"id": "1439571", "revid": "1610933", "url": "https://it.wikipedia.org/wiki?curid=1439571", "title": "Anatra marmorizzata", "text": ""}
{"id": "1439573", "revid": "116176956", "url": "https://it.wikipedia.org/wiki?curid=1439573", "title": "Panegirico (Isocrate)", "text": "Il Panegirico \u00e8 un'opera dell'oratore greco Isocrate, che risale al 380 a.C.\nDescrizione e contesto storico.\nIl panegirico \u00e8 la prima grande importante orazione politica di Isocrate, pubblicata nel 380 a.C., un secolo dopo le guerre persiane e 25 anni dopo la fine della guerra del Peloponneso. Erano dunque lontani i due momenti epici della storia di Atene, quelli in cui la citt\u00e0 aveva dato prove memorabili della propria grandezza, in un'eroica lotta dapprima contro il dispotismo orientale e poi contro quello spartano. Isocrate era consapevole di quanto l'Atene a lui contemporanea fosse differente da quella dei tempi d'oro, di Pericle, tuttavia egli non riesce a prescindere da quel glorioso passato da cui trae ispirazione e al quale in qualche modo aspira. Egli infatti vuole non tanto imporre un'egemonia ateniese, quanto ricreare quel momento di magico equilibrio avutosi durante le guerre persiane, quando la potenza politica e militare di Atene si era attuata in un rapporto di solidariet\u00e0 e alleanza con Sparta, creando cos\u00ec le prerogative per una situazione di concordia panellenica.\nCuriosit\u00e0.\nLo storico antico Timeo paragon\u00f2, ironicamente, il tempo impiegato da Isocrate per scrivere e revisionare l'opera (circa dieci anni), al tempo che ci volle affinch\u00e9 Alessandro Magno conquistasse tutta l'Asia."}
{"id": "1439577", "revid": "1305772", "url": "https://it.wikipedia.org/wiki?curid=1439577", "title": "Cellule di Ito", "text": "Le cellule di Ito, conosciute anche come cellule stellate epatiche, o cellule immagazzinatrici di grasso, sono periciti che si trovano nello spazio perisinusoidale, una piccola area tra i sinusoidi e gli epatociti del fegato chiamata spazio del Disse.\nFunzione.\nNel fegato normale, le cellule stellate sono descritte come in uno stato \"quiescente\". Le cellule stellate quiescenti rappresentano il 5-8% di tutte le cellule del fegato. Ogni cellula ha lunghe protrusioni che dal corpo cellulare raggiungono i sinusoidi epatici. Queste cellule sono particolarissime, se attivate in seguito a danno, vanno incontro a proliferazione e ad un fenomeno particolare detto Transizione Miofibroblastica. Da cellule stellate divengono Miofibroblasti, cellule dotate di contrattilit\u00e0 e in grado di attivare processi infiammatori. Inoltre possono secernere e produrre la Matrice extracellulare insieme a collagene, che progressivamente forma dei setti fibrotici e che pu\u00f2 portare a Fibrosi. Questi processi sono capaci di automantenersi poich\u00e9 le cellule stellate hanno capacit\u00e0 autocrine e paracrine. Quindi c'\u00e8 un'amplificazione di questa via con il coinvolgimento anche di altre cellule come i colangiociti e gli epatociti. Queste specie cellulari vengono reclutate e producono esse stesse mediatori chimici che portano all'amplificazione del segnale e all'aumento delle fibre di collagene. \nLe gocce lipidiche immagazzinate nel corpo cellulare contengono vitamina A. Il ruolo delle cellule epatiche quiescenti tuttora \u00e8 sconosciuto. Recenti ricerche suggeriscono un ruolo delle cellule presentanti l'antigene residenti nel fegato nella presentazione di lipidi antigenici e nella stimolazione della proliferazione delle cellule NK.\nLo stato attivo di queste cellule \u00e8 dunque caratterizzato da: aumentata proliferazione, contrattilit\u00e0 e chemotassi.\nLa quantit\u00e0 di vitamina A immagazzinata diminuisce nel fegato ammalato. \nStudi pi\u00f9 recenti hanno anche mostrato che l'attivazione in vitro delle cellule epatiche stellate da agenti che causano la fibrosi del fegato pu\u00f2 portare eventualmente alla senescenza di queste cellule, identificata tramite l'aumento della colorazione con SA-beta-galactosidase, cos\u00ec come l'accumulo di p53 e l'attivazione dei marker Rb della senescenza cellulare. \nC'\u00e8 la possibilit\u00e0, laddove le cause eziologiche vengano ad essere rimosse, che la fibrosi possa regredire. La fibrosi \u00e8 dunque un processo reversibile. Infatti \u00e8 stato dimostrato che le cellule epatiche stellate senescenti limitano la fibrosi epatica tramite l'attivazione delle cellule NK.\nColorazione.\nLe cellule di Ito possono essere selettivamente evidenziate con la colorazione all'oro cloruro, ma la loro caratteristica distintiva e la presenza di multiple gocce lipidiche nel loro citoplasma.\nEponimo.\nLe cellule di Ito prendono il nome da Toshio Ito, un medico giapponese del ventesimo secolo."}
{"id": "1439579", "revid": "1632387", "url": "https://it.wikipedia.org/wiki?curid=1439579", "title": "Stazione di Varese", "text": "La stazione di Varese \u00e8 una delle tre stazioni ferroviarie a servizio dell'omonima citt\u00e0 italiana.\nSituata a ridosso del centro cittadino, in Piazzale Trieste, \u00e8 capolinea delle linee ferroviarie provenienti da Gallarate, Porto Ceresio e Mendrisio.\nUnica stazione varesina gestita da RFI, essa \u00e8 pertanto denominata anche \"Varese FS\".\nStoria.\nLa stazione fu inaugurata il 26 settembre 1865, contestualmente all'inaugurazione della ferrovia Varese-Gallarate (con prosecuzione verso Milano), parte della Rete Mediterranea.\nRimase stazione di testa fino al 1894, allorch\u00e9 venne attivato il prolungamento della strada ferrata per Porto Ceresio, rendendo i binari passanti.\nDal 1906 il piazzale antistante fu occupato da una stazione d'interscambio delle tranvie zonali varesine, gestite dalla Societ\u00e0 Varesina per Imprese Elettriche (SVIE); segnatamente la tranvia Varese-Angera (attiva fra il 1914 e il 1940), le varie relazioni della rete tranviaria di Varese e la ferrovia della Valganna. Il servizio cess\u00f2 definitivamente nel 1953 e il sedime fu disarmato nel 1955: sono invece stati preservati gli edifici di servizio, adibiti ad altri usi.\nNel 1885, allorch\u00e9 venne attivata nelle vicinanze la stazione FNM, i rispettivi sedimi vennero uniti mediante un prolungamento dei primi due binari (i pi\u00f9 prossimi al fabbricato viaggiatori), i quali vennero fatti proseguire lungo una rampa curvilinea in discesa, che andava a innestarsi sul tracciato della \"Nord\". Tale bretella fu poi smantellata nel 1965: la rampa di raccordo fu demolita e i due binari tornarono ad essere tronchi.\nNel 1905, a seguito della nazionalizzazione delle ferrovie italiane, l'esercizio della stazione pass\u00f2 provvisoriamente alle Ferrovie dello Stato; il 1\u00ba aprile 1908 la gerenza torn\u00f2 tuttavia alla Rete Mediterranea, che gest\u00ec le linee di competenza con materiale noleggiato dalle FS fino al 1\u00ba gennaio 1918, allorch\u00e9 l'esercizio pass\u00f2 definitivamente alla mano pubblica. Nel 2001, a seguito della riorganizzazione delle ferrovie nazionali italiani, la gestione pass\u00f2 a RFI, societ\u00e0 controllata dalle F.S.\nA partire dal 13 dicembre 2009, a seguito della chiusura all'esercizio della linea per Porto Ceresio (onde consentirne la ristrutturazione e la costruzione della nuova ferrovia Mendrisio-Varese), la stazione si \u00e8 trovata a essere \"de facto\" nuovamente di testa. Lo schema passante \u00e8 tornato in uso nel gennaio 2018, allorch\u00e9 il sistema delle due predette linee \u00e8 entrato in esercizio.\nIn vista di quest'ultima circostanza e dell'intenzione del Comune di Varese di procedere alla generale riqualificazione della zona tra piazzale Trento e piazzale Trieste (cosiddetto \"Progetto Stazioni\"), l'impianto \u00e8 stato fatto oggetto di un intervento di potenziamento del fascio binari, ampliamento delle banchine (che vengono progressivamente ripavimentate, dotate di percorsi-guida \"LOGES\" per i non vedenti e - laddove possibile - rialzate a 55 cm, onde essere livellate alla soglia dei treni), aggiunta di ascensori d'accesso al sottopasso pedonale (che viene ri-scavato a una profondit\u00e0 maggiore), abbattimento delle barriere architettoniche all'ingresso e generale riqualificazione e riarredo di interni ed esterni.\nStrutture e impianti.\nLa stazione, sempre presenziata da dirigente movimento, vanta un patrimonio edilizio comprendente un fabbricato viaggiatori in muratura composto da un corpo centrale a due piani (ospitante al pianterreno biglietteria, sale d'aspetto e locali tecnici principali, al secondo piano alloggi a beneficio del personale ferroviario, successivamente dismessi) e due ali laterali a solo pianterreno che accolgono il presidio della polizia ferroviaria, bar e i servizi igienici. L'accesso dei passeggeri \u00e8 possibile solo tramite detto fabbricato.\nIl sedime passeggeri consta di 6 binari, equamente divisi tra tronchi e passanti; un sistema di pensiline copre parzialmente le banchine pi\u00f9 prossime al fabbricato viaggiatori. I marciapiedi sono collegati tra loro da un sottopassaggio pedonale.\nIl patrimonio edilizio \u00e8 completato da un magazzino merci, inutilizzato dagli anni 90 che disponeva di un proprio fascio di binari. Cessato il servizio, gran parte del medesimo \u00e8 stato disarmato, asfaltato e trasformato in un parcheggio a pagamento per automezzi privati.\nNei pressi della stazione si trovano ulteriori binari tronchi, atti alla sosta dei treni non in servizio, nonch\u00e9 per il ricovero di carri merci e/o di mezzi di servizio impiegati per la manutenzione delle infrastrutture.\nMovimento.\nLa stazione \u00e8 capolinea occidentale della linea S5 Treviglio-Varese del servizio ferroviario suburbano di Milano: fanno eccezione le ultime corse giornaliere operate dalle ore 23 a termine servizio, limitate a Gallarate con bus sostitutivo di collegamento col capoluogo provinciale.\nDal 13 dicembre 2009 al 7 gennaio 2018, allorch\u00e9 il servizio ferroviario tra Varese e Porto Ceresio \u00e8 stato sospeso e sostituito da un autoservizio con fermata nel piazzale esterno, Varese F.S. \u00e8 stata stazione di testa per i treni RegioExpress da e per Milano Porta Garibaldi.\nDal 7 gennaio 2018 la stazione \u00e8 stata servita dal luned\u00ec al sabato (dalle 05.30 alle 20.30) dalla linea S50 da e per Bellinzona e per tutta la settimana (dalle 05.00 alle 24.00) dalla linea S40 da e per Como. Entrambe le relazioni operano con cadenzamento orario impegnando l'interscambio di Mendrisio. A decorrere da giugno 2018 una corsa su due della S40 viene inoltre prolungata da Varese a Malpensa Aeroporto Terminal 2.\nSempre a decorrere dal gennaio 2018, vi fermano quotidianamente 34 treni RegioExpress eserciti da Trenord a cadenzamento orario sulla tratta Porto Ceresio-Milano Porta Garibaldi (attiva dalle ore 5.16 alle 21.16).\nA seguito del cambio d'orario del 9 giugno 2019 la linea S50 \u00e8 stata prolungata a Malpensa Aeroporto e resa operativa tutta la settimana, mentre la S40 \u00e8 stata ridotta ai soli giorni feriali e accorciata alla sola tratta Como-Varese.\nDal 2018 le societ\u00e0 che vi eserciscono servizi di linea sono tre: Trenord (che vi opera i RegioExpress da e per Milano e Porto Ceresio), ATI Trenord-ATM (operante la linea S5) e TiLo (che gestisce le relazioni transfrontaliere S40 e S50).\nPer questo impianto transitano ogni giorno circa 23.000 persone, per un totale di circa 8.500.000 viaggiatori annui.\nInterscambi.\nLa stazione \u00e8 situata a qualche centinaio di metri dal centro cittadino (dove transitano le linee automobilistiche urbane), da Piazzale Kennedy (sede dell'autostazione di riferimento per le linee automobilistiche interurbane) e dalla stazione Ferrovienord.\nServizi.\nLa stazione \u00e8 classificata da RFI nella categoria \"Gold\", mentre l'area commerciale, che \u00e8 affidata in gestione a Centostazioni, dispone di:"}
{"id": "1439583", "revid": "107442881", "url": "https://it.wikipedia.org/wiki?curid=1439583", "title": "Piccola Costituzione del 1919", "text": "La Piccola Costituzione del 1919 si riferisce alla \"Legislazione del Sejm dal 20 febbraio 1919, che riguarda l'investitura di J\u00f3zef Pi\u0142sudski con l'ulteriore esecuzione della nomina alla carica di Naczelnik Pa\u0144stwa (Capo di Stato)\" (in polacco: \"Uchwa\u0142a Sejmu Ustawodawczego z dnia 20 lutego 1919 r. w sprawie powierzenia J\u00f3zefowi Pi\u0142sudskiemu dalszego sprawowania urz\u0119du Naczelnika Pa\u0144stwa\"). La Legislazione fu pubblicata come Dz. Pr. P.P. Nr 19, poz. 226.\nCaratteristiche.\nLa Piccola Costituzione obblig\u00f2 la Polonia a dotarsi di un sistema parlamentare.\nIl potere esecutivo era gestito dal Naczelnik Pa\u0144stwa (\"Capo di Stato\"); egli poteva nominare i ministri (tramite accordo con il Sejm). Il Presidente e i ministri erano responsabili di fronte al Sejm; la carica di Naczelnik Pa\u0144stwa (precedentemente \" Naczelnik Pa\u0144stwa Provvisorio\") non aveva iniziativa legislativa e non poteva sciogliere il Sejm; tutti gli atti del Naczelnik Pa\u0144stwa avevano bisogno della firma del ministro competente.\nLa Piccola Costituzione fu votata e pubblicata il 20 febbraio 1919 ed entr\u00f2 in vigore una settimana dopo, il 27 febbraio 1919. Fu modificata il 25 febbraio 1920 e fu sostituita il 1\u00ba giugno 1921 dalla Costituzione di Marzo."}
{"id": "1439585", "revid": "322321", "url": "https://it.wikipedia.org/wiki?curid=1439585", "title": "Ponte San Nicol\u00f2", "text": "Ponte San Nicol\u00f2 (abbrev. \"Ponte\" in veneto) \u00e8 un comune italiano di abitanti della provincia di Padova in Veneto.\nIl paese sorge sul confine sud-est del comune di Padova. Si sviluppa attorno alla Strada statale 516 Piovese ed \u00e8 attraversato dal canale Roncajette, un tratto del fiume Bacchiglione.\nNegli ultimi decenni \u00e8 stato oggetto di una sensibile crescita demografica, limitata per\u00f2 rispetto ai piani urbanistici degli anni '80, in quanto la popolazione \u00e8 sempre rimasta al di sotto dei 15.000 abitanti.\nStoria.\nLe notizie storiche sul paese, probabilmente gi\u00e0 abitato al tempo dei Romani, si datano attorno all'anno mille. Nel 918 \u00e8 menzionato il borgo di Roncajette, chiamata all'epoca Roncaliutari, ovvero luogo di rovi da estirpare con la roncola. In quel periodo nella zona lungo la riva destra del fiume Retrone (antico nome del fiume Roncajette) sorgeva una vasta selva chiamata \"Ponteglese\", mentre nel 1130 si nomina l'esistenza della cappella di San Fidenzio di Roncajette. Qui, tra l'attuale frazione e il capoluogo, sorgevano mulini natanti e un porto fluviale dove attraccavano barche cariche di sale, lino e vasellame in terracotta. Nel 1130 fu edificata una prima cappella dedicata a San Nicol\u00f2, protettore dei naviganti, situata sull'altra sponda del fiume dove sorge oggi la chiesa omonima. L'insediamento abitativo era collegato da un ponte in legno di rovere, che venne riedificato in pietra a tre arcate (oggi ricordate nello stemma comunale) nel 1228.\nIl \"comune et homines Pontis Sancti Nicolai\", alle dipendenze dei canonici della cattedrale di Padova, \u00e8 ricordato in scritti del 1277. Presso il ponte di pietra si accamparono le armate di Cangrande della Scala (1317-1318), impegnate nell'assedio di Padova. Il ponte fu percorso da migliaia di profughi in fuga dal capoluogo durante le incursioni della Serenissima (1372-1373); venne inoltre distrutto durante l'assedio dell'imperatore Massimiliano d'Asburgo (1509).\nIl paese fu colpito nel corso dei secoli da numerose inondazioni, dovute anche dalla presenza dei mulini; in particolare si ricordano quelle del 1882, del 1907, del 1966 e del 2010. Dopo la piena del 1907 il ponte in pietra fu abbattuto e, al suo posto, venne inaugurato nel 1913 l'attuale ponte in metallo.\nGeografia antropica.\nIl comune di Ponte San Nicol\u00f2 si divide in quattro frazioni: il Capoluogo di Ponte San Nicol\u00f2, Rio, Roncaglia, Roncajette.\nSono invece cinque le parrocchie: Ponte San Nicol\u00f2 capoluogo, Roncaglia, Rio, Roncajette e San Leopoldo. Proprio San Leopoldo, quartiere nato negli anni ottanta, \u00e8 considerata ormai, seppur in maniera informale, una frazione a tutti gli effetti.\nInfrastrutture e trasporti.\nPonte San Nicol\u00f2 \u00e8 collegato al capoluogo della provincia (Padova) tramite le linee urbane 14 e 16 di Busitalia Veneto.\nDal 1890 al 1954 il paese fu attraversato dalla Tranvia Padova-Piove di Sacco, nei primi anni a vapore e poi elettrificata nel 1913.\nAmministrazione.\nPonte San Nicol\u00f2 \u00e8 stata governata per tutta la prima repubblica da sindaci appartenenti alla Democrazia Cristiana. Nel novembre 1991 Mariano Schiavon, sindaco dal 1980, dopo la fuoriuscita dell'ala destra del partito dalla maggioranza, ha fatto entrare nella sua compagine anche i rappresentanti del Partito Comunista Italiano e del Partito Socialista. La coalizione di centrosinistra, rinominata Ponte San Nicol\u00f2 Democratico, ha governato il Comune per 23 anni. Nel 1995 l'elezione del sindaco Gaetano Calore, riconfermato nel 1999. Nel 2004 quella dell'ex-assessore Giovanni Gasparin e nel 2009 di Enrico Rinuncini.\nNel 2014 il sindaco Enrico Rinuncini ha creato la lista civica \"Ponte San Nicol\u00f2 comunit\u00e0 viva\", che si \u00e8 imposta alle elezioni amministrative del 25 maggio 2014 con il 68% dei voti. Nel 2019 la lista \"Ponte San Nicol\u00f2 comunit\u00e0 viva\" si impone nuovamente con il 45,99%, con l'elezione del sindaco Martino Schiavon.\nSport.\nAlcuni sportivi di Ponte san Nicol\u00f2 hanno ottenuto importanti risultati in campo italiano e internazionale.\nSpiccano in particolare i successi olimpici del canottiere Rossano Galtarossa, medaglia d'oro alle Olimpiadi di Sydney 2000, medaglia d'argento alle Olimpiadi di Pechino 2008, medaglia di bronzo alle Olimpiadi di Barcellona 1992 e alle Olimpiadi di Atene 2004 e quarto classificato alle Olimpiadi di Atlanta 1996, e dell'arciere Marco Galiazzo, medaglia d'oro alle Olimpiadi di Atene 2004 e alle Olimpiadi di Londra 2012, medaglia d'argento alle Olimpiadi di Pechino 2008.\nOriginari del paese sono anche il nazionale di rugby Carlo Salmaso, il pilota di rally Roberto Bauce e gli arbitri Mariano Schiavon, ex assistente di calcio in Serie A, e Paolo Scarso, arbitro di pugilato nazionale F.P.I. 1973, internazionale E.B.U. 1992 e primo arbitro del Triveneto a raggiungere il livello mondiale W.B.C 2002, Medaglia d'oro al valore sportivo C.O.N.I. nel 2003."}
{"id": "1439592", "revid": "80339", "url": "https://it.wikipedia.org/wiki?curid=1439592", "title": "Terreni sciolti", "text": ""}
{"id": "1439593", "revid": "91475", "url": "https://it.wikipedia.org/wiki?curid=1439593", "title": "Canale dei ratti", "text": ""}
{"id": "1439596", "revid": "729019", "url": "https://it.wikipedia.org/wiki?curid=1439596", "title": "Ferrovia Sassari-Sorso", "text": "La ferrovia Sassari-Sorso \u00e8 una linea ferroviaria locale a scartamento ridotto attiva in Sardegna, la pi\u00f9 breve tra quelle attive nell'isola. Aperta all'esercizio negli anni trenta, collega Sassari con la vicina Sorso e la subregione storica della Romangia.\nStoria.\nLa ferrovia venne progettata nella seconda met\u00e0 degli anni venti dall'ingegner Diego Murgia nell'ambito della concessione affidata nel 1927 alla Societ\u00e0 anonima Ferrovie Settentrionali Sarde per la costruzione di nuovi collegamenti ferroviari con la citt\u00e0 di Sassari. Gli originari 11\u00a0km di linea a scartamento ridotto (950\u00a0mm) tra Sorso e il capoluogo turritano, interamente a binario unico non elettrificato, furono inaugurati il 12 maggio 1930.\nNel giro di tre anni la Sassari-Sorso pass\u00f2 dalle mani delle Ferrovie Settentrionali Sarde a quelle delle Strade Ferrate Pugliesi, poco dopo rinominate Strade Ferrate Sarde, che la gestiranno per poco meno di sessant'anni.\nAlla fine degli anni cinquanta sulla linea fecero la loro comparsa i primi mezzi a trazione diesel delle SFS; in particolare il monopolio della trazione a vapore venne rotto nel novembre 1958 con l'entrata in servizio lungo la ferrovia delle prime automotrici ADm.\nNel 1989 la ferrovia pass\u00f2 al compartimento sassarese delle Ferrovie della Sardegna (dal 2008 ARST Gestione FdS), nate dalla fusione delle SFS con le Ferrovie Complementari della Sardegna. A met\u00e0 anni novanta inoltre la ferrovia fu interessata da alcuni lavori di rettifica: grazie a tre varianti furono eliminate alcune curve, mentre altre furono addolcite. Ci\u00f2 permise maggiori velocit\u00e0 di percorrenza, oltre alla riduzione di circa un chilometro della lunghezza della linea.\nDall'11 settembre 2009 sulla tratta Sassari-Santa Maria di Pisa \u00e8 attivo un secondo binario, ad esclusivo uso tranviario, dotato di alimentazione elettrica e percorso dai mezzi della tranvia di Sassari. La gestione della ferrovia nell'ottobre 2010 \u00e8 passata all'ARST.\nCaratteristiche.\nLa ferrovia \u00e8 una linea di circa 10\u00a0km a scartamento ridotto (950\u00a0mm) interamente a semplice binario non elettrificato, collegante la stazione di Sorso con quella di Sassari, quest'ultima posta lungo la linea RFI tra Ozieri-Chilivani e Porto Torres e capolinea delle linee ARST per Alghero e per Palau (turistica). Nel tratto tra la stazione di Sassari e quella di Santa Maria di Pisa in affiancamento al binario della linea ne \u00e8 presente uno per i servizi di Metrosassari; tuttavia fatto salvo un breve tratto in uscita dallo scalo centrale sassarese le due linee risultano funzionalmente separate, pur presentando lo stesso scartamento. Riguardo alle caratteristiche dell'armamento ferroviario sulla linea sono posate rotaie Vignoles da 36\u00a0kg/m installate su traversine biblocco in cemento armato.\nDal punto di vista altimetrico la quota pi\u00f9 alta si rileva nel capolinea di Sassari (176 m s.l.m.), posta circa cinquanta metri pi\u00f9 in alto dell'estremo inferiore della linea, situato nei pressi della fermata di Crabulazzi.\nTutti gli impianti intermedi sono abilitati al servizio passeggeri, mentre dal punto di vista del movimento ferroviario il solo scalo di Rodda Quadda \u00e8 dotato di un binario di incrocio. La direzione del traffico avviene localmente a Sassari e Sorso, mentre gli altri impianti sono impresenziati.\nPercorso.\nLa linea ha origine nella stazione di Sassari, principale terminal ferroviario cittadino raggiunto dalla rete regionale RFI e capolinea delle ferrovie ARST del nord Sardegna: da qui i binari per Sorso prendono la direzione nord-ovest, in affiancamento nel tratto iniziale alla tranvia di Sassari, raggiungendo dopo poco meno di due chilometri la fermata di Santa Maria di Pisa nell'omonimo quartiere, attiva dal 1986 e capolinea della tranvia cittadina. Proseguendo nella periferia sassarese e attraversando alcune aree utilizzate per colture si giunge nella stazione di Rodda Quadda, unico impianto intermedio attrezzato per eventuali manovre di incrocio.\nIn uscita dalla stazione si imbocca la prima delle tre varianti di tracciato realizzate negli anni novanta, realizzata in gran parte in viadotto per tagliare una tortuosa porzione di tracciato, per poi riprende l'originario tracciato che, con costante andamento discendente da Sassari, porta alla fermata di Crabulazzi, posta nell'area di minor altitudine dell'intera linea. La linea prosegue ora verso nord-est con andamento pressoch\u00e9 pianeggiante entrando nel territorio comunale di Sorso e giungendo nell'ultimo scalo intermedio presente, Funtana Niedda.\nGli ultimi tre chilometri e mezzo di linea si snodano inizialmente nelle campagne della Romangia, in cui la linea risale lievemente percorrendo due ulteriori tratti in variante, di cui quello pi\u00f9 a sud come il precedente aggira con un tratto rettilineo quattro curve originariamente presenti nel sedime. L'ultima variante, in viadotto, ha addolcito una delle curve che portano nel nucleo urbano di Sorso, la cui stazione terminale \u00e8 situata nella parte occidentale dell'abitato.\nTraffico.\nL'ARST dal 2010 gestisce le relazioni per il servizio di trasporto pubblico lungo la ferrovia; si tratta dell'unica tipologia di collegamenti espletati lungo la linea dopo la cessazione del servizio merci durante il periodo sotto l'amministrazione FdS.\nCon riferimento all'orario 2015 la linea \u00e8 attiva nei soli giorni feriali, in cui \u00e8 servita da un massimo di quindici coppie di corse tra Sassari e Sorso. Tra le stazioni di Sassari e Santa Maria di Pisa \u00e8 inoltre attivo nei giorni feriali il servizio tranviario di Metrosassari, sempre gestito dall'ARST: il percorso \u00e8 il medesimo della linea ferroviaria, ma pur condividendo il sedime viene impiegato per i tram un binario ad hoc posto in affiancamento a quello ferroviario."}
{"id": "1439597", "revid": "599013", "url": "https://it.wikipedia.org/wiki?curid=1439597", "title": "U fleku", "text": ""}
{"id": "1439601", "revid": "767487", "url": "https://it.wikipedia.org/wiki?curid=1439601", "title": "Pasqualino Cammarata... capitano di fregata", "text": "Pasqualino Cammarata... capitano di fregata \u00e8 un film del 1973 diretto da Mario Amendola.\nTrama.\nPasqualino Cammarata \u00e8 un ufficiale della marina italiana malvisto dal suo ammiraglio per via delle sue conoscenze in alto loco visto che come ufficiale risulta essere piuttosto incapace. Tuttavia per puro caso risulta essere destinato a comandare un piccolo rimorchiatore che con uno scalcinato equipaggio fa tappa nel porto spagnolo di Alicante dove i marinai italiani non mancheranno di fare danni per via del loro interesse verso le ragazze."}
{"id": "1439602", "revid": "1305772", "url": "https://it.wikipedia.org/wiki?curid=1439602", "title": "Yazdgard", "text": "Yazdgard o Yazdegerd (in farsi: \u06cc\u0632\u062f\u06af\u0631\u062f \u06cc\u06a9, \"Izdigerdes\", \"fatto da Dio\") fu il nome di alcuni sovrani sasanidi:"}
{"id": "1439605", "revid": "3082", "url": "https://it.wikipedia.org/wiki?curid=1439605", "title": "Yazdegerd", "text": ""}
{"id": "1439606", "revid": "61051", "url": "https://it.wikipedia.org/wiki?curid=1439606", "title": "\u00c9douard M\u00e9n\u00e9tries", "text": "M\u00e9n\u00e9tries nacque a Parigi e divenne studente di Georges Cuvier e Pierre Andr\u00e9 Latreille. Grazie alla loro raccomandazione venne scelto come zoologo in una spedizione russa in Brasile nel 1822, guidata dal barone von Langsdorff. Al suo ritorno venne nominato curatore della Collezione Zoologica di San Pietroburgo. Nel 1829 venne inviato dallo zar in un viaggio di esplorazione sul Caucaso.\nM\u00e9n\u00e9tries fu un'autorit\u00e0 in lepidotteri e coleotteri, ma lavor\u00f2 anche su altri ordini. La maggior parte delle specie classificate da lui provengono dalla Russia e dalla Siberia, ma al museo fu in grado di studiare insetti provenienti da altre parti del mondo. Due collezioni di questo genere furono quelle riportate dalle spedizioni di Alexander von Middendorf (1842-1845) e Leopold von Schrenck (1853-1857) in California e Alaska, cos\u00ec come in Siberia. La sua collezione si trova nel Museo dell'Accademia di San Pietroburgo.\nPubblicazioni.\nLista parziale"}
{"id": "1439635", "revid": "226458", "url": "https://it.wikipedia.org/wiki?curid=1439635", "title": "Kals'art", "text": "Il Kals'art \u00e8 un evento culturale organizzato dal comune di Palermo che ha sede nello storico quartiere della Kalsa.\nStoria.\nIl team che ha ideato l'evento era composto dal direttore artistico dell'Ufficio Grandi Eventi del Comune di Palermo Davide Rampello, da Giovanni Callea, Luca Masia, Maria Eugenia Notarbartolo e Ivan Tagliavia.\nL'evento dura da luglio a settembre e nacque nel 2004, nel 2005 venne organizzato anche un Winter Kals'Art nel mese di dicembre, nel 2007 e nel 2008 non si \u00e8 svolto.\nNel 2009 si \u00e8 svolta in forma molto blanda lontano dalle suggestioni degli anni passati un\"'edizione winter\".\nCaratteristiche.\nL'evento trasforma l'intero quartiere in un centro di spettacoli culturali, musicali, teatrali, e molti altri. Sono presenti decine di mostre, tutti i luoghi di interesse storico sono fruibili fino a notte fonda e dove possibile sono presenti concerti di piccole e medie dimensioni."}
{"id": "1439636", "revid": "125431101", "url": "https://it.wikipedia.org/wiki?curid=1439636", "title": "Stefano Amato", "text": "Biografia.\nStefano Amato fu notato al liceo dalla moglie del regista Salvatore Samperi che era insegnante. Egli aveva due particolarit\u00e0 che lo rendevano interessante per le commedie sexy-brillanti di allora: i capelli rossi e la corporatura grassoccia. In genere i suoi ruoli erano l'amico del protagonista, ma in due film fece delle parti pi\u00f9 complesse seppur sempre comiche, in \"Dimmi che fai tutto per me\" con Johnny Dorelli e \"La prova d'amore\". Alla fine degli anni settanta, si ritira a vita privata; le sue spoglie riposano nel cimitero Laurentino di Roma."}
{"id": "1439637", "revid": "1573940", "url": "https://it.wikipedia.org/wiki?curid=1439637", "title": "Ku (kana)", "text": "\u304f in hiragana o \u30af in katakana \u00e8 un kana giapponese e rappresenta una mora. Esso deriva dal kanji \u4e45. La sua pronuncia \u00e8 \nRappresentazione in altri sistemi di scrittura.\nNel linguaggio Braille giapponese, \u304f o \u30af \u00e8 rappresentato come:\nIl Codice Wabun per \u304f o \u30af \u00e8 \u30fb\u30fb\u30fb\uff0d."}
{"id": "1439638", "revid": "466539", "url": "https://it.wikipedia.org/wiki?curid=1439638", "title": "Adso da Montier-en-Der", "text": "Biografia.\nNato in una nobile famiglia, Adso comp\u00ec il suo noviziato presso il monastero di Luxeuil, dove ricevette una buona educazione. In seguito fu chiamato a insegnare presso il monastero di Saint-\u00c8vre a Toul. Nel 935 entr\u00f2 nel monastero di Montier-en-Der. Divenne abate di Montier-en-Der nel 967. Adso fu in contatto con alcune tra le pi\u00f9 insigni personalit\u00e0 politiche e religiose del suo tempo: Gerberga di Sassonia, moglie di Luigi IV di Francia e sorella di Ottone I di Sassonia; Gerberto di Aurillac, abate di Bobbio, futuro papa con il nome di Silvestro II; l'abate di Fleury, che gli chiese di compilare una edizione in versi sul secondo libro dei Dialoghi, un'opera agiografica e dottrinale redatta da papa Gregorio I. Nel 990 Adso divenne abate del monastero di St. B\u00e9nigne a Digione. Mor\u00ec due anni dopo mentre era in viaggio verso la Terra Santa.\nAdso come letterato.\nAdso era un uomo di lettere e un riformatore. Esperto di letteratura classica, possedeva una notevole biblioteca personale. Oltre alla sovracitata edizione dei Dialoghi (non pi\u00f9 esistente), compose altre opere in versi, poemi e inni sacri. Scrisse le biografie di diversi santi, tra questi quella del vescovo Mansueto di Toul.\nL'opera pi\u00f9 importante di Adso rimane tuttavia l\"Epistola ad Gerbergam reginam de ortu et tempore Antichristi\" (Lettera alla regina Gerberga sul luogo e sul tempo dell'Anticristo), nota anche come \"Libellus de Antichristi\". Scritto su richiesta della regina Gerberga, il trattato si configura come una raccolta di tradizioni associate alla venuta dell'Anticristo.\nSecondo Adso l'Anticristo non giunger\u00e0 fintantoch\u00e9 l'impero dei Franchi rimarr\u00e0 stabile. Esso nascer\u00e0 nella citt\u00e0 di Babilonia nella trib\u00f9 ebrea di Dan. In seguito giunger\u00e0 a Gerusalemme, dove compir\u00e0 miracoli e resusciter\u00e0 morti, affermando di essere il figlio di Dio. Guadagnato il sostegno di re e imperatori inizier\u00e0 a perseguitare i cristiani, durante un periodo che durer\u00e0 tre anni e mezzo. Nella battaglia finale presso il monte degli Ulivi a Gerusalemme l'Anticristo verr\u00e0 ucciso da Cristo o dall'arcangelo Michele. In seguito alla sua morte giunger\u00e0 alfine la pace e il mondo sar\u00e0 pronto per il giudizio finale. La sua opera sull'Anticristo \u00e8 stata una delle fonti di ispirazione del poema in lingua medio-altotedesca \"Der Antichrist\" di Ava (secolo XII).\nLa vita dell'Anticristo di Adso godette di immensa popolarit\u00e0 durante il Medio Evo. Esistono 9 versioni del manoscritto, per un totale di 171 copie medioevali. Oltre alla versione latina originaria esistono traduzioni in volgare dell'opera, la prima delle quali in Old English (XII secolo).\nIl suo nome e la sua opera \"Libellus de Antichristi\" vengono nominati, facendo ovvia la similitudine del suo nome con quello del personaggio protagonista Adso da Melk, nel romanzo \"Il nome della rosa\" di Umberto Eco."}
{"id": "1439639", "revid": "107442896", "url": "https://it.wikipedia.org/wiki?curid=1439639", "title": "Costituzione Polacca del 1935", "text": "La Costituzione Polacca di aprile (in polacco: \"Ustawa konstytucyjna 23 IV 1935\") fu la legge generale approvata dal Sejm (il Parlamento) polacco il 23 aprile 1935. Introdusse in Polonia il sistema presidenziale, con alcuni elementi di autoritarismo.\nLa Costituzione fu accettata in violazione della precedente Costituzione di Marzo del 1921 e contro le regole del Parlamento, e per questo motivo fu contestata da gran parte dell'opposizione al governo della Sanacja.\n\u00c8 credenza comune che la Costituzione fu scritta apposta per J\u00f3zef Pi\u0142sudski, che era pensato come futuro Presidente della Polonia. Tuttavia, Pi\u0142sudski mor\u00ec poco dopo che la costituzione fu approvata, e la carica fu affidata a Ignacy Mo\u015bcicki.\nLa legge introdusse l'idea che lo stato fosse un bene comune dei cittadini. Limit\u00f2 anche i poteri del Sejm e del Senat, mentre rafforz\u00f2 l'autorit\u00e0 del Presidente della Polonia. Il Presidente era responsabile della scelta dei membri del governo, a sua volta responsabile di fronte davanti al Parlamento. Il Presidente aveva anche il potere di sciogliere il Parlamento prima della scadenza naturale del mandato, di nominare un terzo dei senatori, il Comandante in Capo dell'Esercito Polacco e l'Ispettore Generale delle Forze Armate. Aveva anche il diritto di emettere decreti e il diritto di veto sulle leggi approvate dal Sejm.\nTra le principali caratteristiche della nuova costituzione vi era il diritto del Presidente a nominare il suo successore in caso di guerra. Questo fu utilizzato come base legale per l'esistenza del governo in esilio della Polonia durante e dopo la seconda guerra mondiale. La Costituzione fu ufficialmente abolita nel 1944 dalle autorit\u00e0 comuniste polacche spinte dai sovietici, che riportarono in vigore la Costituzione di Marzo, introducendo anche molte leggi basate sul sistema stalinista."}
{"id": "1439640", "revid": "74173", "url": "https://it.wikipedia.org/wiki?curid=1439640", "title": "Costituzione Polacca di Aprile", "text": ""}
{"id": "1439641", "revid": "1276819", "url": "https://it.wikipedia.org/wiki?curid=1439641", "title": "Simon the Sorcerer (serie)", "text": "Simon the Sorcerer \u00e8 una serie di avventure grafiche create dalla Adventure Soft nella prima met\u00e0 degli anni '90. Il protagonista della saga \u00e8 un teenager di nome Simon che si ritrova risucchiato in ogni avventura in una dimensione fantastica e costretto a intraprendere la via della magia per aiutare il mago Calypso a combattere il malvagio Sordid. Tutti i capitoli della serie sono caratterizzati da uno spiccato humor (spesso cinico) e da un citazionismo esasperato, oltre che dagli immancabili personaggi ricorrenti (caratteristica comune di tutte le serie di punta e clicca).\nL'evoluzione della serie.\nQuesta saga ha avuto un successo altalenante. Il primo capitolo seppe stupire per il comparto tecnico sbalorditivo e per gli enigmi ottimamente congegnati, tanto da far meritare al gioco un posto d'onore tra le avventure \"che contano\" (in compagnia delle serie di \"Monkey Island\" e di quella di \"Broken Sword\", per fare due esempi); il secondo capitolo, invece, fece s\u00ec che il citazionismo gi\u00e0 presente in dosi massicce nel primo titolo venisse ulteriormente esasperato, con il risultato che fin\u00ec con il diventare troppo simile a quel \"Monkey Island\" che voleva omaggiare (o sfottere?). Dopodich\u00e9 la serie spar\u00ec nelle nebbie del tempo per resuscitare con un capitolo interamente in 3D pubblicato nel 2002 ma il gioco si rivel\u00f2 talmente disastroso sotto praticamente ogni aspetto da far pensare a molti fan che la saga potesse essere irrimediabilmente compromessa. Nel febbraio 2007, per\u00f2, si ritorna a parlare di Simon dato che esce -un po' in sordina, in verit\u00e0- il quarto capitolo della saga, lanciato inizialmente solo sul territorio tedesco e tradotto in altre lingue -tra cui l'italiano- l'anno successivo; alla medesima maniera anche il quinto capitolo \u00e8 stato distribuito nel 2009 per poi venir tradotto ed esportato negli altri paesi Italia compresa l'anno successivo.\n\"Simon the Sorcerer\".\nIl primo capitolo della saga venne pubblicato nel 1993 su Amiga e MS-DOS. Il giovane Simon trova per caso un vecchio libro e, aprendolo, gli si apre un portale che lo catapulta in una dimensione parallela. Scoprir\u00e0 di essere stato richiamato dal mago Calypso allo scopo di liberarlo dalla prigione in cui lo tiene rinchiuso il malvagio stregone Sordid.\nIl gioco venne pubblicato in diversi formati: per l'Amiga 500 venne creata una versione a 32 colori realizzata perch\u00e9 fosse leggibile da tutti i sistemi Amiga, per l'Amiga 1200 venne realizzata una versione a 256 colori del gioco in ben 9 dischetti, per l'Amiga CD32 venne distribuita un'analoga versione a 256 colori su CD-ROM contenente in pi\u00f9 anche il doppiaggio (prima volta per un gioco dell'Amiga), mentre per IBM-compatibile venne realizzata una versione che girava sotto MS-DOS e in un secondo tempo una ottimizzata per Windows 95 adatta a lavorare con le DirectX.\n\"Simon the Sorcerer II: Il Leone, il Mago e il Guardaroba\".\nQuesto secondo capitolo venne realizzato nel 1995 con un sottotitolo che richiama palesemente una delle storie che compongono il ciclo de \"Le cronache di Narnia\". In questo episodio, il malvagio Sordid si trova imprigionato in un corpo robotico e ha intenzione di richiamare Simon dalla Terra per effettuare uno scambio di corpi. Purtroppo per lui, l'armadio magico che spedisce da Simon per catturarlo, precipita dritto dritto nel negozio del mago Calypso, permettendo cos\u00ec al protagonista di organizzarsi per combattere di nuovo contro lo stregone. Quest'ultimo, per aumentare le proprie chance di vittoria fa rapire Alix, la nipote di Calypso, con il risultato che Simon si deve occupare anche della sua liberazione.\n\"Simon the Sorcerer 3D\".\nIl terzo capitolo della serie \u00e8 quello che segna il passaggio della serie verso la terza dimensione, con risultati non proprio dei migliori. Il motivo principale \u00e8 da imputare ai tempi di sviluppi troppo lunghi che hanno finito per rendere datato il comparto tecnico al momento dell'uscita del gioco sul mercato. Secondariamente, venne pesantemente criticato all'epoca per l'eccessiva vastit\u00e0 degli scenari di gioco (effettivamente dispersivi). Questo capitolo riparte esattamente dove si era interrotto il precedente, con Sordid che era riuscito ad impossessarsi del corpo di Simon. Simon viene riportato in vita, ma, prima di poter tornare a casa, sar\u00e0 costretto a sdebitarsi con la sua salvatrice Melissa.\n\"Simon the Sorcerer 4: Chaos Happens\".\nIl quarto capitolo \u00e8 stato pubblicato in tempi recenti solo sul suolo tedesco e si basa su personaggi 3D uniti a paesaggi pre-renderizzati. La distribuzione europea \u00e8 avvenuta nell'arco del 2008 per mano di Playlogic. In questo quarto episodio, Simon, durante una lite con il fratello, finisce catapultato da un \"telecomando volante\" nel mondo dei sogni, dove re-incontra Alix (la nipote di Calypso) che gli chiede di aiutare la dimensione magica a salvarsi dalla minaccia di terribili entit\u00e0 malefiche.\n\"Simon the Sorcerer 5\".\nL'iterazione numero cinque delle avventure di Simon ha come titolo internazionale \"Who'd Even Want Contact?\" ed \u00e8 stato pubblicato nel corso del secondo trimestre 2010 in diversi territori, tra cui Francia, Germania, Ungheria e Russia; il gioco \u00e8 uscito in Italia il 30 settembre 2010 con il publisher italiano Adventure Productions. Nella storia di questo nuovo ultimo capitolo Simon dovr\u00e0 vedersela con degli alieni che vorranno distruggere non solo il mondo della magia ma tutto il pianeta Terra. Ad aiutarlo, volenti o no, dovranno adoperarsi alcuni dei personaggi \"storici\" con cui Simon \u00e8 venuto a contatto durante le sue precedenti peripezie."}
{"id": "1439643", "revid": "186283", "url": "https://it.wikipedia.org/wiki?curid=1439643", "title": "\u30af", "text": ""}
{"id": "1439644", "revid": "90227", "url": "https://it.wikipedia.org/wiki?curid=1439644", "title": "Adso da Montier en Der", "text": ""}
{"id": "1439649", "revid": "793215", "url": "https://it.wikipedia.org/wiki?curid=1439649", "title": "Omraam Mikha\u00ebl A\u00efvanhov", "text": "Nelle sue conferenze, raccolte in numerosi volumi, tradotti in 35 lingue, ha proposto un sistema filosofico e un modello pedagogico orientati alla formazione della coscienza di fratellanza universale e di unit\u00e0 tra tutti i popoli, nel rispetto delle loro tradizioni e fedi religiose. Ha fondato una Scuola spirituale, aperta a tutti, per l\u2019apprendimento e la pratica dei valori di fraternit\u00e0. Nel suo insegnamento ha presentato numerosi metodi di perfezionamento e trasformazione interiore, tra i quali lo \"Surya yoga\" e lo \"Hrani yoga\" (lo yoga della nutrizione), che lo hanno reso noto nella cultura internazionale dello yoga.\nBiografia.\nNacque nel villaggio di Srpci, presso Bitola, capoluogo dell'omonima Regione sud-occidentale della Repubblica della Macedonia del Nord.\nLa sua famiglia era di condizioni assai modeste e suo padre Ivan Dimitrov era un commerciante di carbone di legna a Varna, citt\u00e0 distante pi\u00f9 di 600\u00a0km da Srpci. Dopo la presa e il saccheggio del suo villaggio da parte dei Greci (1907), la famiglia si stabilisce a Varna, sulle rive del Mar Nero.\nMikha\u00ebl A\u00efvanhov scopre nel 1909 il \"Libro dei Proverbi\" di Salomone, che lo inizia al suo sviluppo spirituale. All'et\u00e0 di 17 anni incontra il Maestro spirituale Peter Deunov; studia e mette in pratica il suo insegnamento esoterico cristiano per vent'anni, al termine dei quali Deunov lo manda in Francia, per tutelare la sua Opera dalla minaccia del regime filonazista bulgaro, e per favorirne la diffusione nel mondo occidentale. Mikha\u00ebl A\u00efvanhov lascia allora il suo posto di direttore di collegio presso Sofia, i suoi parenti e il suo paese natale.\nArriva in Francia il 22 luglio 1937. Tiene la sua prima conferenza a Parigi il 31 gennaio 1938.\nNel 1946 una prima raccolta delle sue conferenze del 1938 viene pubblicata con il titolo \"Amore, saggezza, verit\u00e0\", con una introduzione di Lanza del Vasto. Nel febbraio 1944, mentre stava preparando la venuta in Francia del suo Maestro, gli giunge la notizia della sua morte.\nMikha\u00ebl A\u00efvanhov riprender\u00e0 il suo insegnamento fino a quando decider\u00e0 di partire per l'India. L'11 febbraio 1959 parte alla volta dell'Himalaya, del Kashmir, del Gulmarg, di Calcutta, di Tiruvannamalai, del Ganeshpuri.\nRacconta di aver incontrato in India diversi maestri spirituali, tra i quali M\u00e2 \u00c2nanda Moy\u00ee (1896-1982), sw\u00e2mi Nityananda (1896-1961), An\u00e2g\u00e2rika Govinda (1898-1985), sw\u00e2mi Shivananda (1887-1963) ma, soprattutto, il 17 giugno 1959, Neem Karoli Baba (?-1973), che egli assimila al mitico Mahavatar Babaji\nNeem Karoli Baba attribuisce a \"Fratello Michele\" l'appellativo di \"sadu francese\" (il \"saggio francese\").\nOmraam Mikha\u00ebl A\u00efvanhov rientra dall'India in Francia un anno pi\u00f9 tardi, il 9 febbraio 1960. A partire da questa data sar\u00e0 chiamato \"Maestro\". Negli anni che seguirono egli divide il suo tempo fra viaggi e insegnamento, visitando i luoghi santi del pianeta, tenendo pi\u00f9 di 4500 conferenze.\nDall'aprile 1974 le edizioni Prosveta (Frejus, Francia) cominciano a pubblicare le sue \"opere complete\", una serie oggi composta da 32 volumi. Nel gennaio 1984 \u00abincontra il presidente Ronald Reagan e la medium Jeane Dixon\u00bb.\nMuore a Bonfin, vicino a Fr\u00e9jus, il 25 dicembre 1986.\nL'insegnamento.\nIl tema dominante delle sue opere \u00e8 l'uomo e il suo perfezionamento. Nel solco della tradizione, l'autore ha proposto nuovi metodi per affrontare i problemi dell'esistenza, per una migliore comprensione della vita interiore e una migliore condotta nella vita quotidiana. Anche i riferimenti alla scienza dei simboli, all'astrologia, alla cabala, all'alchimia, non sono l'oggetto di speculazioni astratte ma servono, secondo i propositi dell'autore, ad illuminare i fenomeni della vita interiore. A\u00efvanhov ha tenuto, a partire dal 1938 e fino al 1986, circa 4500 (? ... improbabile. Significherebbe farne una ogni 3 giorni per 48 anni) conferenze in francese, dapprima in Francia, a Parigi e nella regione limitrofa, e pi\u00f9 tardi a Fr\u00e9jus; poi in Svizzera, in Canada, negli Stati Uniti, in India, in Svezia e in Norvegia. Le sue conferenze, inizialmente stenografate, a partire dal 1960 sono state registrate su bande magnetiche, poi su videocassette, e infine diffuse, a partire dal 1972, in opere a stampa, pubblicate dalla Casa editrice Prosveta, e tradotte in una trentina di lingue.\nMa l'idea centrale della filosofia di A\u00efvanhov suggerisce che tutti, indipendentemente dalla razza, dalla religione, dalla posizione sociale, dalla capacit\u00e0 intellettuale o dai mezzi materiali, sono in grado di partecipare alla realizzazione di un nuovo periodo di fratellanza e di pace sulla terra. Tale obiettivo pu\u00f2 essere conseguito attraverso un processo di trasformazione interiore dell'individuo, in armonia con le leggi del mondo divino. Qualunque sia l'argomento trattato, A\u00efvanhov si concentra sempre su come condurre al meglio la propria esistenza sulla terra, insegnando che, per ottenere una vita migliore, bisogna avere un alto ideale: \"... se si ha un Alto Ideale, come il portare il Regno di Dio sulla terra, si ottiene tutto ci\u00f2 che si desidera, si assapora la pienezza\".\nOpere (tradotte in italiano).\nL'Insegnamento del Maestro A\u00efvanhov \u00e8 esclusivamente orale. Le opere qui di seguito elencate sono quindi redatte a partire da conferenze improvvisate, stenografate o registrate su nastri magnetici\nCollezione Opera Omnia:\nCollezione Izvor:\nCollana Sintesi:\nCollana Brochures"}
{"id": "1439651", "revid": "186283", "url": "https://it.wikipedia.org/wiki?curid=1439651", "title": "\u304f", "text": ""}
{"id": "1439652", "revid": "287204", "url": "https://it.wikipedia.org/wiki?curid=1439652", "title": "Edouard Menetries", "text": ""}
{"id": "1439656", "revid": "212348", "url": "https://it.wikipedia.org/wiki?curid=1439656", "title": "Faibano", "text": "Faibano (\"Faivan\" o \"Faivaniell\" in dialetto locale) \u00e8 una frazione di Marigliano, nella citt\u00e0 metropolitana di Napoli situata a nord-est del capoluogo comunale dal quale dista poco pi\u00f9 di un chilometro.\nProbabilmente il toponimo si riferisce a \"praedium Fabianum\" discendente a sua volta dalla gens Fabia.\nLa frazione ospita la chiesa parrocchiale dedicata a San Giovanni Battista e la statua di San Francesco"}
{"id": "1439664", "revid": "2015336", "url": "https://it.wikipedia.org/wiki?curid=1439664", "title": "Yazdgard I", "text": "Yazdgard era il figlio di Sapore III, e succedette a Bahram IV. Saggio, benevolente e astuto, si dimostr\u00f2 tollerante in questioni religiose, sebbene rimanesse devoto allo Zoroastrismo. Le fonti ebraiche (Talmud, \"Ksubos\", 61a) raccontano che Ameimar, Rav Ashi, e Mar Zutra sedevano alla sua corte. Accadde per\u00f2 che il vescovo cristiano di Ctesifonte, Abdaas, cercasse di bruciare il tempio del Grande Fuoco della capitale sasanide: Yazdgard cambi\u00f2 allora politica verso i cristiani, ordinando che venissero espulsi dal regno e che tutte le chiese fossero distrutte.\nNel 413 Varahran-Sapore, re di Armenia, mor\u00ec, e la sua corona pass\u00f2 ad un bambino di dieci anni. Yazdgard liber\u00f2 Cosroe, che Bahram IV aveva imprigionato, e lo restaur\u00f2 sul trono armeno, allo scopo di stabilizzare la regione, ma Cosroe mor\u00ec poco dopo e l'Armenia cadde nuovamente nel caos; la reazione del sovrano sasanide fu allora quella di mettere il proprio figlio Sapore sul trono armeno.\nNel 419 Yazdgard si ammal\u00f2 gravemente: Sapore si precipit\u00f2 a Ctesifonte per prepararsi a reclamare la corona sasanide, ma entr\u00f2 in conflitto con l'altro figlio di Yazdgard, Bahram, e venne poi sconfitto. Alla morte di Yazdgard, Bahram sal\u00ec al trono, con nome di Bahram V."}
{"id": "1439665", "revid": "240277", "url": "https://it.wikipedia.org/wiki?curid=1439665", "title": "Ferrovia Ascoli Piceno-San Benedetto del Tronto", "text": "La ferrovia Ascoli Piceno-San Benedetto del Tronto \u00e8 una linea ferroviaria italiana di interesse regionale che collega la citt\u00e0 Ascoli Piceno con Porto d'Ascoli e con la ferrovia Adriatica. Tale infrastruttura avrebbe dovuto far parte, secondo i progetti iniziali, di un collegamento molto pi\u00f9 esteso denominato \"Ferrovia Salaria\" il quale non venne mai realizzato.\nStoria.\nInserita tra le linee di seconda categoria dalle Legge 29 luglio 1879, n. 5002, la linea fu aperta all'esercizio il 1\u00ba maggio 1886.\nNelle intenzioni originarie, la linea avrebbe dovuto rappresentare il primo tronco della cosiddetta \"Ferrovia Salaria\" che, percorrendo le valli del Tronto e Velino e servendo gli abitati di Acquasanta Terme, Arquata del Tronto, Amatrice e Antrodoco avrebbe dovuto raggiungere Rieti e Roma.\nLa ferrovia apparteneva alla Rete Adriatica e venne esercita dalla Societ\u00e0 Italiana per le strade ferrate meridionali, fino alla statalizzazione delle ferrovie italiane avvenuta nel 1905, che comport\u00f2 la cessione dell'esercizio alle Ferrovie dello Stato (FS).\nNel 1907, per far fronte alle necessit\u00e0 di economia imposte dallo scarso traffico registrato fin dall'inizio, fu sperimentato l'utilizzo di automotrici a vapore, pur con risultati deludenti. In seguito, nel 1936, la trazione a vapore fu sostituita grazie all'immissione in servizio di automotrici termiche; in quel periodo venne inaugurata anche la nuova fermata di Maltignano.\nA partire dal 1938 l'esercizio ferroviario fu affiancato e in parte sostituito da autoservizi paralleli, inizialmente gestiti dall'Istituto Nazionale Trasporti.\nDanneggiata dalla seconda guerra mondiale in modo non grave, la linea fu riattivata per gradi fra il 1945 ed il 1948, anno nel quale l'orario prevedeva 6 coppie di omnibus di sola terza classe.\nInizialmente inserita in un elenco di \"rami secchi\" redatto dal Ministero dei Trasporti italiano nel 1985, l'anno successivo fu attuata una parziale modifica d'orario e il servizio ferroviario venne mantenuto. Di l\u00ec a poco, nel 1989, fu inaugurata una nuova fermata a San Filippo.\nNel 2001, con la costituzione di Rete Ferroviaria Italiana, quest'ultima societ\u00e0 divenne il gestore della linea.\nIl 1\u00ba giugno 2009 la Giunta regionale delle Marche approv\u00f2 lo schema di accordo di programma con la Provincia di Ascoli e RFI per lo stanziamento dei fondi destinati ad elettrificare la linea; i relativi lavori iniziarono il 15 luglio 2011 per un costo di circa 11 milioni di euro.\nIl 11 giugno 2011 fu inaugurata una nuova fermata in localit\u00e0 Villa San Pio X, a Spinetoli, gi\u00e0 operativa dal 14 dicembre 2010.\nIl 9 giugno 2013, contestualmente all'entrata in vigore dell'orario estivo, ebbe inizio l'esercizio a trazione elettrica, gi\u00e0 attivato formalmente il 29 aprile.\nIl 10 maggio 2015 vennero aperte all'esercizio due nuove fermate nei pressi di Monsampolo del Tronto e di Colli del Tronto. Contestualmente la fermata gi\u00e0 in uso di Monsampolo del Tronto venne soppressa.\nCaratteristiche.\nLa linea \u00e8 una ferrovia a binario semplice e elettrificato in corrente continua a 3000 volt. Il tronco San Benedetto del Tronto-Porto d'Ascoli, in comune alla ferrovia Adriatica, \u00e8 a doppio binario banalizzato. La gestione di entrambe le infrastrutture \u00e8 affidata a Rete Ferroviaria Italiana.\n\u00c8 munita di Sistema Controllo Marcia Treno, di Controllo Centralizzato del Traffico (Ascoli Piceno-Porto d'Ascoli) e di Sistema di Comando e Controllo (Porto d'Ascoli-San Benedetto del Tronto).\nEsercita dal Dirigente Centrale Operativo con sede a Bari Lamasinata, fa uso dei regimi di circolazione Blocco Conta Assi (Ascoli Piceno-Porto d'Ascoli) e Blocco Automatico a Correnti Codificate (Porto d'Ascoli-San Benedetto del Tronto) consentendo velocit\u00e0 massime comprese tra 75 e 115\u00a0km/h (rango C) nel tratto tra Ascoli Piceno e Porto d'Ascoli e di 180\u00a0km/h (rango P) tra quest'ultima e San Benedetto del Tronto.\nPercorso.\nFin dall'inizio, il chilometro 0 della progressiva della linea fu posto a San Benedetto del Tronto, giacch\u00e9 la linea Adriatica, prima del raddoppio del binario, viaggiava verso sud in affiancamento rispetto a quella di Ascoli fino a Porto d'Ascoli.\nDa tale localit\u00e0 la ferrovia piega verso l'interno imboccando la valle del fiume Tronto, di cui si mantiene sulla sponda idrografica sinistra, e servendo in successione le localit\u00e0 di Monteprandone (localit\u00e0 Centobuchi), ove dal 2003 era presente il raccordo \"Marconi\", Monsampolo del Tronto, Spinetoli e Colli del Tronto, fino a raggiungere la stazione di Offida-Castel di Lama (localit\u00e0 Villa Sant'Antonio).\nQuest'ultima localit\u00e0 rappresentava il capolinea della tranvia elettrica di Offida, attiva dal 1926 al 1952 e realizzata per raggiungere l'omonima cittadina dalla stazione, risultando la localit\u00e0 di Castel di Lama piuttosto decentrata. Sempre in zona erano presenti diversi raccordi, fra cui, attivato anch'esso nel 2003, quello per l\"'Autoporto del Piceno\".\nPoco oltre la linea oltrepassa il fiume e, lambiti i paesi di Maltignano (la cui zona industriale era anch'essa raccordata alla linea) e Folignano, giunge infine al capolinea di Ascoli Piceno, la cui stazione, sebbene di testa, possiede sul piazzale un fabbricato viaggiatori a testimonianza dell'originario progetto della Ferrovia Salaria e un'autostazione per i collegamenti su gomma sia urbani che extraurbani. Dalla stessa avevano origine alcuni raccordi industriali, fra cui quello con il locale impianto della SGL Carbon.\nLa linea presenta una lunghezza complessiva di 32,582\u00a0km, con pendenze comprese tra il 5 e il 14\u2030 nel tratto compreso tra San Benedetto del Tronto e Offida-Castel di Lama, raggiungendo successivamente una pendenza massima del 18,65\u2030 tra quest'ultima e Ascoli Piceno.\nI raggi di curvatura sono superiori ai 400 metri, ad eccezione di una sola curva di raggio 300\u00a0m.\nLe principali opere d'arte, oltre al citato ponte sul fiume Tronto, sono gli analoghi manufatti di scavalcamento dei torrenti Fiobbo, Lama, Chifente e Marino.\nTraffico.\nI treni regionali, svolti da Trenitalia nell'ambito del contratto di servizio stipulato con la Regione Marche, collegano la citt\u00e0 di Ascoli Piceno a San Benedetto del Tronto e ad Ancona con corse effettuate circa ogni ora.\nL'attivazione della trazione elettrica ha coinciso con l'eliminazione degli ultimi raccordi, alcuni dei quali allora recenti, che ha di fatto sancito la soppressione del traffico merci sulla linea. Tale iniziativa ha sub\u00ecto critiche, in conseguenza del fatto che proprio l'assenza della trazione elettrica era stata fino ad allora indicata quale concausa per il mancato rilancio di questo tipo di traffici."}
{"id": "1439667", "revid": "1305772", "url": "https://it.wikipedia.org/wiki?curid=1439667", "title": "Jeanne Jugan", "text": "Biografia.\nNacque a Cancale, piccolo porto peschereccio della Bretagna, nel 1792: suo padre, marinaio, scomparve in mare quando lei era ancora bambina. Nel 1810 entr\u00f2 a servizio della viscontessa de la Chou\u00eb, a Saint-Coulomb, e lavor\u00f2 poi come infermiera presso la casa di un'anziana signora di Saint-Servan-sur-Mer. Nel 1835 la sua assistita mor\u00ec, lasciandola erede dei suoi risparmi.\nNel frattempo la Jugan aveva aderito alla societ\u00e0 del Cuore della Madre Ammirabile: nel 1836 accolse nella sua casa i suoi primi ospiti, tra cui un'anziana cieca, ed organizz\u00f2 con delle amiche un gruppo di giovani donne dedite alla loro assistenza. La comunit\u00e0 costitu\u00ec il nucleo originario di quella che divenne la congregazione delle Piccole Sorelle dei Poveri, poste sotto la direzione spirituale dell'Ordine Ospedaliero di San Giovanni di Dio. L'istituto ottenne l'approvazione diocesana nel 1852 e quella della Santa Sede nel 1854, arrivando a contare oltre 2000 religiose in pochi anni.\nLa fondatrice, che intanto aveva adottato il nome religioso di Maria della Croce, venne presto destituita dal suo ruolo di Superiora dell'istituto, e trascorse il resto della sua vita svolgendo il ruolo di questuante: con il denaro raccolto, acquist\u00f2 l'ex monastero di La Tour Saint-Joseph, presso Saint-Pern, che divenne la casa madre della congregazione.\nCulto.\nRiconosciutane l'eroicit\u00e0 delle virt\u00f9, la Santa Sede le ha attribuito il titolo di Venerabile il 13 luglio del 1979: papa Giovanni Paolo II l'ha beatificata il 3 ottobre 1982 in Piazza San Pietro a Roma.\nIl 6 dicembre, il Papa Benedetto XVI ha firmato il decreto di riconoscimento di un secondo miracolo attribuito all'intercessione della donna, preludio al processo di canonizzazione.\nIl suo nome \u00e8 presente nel Martirologio Romano, al giorno 29 agosto.\nL'11 ottobre 2009 papa Benedetto XVI l'ha proclamata santa."}
{"id": "1439669", "revid": "1428919", "url": "https://it.wikipedia.org/wiki?curid=1439669", "title": "Alexander John Mackenzie Stuart", "text": "Fu il primo giudice di nazionalit\u00e0 britannica alla Corte di Giustizia Europea in Lussemburgo, della quale in seguito divenne anche Presidente.\nBiografia.\nNacque in una famiglia vocata agli studi giuridici. Figlio di un membro del \"King's Counsel\" e professore di diritto scozzese presso l'universit\u00e0 di Aberdeen, visse la sua giovinezza negli anni in cui l'Europa fu sconvolta dal secondo conflitto mondiale.\nNel 1942 diviene ufficiale, svolger\u00e0 servizio attivo fino al 1947, impegnato nella costruzione di ponti nel Nord Europa.\nData 1951 l'ammissione alla facolt\u00e0 giuridica di Edimburgo, spos\u00f2 Anne Millar nel 1952, matrimonio da cui nacquero quattro figlie.\nCarriera.\nSvolta con successo l'attivit\u00e0 di avvocato e giudice in Scozia, divenne giudice della Corte di Giustizia Europea nel gennaio 1973, dal 10 aprile 1984 fu presidente della stessa, incarico portato a termine il 6 ottobre 1988."}
{"id": "1439671", "revid": "289247", "url": "https://it.wikipedia.org/wiki?curid=1439671", "title": "Museo pedag\u00f3cico", "text": ""}
{"id": "1439672", "revid": "1873017", "url": "https://it.wikipedia.org/wiki?curid=1439672", "title": "Karate gi", "text": " \u00e8 il nome giapponese per la divisa da allenamento del karate.\nIl karategi \u00e8 in qualche modo simile al in quanto ne condivide l'origine comune, tuttavia il materiale e il taglio del vestito sono generalmente pi\u00f9 leggeri e cadono pi\u00f9 larghi. A causa della natura dell'allenamento del Karate (che pone l'accento sul colpire, il calciare e un pi\u00f9 limitato assortimento di proiezioni rispetto al Judo), il karategi si \u00e8 evoluto in modo da massimizzare velocit\u00e0 e mobilit\u00e0 senza la necessit\u00e0 di un materiale ruvido e resistente come quello richiesto per le prese e le proiezioni nel judo.\nTuttavia i karategi pi\u00f9 economici sono spesso tagliati da un tessuto leggero simile ad una camicia estiva. Questi karategi si rompono facilmente e tendono ad aderire alla pelle di chi li indossa, causando fastidi a seguito di eccessiva sudorazione.\nLa maggior parte dei karategi di qualit\u00e0 sono tagliati da un tessuto di cotone in grado di resistere ad un considerevole ammontare di maltrattamenti senza ridurre la mobilit\u00e0 del karateka. Tipicamente questi karategi usano tessuti di cotone di almeno 280 grammi, e possono resistere alle applicazioni pi\u00f9 dure.\nI praticanti pi\u00f9 avanzati sembrano favorire tessuti ancora pi\u00f9 pesanti: tessuti di cotone da 340 o 390 grammi sono di solito la norma, alcuni produttori offrono materiali da 450 grammi, e alcuni produttori aggiungono un processo nella produzione per pettinare i tessuti di cotone e renderli pi\u00f9 confortevoli. Nonostante il peso maggiore di questi capi, molti praticanti esperti li preferiscono per la maggiore durata e la maggiore resistenza al sudore. Non \u00e8 raro che chi pratica arti marziali si senta pi\u00f9 rinfrescato usando un karategi pi\u00f9 pesante rispetto ai karategi pi\u00f9 economici (a cui spesso ci si riferisce come \"karategi dello spessore della carta\").\nDifferenti stili di Karate hanno leggere differenze nelle uniformi anche se il design di base \u00e8 lo stesso; differiscono solo per la lunghezza delle maniche, delle gambe e delle falde dell'uwagi (la giacca). Molti karateka tendono a indossare la loro obi (cintura) molto pi\u00f9 lunga dei judoka o di praticanti di altre arti marziali.\nI karategi a volte sono usati per praticare altre arti, come il jujutsu; quando i praticanti sono ancora giovani e in crescita, la minor durata dei karategi rispetto ai judogi non ha molta importanza e la scelta del karategi risulta pi\u00f9 economica.\nIl Karategi.\nIl karategi \u00e8 composto da una giacca (detta uwagi) e dai pantaloni; sopra la giacca viene legata la cintura, di colore diverso in base al grado del praticante.\nLa giacca generalmente resta aperta sul petto per una maggiore comodit\u00e0 e resta larga sulle spalle per non aderire troppo alla pelle, ha delle ampie falde frontali che si incrociano e si legano sui fianchi tramite delle apposite stringhe.\nI pantaloni sono generalmente corti (per una maggiore comodit\u00e0, spesso si fermano a met\u00e0 tra il ginocchio e il piede) e larghi per non aderire troppo alle gambe, vengono sostenuti da una loro cintura o negli esemplari pi\u00f9 moderni da una fascia elastica\nGli uomini indossano sotto al karategi solo la biancheria intima, le donne sotto la giacca indossano una maglietta o un top, pi\u00f9 le eventuali protezioni per il seno\nStoria.\nIl karategi si \u00e8 sviluppato dal Judogi. Quando Gichin Funakoshi tenne una dimostrazione di karate in Giappone al \"K\u014dd\u014dkan\" vestiva ancora il tradizionale judo gi.\nIn origine, prima che si diffondessero le scuole di karate, non esisteva una vera e propria uniforme, ma ognuno si vestiva come preferiva, con gli indumenti quotidiani o anche solo con la biancheria intima."}
{"id": "1439673", "revid": "767487", "url": "https://it.wikipedia.org/wiki?curid=1439673", "title": "Questlove", "text": "\u00c8 il batterista del gruppo hip-hop The Roots ed ha prodotto artisti come Common, D'Angelo e, recentemente, anche Al Green.\nBiografia.\nGli inizi.\nSuo padre, Lee Andrews, \u00e8 stato il leader dei Lee Andrews &amp; the Hearts, uno dei pi\u00f9 grandi gruppi doo-wop degli anni cinquanta. Durante l'infanzia i suoi genitori non vollero mai affidarlo ad una babysitter preferendo portarlo sempre con loro anche in tour. In questo modo crebbe nei backstages degli spettacoli di doo-wop e inizi\u00f2 a familiarizzare con la batteria: all'et\u00e0 di due anni inizi\u00f2 a suonarla, a sette anni inizi\u00f2 a suonare in pubblico e a 13 anni divenne gi\u00e0 un direttore musicale.\nAl fine di sviluppare e consolidare le sue doti artistiche i suoi genitori lo iscrissero alla \"Philadelphia High School for the Creative and Performing Arts\". Durante gli anni di studio fond\u00f2, con il suo amico Tariq Trotter (Black Thought), una band chiamata \"The Square Roots\" (pi\u00f9 tardi il nome perse l'aggettivo \"square\"). Fra i suoi compagni di classe alla \"Philadelphia High School for the Creative and Performing Arts\" ci furono Boyz II Men, il bassista jazz Christian McBride e l'organista jazz Joey DeFrancesco.\nQuestlove inizi\u00f2 a suonare in South Street a Filadelfia (vicino al Greenwich Village) usando la batteria mentre Tariq rimava sui suoi ritmi.\nLa carriera da professionista.\nLa formazione dei Roots venne presto completata con Questlove alla batteria, Tariq Trotter e Malik B alle voci, Josh Abrams (Rubber Band) al basso (venne poi sostituito da Leonard Hubbard nel 1994) e Scott Storch alle tastiere. Nel 1993 durante uno show in Germania registrarono il loro primo album \"Organix\", distribuito poi dalla Relativity Records.\nNel 2006 collabora con il cantante italiano Zucchero Fornaciari per la registrazione del brano \"Un kilo\", contenuto nell'album \"Fly\" del bluesman reggiano. Ha lavorato anche con Macy Gray, Amy Winehouse, Corinne Bailey Rae, Nikka Costa e Paolo Nutini."}
{"id": "1439674", "revid": "287204", "url": "https://it.wikipedia.org/wiki?curid=1439674", "title": "Sarraceniaceae", "text": "Sarraceniaceae \u00e8 una famiglia di piante carnivore appartenente all'ordine Nepenthales.\nTassonomia.\nSecondo la classificazione Cronquist le sarraceniacee appartengono all'ordine Nepenthales, mentre la classificazione APG mantiene il nome della famiglia, ma la attribuisce all'ordine Ericales.\nAlla famiglia Sarraceniaceae vengono ascritte 25 specie suddivise in tre generi:\nMorfologia.\nPresentano delle foglie modificate, che formano delle strutture tubulari, chiamate ascidi, colme di acqua ed enzimi digestivi (o batteri simbionti in \"Darlingtonia\"). Gli ascidi agiscono come trappole per attirare, catturare ed uccidere gli insetti da cui ricavano le sostanze nutritive mediante la digestione delle proteine.\nGli ascidi si sviluppano per mezzo di rizomi sotterranei e in genere durante la stagione invernale si riducono, diventando pi\u00f9 bassi e meno efficienti.\nLa maggior parte delle sarraceniacee hanno ascidi alti e stretti, che crescono verticalmente. \"Sarracenia purpurea\" presenta ascidi corti e bulbosi e che crescono vicino al terreno, mentre in Sarracenia psittacina gli ascidi si accrescono orizzontalmente.\nDistribuzione e habitat.\nI generi \"Sarracenia\" e \"Darlingtonia\" sono endemici dell'America del Nord, mentre \"Heliamphora\" \u00e8 nativa del Sud America.\nTutte vivono in suoli acidi e poveri di nutrienti, come le torbiere."}
{"id": "1439697", "revid": "711028", "url": "https://it.wikipedia.org/wiki?curid=1439697", "title": "Luigi Galleani", "text": "Biografia.\nDivenuto anarchico quando era studente di legge all'Universit\u00e0 di Torino, sotto la minaccia di procedimenti giudiziari si rifugi\u00f2 in Francia, dove visse dal 1880 al 1900. Espulso dalla Francia per aver preso parte a una manifestazione di protesta, si trasfer\u00ec in Svizzera, dove frequent\u00f2 il geografo anarchico francese \u00c9lis\u00e9e Reclus, che aiut\u00f2 nella stesura della \u00abNouvelle G\u00e9ographie Universelle\u00bb.\nPer aver partecipato, insieme con studenti dell'Universit\u00e0 di Ginevra, a una commemorazione dei \"Martiri di Haymarket\", anarchici giustiziati a Chicago nel 1887, fu espulso dalla Svizzera e torn\u00f2 in Italia, venendovi arrestato nel 1895 e confinato a Pantelleria da dove riusc\u00ec a fuggire nel 1900, trovando rifugio in Egitto. Qui visse un anno finch\u00e9, minacciato di estradizione, si trasfer\u00ec a Londra e di qui s'imbarc\u00f2 per gli Stati Uniti, dove giunse nell'ottobre del 1901, un mese dopo che l'anarchico statunitense di origine polacca Leon Czolgosz aveva ucciso il presidente William McKinley.\nStabilitosi a Paterson, nel New Jersey, una cittadina dove era una numerosa colonia di immigrati anarchici, Galleani divenne capo redattore della rivista anarchica \u00abLa Questione Sociale\u00bb, appoggiando gli scioperi dei lavoratori della seta di Paterson nel 1902 e venendo ferito dalla polizia che spar\u00f2 sugli scioperanti. Sotto minaccia di arresto, fugg\u00ec in Canada ma ritorn\u00f2 clandestinamente nel 1903 negli Stati Uniti, stabilendosi a Barre, nel Vermont e fondandovi, il 6 giugno, il periodico anarchico \u00abCronaca Sovversiva\u00bb, diretta per qualche mese dallo scultore italiano Carlo Abate, qui emigrato alla fine dell'Ottocento, che disegn\u00f2 anche la testata del settimanale.\nUna polemica giornalistica con Giacinto Menotti Serrati, socialista e redattore de \u00abIl Proletario\u00bb di New York, rivelando alle autorit\u00e0 americane la sua identit\u00e0, gli procur\u00f2 l'estradizione nel New Jersey e il processo a Paterson nel mese di aprile 1907 nel quale fu tuttavia assolto - uno degli scioperanti di allora fu condannato a morte. Tornato a Barre, riprese l'attivit\u00e0 di pubblicista. In Italia, l'ex-anarchico e ora socialista Francesco Saverio Merlino aveva, in un'intervista pubblicata nel giugno 1907 dal quotidiano torinese \"La Stampa\" con il titolo \"La fine dell'anarchismo\", proclamato la prossima scomparsa dell'anarchismo, da lui considerato una dottrina ormai sorpassata e priva di validi teorici.\nGalleani ne prese spunto per rispondere sulla sua \u00abCronaca sovversiva\u00bb con diversi articoli - che poi saranno raccolti in volume dal titolo \u00abLa fine dell'Anarchismo?\u00bb - in cui sostenne la validit\u00e0 e la vitalit\u00e0 delle teorie anarchiche. Nel 1912 si trasfer\u00ec a Lynn (Massachusetts), continuandovi la pubblicazione del suo periodico nel quale denunci\u00f2, nel 1914, la guerra, polemizzando con l'anarchico principe Kropotkin, favorevole alla guerra a fianco dell'Intesa. L'entrata in guerra degli Stati Uniti, nell'aprile del 1917, gli procur\u00f2 l'arresto con l'accusa di disfattismo, la chiusura del giornale e, il 24 giugno 1919, l'espulsione dal paese, dove fu costretto a lasciare la moglie e i quattro figli, con l'estradizione in Italia. Stabilitosi a Torino, Galleani riprese la pubblicazione della \u00abCronaca sovversiva\u00bb.\nCon l'avvento del fascismo, la rivista fu soppressa ed egli fu arrestato e condannato a quattordici mesi di reclusione. Tornato in libert\u00e0, collabor\u00f2 con la rivista anarchica pubblicata in America in lingua italiana \u00abL'Adunata dei Refrattari\u00bb. Nuovamente arrestato nel novembre 1926, fu prima confinato a Lipari e poi, per insulti a Mussolini, condannato a sei mesi di reclusione che scont\u00f2 nel carcere di Messina. Liberato per motivi di salute nel febbraio del 1930. Galleani fu inviato in soggiorno obbligato nel piccolo paese di Caprigliola, nel comune di Aulla (provincia di Massa-Carrara), dove mor\u00ec l'anno dopo, a settanta anni, per un attacco di cuore. Di Galleani e dei suoi compagni ne ha un ricordo Francesco Leone uno dei capi degli Arditi del Popolo operanti a Biella, Vercelli e Novara nel periodo inerente agli attacchi degli squadristi fascisti nel Vercellese.\nOpere scritte.\nLuigi Galleani scrisse in diversi giornali e pubblicazioni anarchiche (tra queste \u00abLa Boje!\u00bb, \u00abI Morti\u00bb, \u00abLa Questione Sociale\u00bb, \u00abCronaca Sovversiva\u00bb, \u00abL'Agitatore\u00bb, \u00abVolont\u00e0\u00bb). Di \u00abCronaca Sovversiva\u00bb fu redattore per tutta la durata di pubblicazione del giornale. Per firmare gli articoli, oltre al proprio nome, impieg\u00f2 anche innumerevoli pseudonimi. Tra questi si ricordano Mentana, Stenko Razine, Free-lancer, L'Eretico, Mariuzza, G. Pimpino, El vecc, Minin. La maggior parte dei libri pubblicati a firma di Galleani raccolgono articoli e scritti pubblicati nel giornale \u00abCronaca Sovversiva\u00bb. "}
{"id": "1439700", "revid": "767487", "url": "https://it.wikipedia.org/wiki?curid=1439700", "title": "Remo e Romolo - Storia di due figli di una lupa", "text": "Remo e Romolo - Storia di due figli di una lupa \u00e8 un film del 1976 diretto da Mario Castellacci e Pier Francesco Pingitore. \nTrama.\nRomolo e Remo vengono abbandonati nel fiume Tevere e vengono quindi allattati ed allevati dalla prostituta Lupa. Da grande, Romolo con il suo fratello minore lotta in continuazione con i vicini volgari per la conquista del territorio ed un giorno decide di fondare Roma e nell'intento uccide Remo. Divenuto re della citt\u00e0, Romolo governa affiancato da concubine e dalle donne del popolo dei sabini tra gozzovigli e feste di palazzo molto belle\nCuriosit\u00e0.\nA circa met\u00e0 pellicola, nel momento in cui i due fratelli stanno decidendo di fondare Roma, Romolo recita: \"Sul palatino ha da fa' er palazzo! Perch\u00e9 io so' io e voi nun siete un cazzo!\". La frase \u00e8 una citazione da \"Li soprani der monno vecchio\" di Giuseppe Gioachino Belli, ripresa successivamente nel \"Marchese del Grillo\" con Alberto Sordi.\nBombolo alla sua prima prova cinematografica compare nei panni di Pappo un cittadino romano.\nPer Gabriella Ferri sar\u00e0 la sua unica prova da attrice cinematografica.\nCitazioni.\nNumerose sono le citazioni e i riferimenti al fascismo."}
{"id": "1439708", "revid": "767487", "url": "https://it.wikipedia.org/wiki?curid=1439708", "title": "Chryse Planitia", "text": "La Chryse Planitia (in greco \"Pianura dorata\") \u00e8 una pianura relativamente liscia e circolare situata a nord della regione equatoriale di Marte, vicino alla regione di Tharsis.\nHa un diametro di 1500\u00a0km e si trova a 2,5\u00a0km al di sotto dell'altitudine media della superficie di Marte.\n\u00c8 considerato un antico bacino d'impatto e ha molte caratteristiche in comune con i mari lunari, come ad esempio i dorsa.\nAl suo interno la densit\u00e0 di crateri compresi tra i 100 e 2000 metri di diametro \u00e8 circa la met\u00e0 di quella media nei mari lunari.\nLa Chryse Planitia mostra evidenze di passate erosioni d'acqua, ed \u00e8 l'estremit\u00e0 finale di molti canali provenienti dalle colline del sud, dalle Valles Marineris e dai fianchi montuosi della regione di Tharsis.\n\u00c8 stato quindi ipotizzato che in passato, durante l'Esperiano o l'Amazzoniano, il bacino Chryse contenesse un grosso lago. Il bacino Chryse non \u00e8 chiuso, ma si apre nel Bacino del polo nord, quindi, se era presente un oceano, Chryse sarebbe stata una grande baia.\nEsplorazione.\nNel 1976 il lander della Viking 1 \u00e8 atterrato nella Chryse Planitia, ma non vicino ai canali di uscita e quindi non vide alcuna caratteristica fluviale.\nNel 1997 il Mars Pathfinder \u00e8 atterrato nell'Ares Vallis, uno dei canali che sboccano nella Chryse Planitia."}
{"id": "1439709", "revid": "767487", "url": "https://it.wikipedia.org/wiki?curid=1439709", "title": "La battaglia di El Alamein", "text": "La battaglia di El Alamein \u00e8 un film del 1969 diretto da Giorgio Ferroni.\nTrama.\nEstate 1942: le truppe italotedesche guidate da Rommel avanzano in Africa, costringendo alla ritirata l'8\u00aa armata britannica. Succeduto ad Auchinleck, quando questi era riuscito a bloccare i tedeschi davanti a El Alamein, Montgomery attende il momento favorevole per la controffensiva.\nI due fratelli Claudio e Giorgio Borri sono sul posto. Il primo \u00e8 un maresciallo dei Bersaglieri motociclisti, affabile e moderato; il secondo \u00e8 invece un tenente della Divisione Folgore. I due si incontrano per caso al fronte e collaborano fino alla morte di Giorgio e alla resa di Claudio agli inglesi di Bernard Law Montgomery, i quali concedono ai folgorini superstiti l'onore delle armi."}
{"id": "1439710", "revid": "24823", "url": "https://it.wikipedia.org/wiki?curid=1439710", "title": "Campochiaro (scacchi)", "text": ""}
{"id": "1439711", "revid": "306862", "url": "https://it.wikipedia.org/wiki?curid=1439711", "title": "Nerone (film 1976)", "text": ""}
{"id": "1439718", "revid": "767487", "url": "https://it.wikipedia.org/wiki?curid=1439718", "title": "John Adshead", "text": "Da commissario tecnico guid\u00f2 la alla prima qualificazione di sempre alla fase finale del campionato mondiale di calcio, in Spagna nel 1982\nCarriera.\nGiocatore.\nEsord\u00ec in campionato con la maglia dell'Exeter City. La sua carriera da calciatore fin\u00ec a 22 anni.\nAllenatore.\nDa tecnico cominci\u00f2 ad allenare nel 1970 in Australia e dopo sei anni, nel 1976, si trasfer\u00ec in Nuova Zelanda, nel Manurewa, vicino ad Auckland, e vinse 6 trofei tra cui la Chattam Cup.\nNel 1979 venne chiamato ad allenare la Nazionale neozelandese e centr\u00f2 una storica qualificazione alla fase finale del Campionato mondiale di calcio 1982 battendo nello spareggio la per 2-1.\nLasciata la Nazionale nel 1983, smise di allenare per alcune stagioni e fece ritorno in Nazionale nel 1987. Dopo aver fallito la qualificazione ai Campionato mondiale di calcio 1990 ad opera della Nazionale israeliana torn\u00f2 ad allenare in Australia a Perth e successivamente and\u00f2 ad allenare in Oman, prima di far ritorno in Nuova Zelanda con il New Zealand Knights nel 2005-2006, un'esperienza tutt'altro che positiva.\nNel 2006 dopo il fallimento decise di ritirarsi dal mondo del calcio."}
{"id": "1439719", "revid": "24823", "url": "https://it.wikipedia.org/wiki?curid=1439719", "title": "Camposcuro (scacchi)", "text": ""}
{"id": "1439730", "revid": "1573940", "url": "https://it.wikipedia.org/wiki?curid=1439730", "title": "Su (kana)", "text": "\u3059 in hiragana o \u30b9 in katakana \u00e8 un kana giapponese e rappresenta una mora. La sua pronuncia \u00e8 . Talvolta pu\u00f2 essere pronunciato solo ."}
{"id": "1439731", "revid": "186283", "url": "https://it.wikipedia.org/wiki?curid=1439731", "title": "\u30b9", "text": ""}
{"id": "1439732", "revid": "186283", "url": "https://it.wikipedia.org/wiki?curid=1439732", "title": "\u3059", "text": ""}
{"id": "1439734", "revid": "287204", "url": "https://it.wikipedia.org/wiki?curid=1439734", "title": "Ze Elias", "text": ""}
{"id": "1439750", "revid": "767487", "url": "https://it.wikipedia.org/wiki?curid=1439750", "title": "Ciao marziano", "text": "Ciao marziano \u00e8 un film del 1980 scritto e diretto da Pier Francesco Pingitore. \u00c8 una commedia satirica fantascientifica interpretata dal comico Pippo Franco e vagamente ispirata al racconto \"Un marziano a Roma\" del 1954 di Ennio Flaiano (non accreditato), da cui era stata tratta una commedia teatrale nel 1960 che ebbe in seguito una trasposizione per la tv nel 1983.\nTrama.\nDallo spazio giunge a Roma un buffo alieno esploratore di nome Bix, dall'aspetto umano, la pelle verde, l'italiano imperfetto e provvisto di super poteri. Il suo primo contatto \u00e8 la prostituta Maddalena per presto diventare noto alla gente comune come al mondo politico, convinti della sua venuta salvifica, salvo un ripensamento per delle sue affermazioni e stramberie, al punto da volerlo mettere in cattiva luce.\nBix a tal punto usa i suoi poteri per far dire la verit\u00e0 a tutti gli abitanti della Terra, compresi i personaggi pubblici e capi di Stato, costretti a delle esternazioni pubbliche imbarazzanti. L'alieno viene citato in giudizio con l'accusa di terrorismo sicch\u00e9 decide di ripartire, ma il computer dell'astronave, dal quale riceve direttive superiori, lo estromette e l'astronave esplode. Gli abitanti di Roma accorrono trovandolo emergere dai rottami completamente cambiato, con aspetto umano e dizione romanesca, finalmente integrato e ben voluto dalla collettivit\u00e0."}
{"id": "1439752", "revid": "153389", "url": "https://it.wikipedia.org/wiki?curid=1439752", "title": "Gran Britannia", "text": ""}
{"id": "1439753", "revid": "114466403", "url": "https://it.wikipedia.org/wiki?curid=1439753", "title": "Eden (Luna Sea)", "text": "Eden \u00e8 il terzo album dei Luna Sea ad essere pubblicato da un'etichetta discografica major, la Universal, nel 1993."}
{"id": "1439757", "revid": "123108691", "url": "https://it.wikipedia.org/wiki?curid=1439757", "title": "Dionigi l'Areopagita", "text": "Biografia.\nDionigi ci \u00e8 noto esclusivamente dalla testimonianza degli Atti (): nel racconto neotestamentario Paolo si trova ad Atene, ha fatto un giro della citt\u00e0 e viene interrogato dai filosofi epicurei e stoici. Lo portano all'Areopago, chiedendo un chiarimento della sua predicazione\nLa predicazione di Paolo cerca di adattare il messaggio di Cristo al pubblico di filosofi. Questo non si oppone fino a quando Paolo parla della risurrezione:\nSecondo Dionigi di Corinto e Eusebio di Cesarea, Dionigi divenne vescovo di Atene.\nAlcuni secoli pi\u00f9 tardi, il \"Corpus Dionysianum\", una serie di scritti di natura mistica, fu scritto sotto lo pseudonimo di \"Dionigi l'Areopagita\"; il suo autore \u00e8 oggi noto come Pseudo-Dionigi.\nCulto.\nIl santo \u00e8 patrono delle citt\u00e0 di Atene e di Crotone. La sua festa \u00e8 celebrata il 3 ottobre.\nNel cinema.\nNel film del 2004 \"Hellboy\" diretto da Guillermo del Toro, al minuto 28' e 44\" circa, San Dionigi l'Areopagita viene nominato come \"il Santo che scaccia i demoni\", indicando una statua che rappresenta il Santo come reliquiario che trattiene l'entit\u00e0 \"Samael, segugio infernale\"."}
{"id": "1439758", "revid": "23117", "url": "https://it.wikipedia.org/wiki?curid=1439758", "title": "Jos\u00e9 Elias Moedim J\u00fanior", "text": ""}
{"id": "1439759", "revid": "23117", "url": "https://it.wikipedia.org/wiki?curid=1439759", "title": "Jose Elias Moedim Junior", "text": ""}
{"id": "1439760", "revid": "122161008", "url": "https://it.wikipedia.org/wiki?curid=1439760", "title": "Tsu (kana)", "text": "\u3064 in hiragana o \u30c4 in katakana \u00e8 un kana giapponese e rappresenta una mora. La sua pronuncia \u00e8 \"\".\nQuesto kana non deve essere confuso con il sokuon che utilizza lo stesso grafema, anche se di dimensione inferiore, e che ha utilizzi differenti.\nScrittura.\n\u30c4"}
{"id": "1439761", "revid": "339392", "url": "https://it.wikipedia.org/wiki?curid=1439761", "title": "Il grinta", "text": ""}
{"id": "1439763", "revid": "186283", "url": "https://it.wikipedia.org/wiki?curid=1439763", "title": "\u30c4", "text": ""}
{"id": "1439764", "revid": "1305772", "url": "https://it.wikipedia.org/wiki?curid=1439764", "title": "Raffaele Vessichelli", "text": "Biografia.\nUfficiale dell'Arma dei Carabinieri, durante la seconda guerra mondiale, con il grado di Tenente viene decorato di Medaglia di Bronzo al Valor Militare per la valorosa azione di resistenza opposta a Monterotondo contro l'attacco sferrato la mattina del 9 settembre 1943 da oltre 800 paracadutisti tedeschi, appartenenti al II Battaglione del VI Reggimento, al comando del Maggiore Walter Gericke all'indomani dell'armistizio dell'8 settembre 1943\nSolo di recente, nel 2013, in occasione del 70\u00ba anniversario della battaglia di Monterotondo, la ricorrenza diventa momento di ricerca e approfondimento ed entra tra gli eventi di rilevanza della storiografia nazionale\nSuccessivamente catturato, viene deportato (uno dei 650.000 Internati Militari Italiani) nel campo di concentramento di Biala Podlaska in Polonia.\nEntra per concorso in magistratura, prestando servizio per quasi tutta la lunga carriera durata oltre 46 anni, alla Procura della Repubblica presso il Tribunale di Roma prima come sostituto procuratore poi come Procuratore aggiunto. \nNegli ultimi anni di carriera viene nominato Procuratore Generale presso la Corte d'Appello di L'Aquila. \nNel 1990 viene insignito dell'onorificenza di Cavaliere di Gran Croce dell'Ordine al Merito della Repubblica Italiana.\nDopo lunga malattia, muore a Roma il 14 aprile del 1990 , lasciando la moglie Maria Concetta Mele ed i figli Maria Vessichelli, magistrato ed Aurelio Vessichelli, avvocato dello Stato."}
{"id": "1439766", "revid": "186283", "url": "https://it.wikipedia.org/wiki?curid=1439766", "title": "\u3064", "text": ""}
{"id": "1439776", "revid": "767487", "url": "https://it.wikipedia.org/wiki?curid=1439776", "title": "Brandon Reilly", "text": "\u00c8 l'attuale cantante dei \"Nightmare of You\" ed \u00e8 un ex dei \"The Movie Life\" e dei \"The Rookie Lot\", dei quali ha fatto parte dal 1998 al 2004.\nVita privata.\nSuo fratello, Travis, fa parte della band hardcore punk This Is Hell. \u00c8 sposato da novembre del 2009 con Daniela. Risiedono nell'East Village, a Manhattan."}
{"id": "1439777", "revid": "767487", "url": "https://it.wikipedia.org/wiki?curid=1439777", "title": "Gole ruggenti", "text": "Gole ruggenti \u00e8 un film del 1992 diretto da Pier Francesco Pingitore. La pellicola narra di un'ipotetica settimana di preparazione della pi\u00f9 importante gara canora italiana, chiaramente ispirata al Festival di Sanremo sebbene non venga mai citato esplicitamente. Molti dei protagonisti, tra cui Pippo Franco, sono gli stessi comici del Bagaglino.\nTrama.\nIl conduttore Paolo Galli, incaricato di presentare un'importante gara canora, \u00e8 costantemente sull'orlo d'una crisi di nervi, tra problemi familiari e lavorativi, che s'intrecciano con cantanti raccomandati da politici, presentatrici e vallette con amanti al seguito, capricci delle primedonne e strani giochi di potere del produttore esecutivo Panebianco.\nCritica.\nIl \"Corriere della Sera\" ne ha sottolineato la \u00abcomicit\u00e0 grossolana\u00bb, \"MyMovies\" ha riconosciuto chiari intenti satirici al Festival di Sanremo e \"FilmTV\" ha evidenziato la riproposizione filmica della solita comicit\u00e0 del Bagaglino.\nCuriosit\u00e0.\nNel film la cantante Pat Rubino, interpretata da Jo Squillo, viene squalificata dal Festival perch\u00e9 la sua canzone, \"Timido\", risulta non inedita: nel 1992, anno in cui usc\u00ec nelle sale \"Gole ruggenti\", una situazione analoga si verific\u00f2 realmente nei confronti della Squillo, esclusa dal Festival di Sanremo perch\u00e9 il suo brano \"Me gusta il movimento\" era gi\u00e0 stato presentato al pubblico.\nAlcuni cantanti in gara sono tali anche nella vita reale; tra questi un giovane Tony Tammaro, cantautore comico napoletano, che canta \"Patrizia\", brano di successo tratto dall'album \"Prima cassetta di musica tamarra\" del 1989."}
{"id": "1439778", "revid": "1793900", "url": "https://it.wikipedia.org/wiki?curid=1439778", "title": "Museo Picasso (Malaga)", "text": "Il Museo Picasso M\u00e1laga \u00e8 un museo spagnolo interamente dedicato alle opere di Pablo Picasso. Il museo, che raccoglie in esposizione permanente oltre 200 opere dell'artista, \u00e8 stato inaugurato il 27 ottobre 2003 nel \"Palacio de Buenavista\" di Malaga ed \u00e8 oggi una delle principali attrazioni culturali della citt\u00e0.\nStoria e descrizione.\nNel 1996 la \"Junta de Andaluc\u00eda\" (l'istituzione di autogoverno della comunit\u00e0 autonoma dell'Andalusia) acquis\u00ec il Palazzo dei conti di Buenavista, gi\u00e0 \"Museo Provincial de Bellas Artes\", per trasformarlo nel primo museo di Picasso allestito nella sua citt\u00e0 natale. Il 21 ottobre 1997 venne costituita la Fondazione Museo Picasso, di carattere culturale e privato, mediante il quale Christine Ruiz Picasso e Bernard Ruiz Picasso, eredi del pittore, donarono 155 opere dell'artista (tra pitture, disegni, sculture, ceramiche e incisioni) alla \"Junta\", che in cambio si impegn\u00f2 ad esporle nel Palazzo dei conti di Buenavista per un periodo di 50 anni. Gli stessi eredi misero inoltre a disposizione del museo ulteriori 49 opere di Picasso.\nLe successive opere di restauro ed ammodernamento del palazzo portarono alla scoperta di antichi resti fenici, romani e arabi, che - integrati nella nuova costruzione - possono essere ammirati nei sotterranei del museo.\nLa prima direttrice del museo \u00e8 stata Carmen Gim\u00e9nez, gi\u00e0 promotrice di due esposizioni su Picasso, organizzate sempre a M\u00e1laga negli anni novanta del secolo scorso. Il museo ospita anche una libreria, il cui fulcro \u00e8 la collezione Bernardo Sofovich, che consiste di 800 opere su Picasso.\nNel 2006 il Museo Picasso M\u00e1laga \u00e8 stato il secondo museo pi\u00f9 visitato dell'intera Andalusia (342.824 visitatori), venendo superato solo dal \"Museo Taurino de la Real Maestranza de Caballer\u00eda\" a Ronda."}
{"id": "1439780", "revid": "268129", "url": "https://it.wikipedia.org/wiki?curid=1439780", "title": "Seconda Milizia", "text": "Seconda Milizia \u00e8 una serie di quattro francobolli emessi dalle Poste del Regno d'Italia il primo marzo del 1928, come emissione commemorativa con sovrapprezzo a favore della cassa di previdenza della Milizia Volontaria per la Sicurezza Nazionale.\nNotizie storiche.\nLa serie di 4 francobolli fu emessa con sovrapprezzo a favore della Milizia Volontaria per la Sicurezza Nazionale ed era composta da un valore da 30 c. + 10 c. in violetto chiaro e nero raffigurante Castel Sant'Angelo; un valore da 50 c. + 20 c. in verde ed ardesia e raffigurante l'Acquedotto Claudio; un valore da 1,25 Lire + 50 c. in azzurro e nero con veduta del Campidoglio ed infine un valore in rosso scarlatto e nero da 5 Lire + 2 Lire con la Piazza del Popolo di Roma.\nIl 4 marzo del 1929 fu emessa una seconda serie con colori diversi dove il violetto fu sostituito dal rosso, il verde dal viola, il blu dal bruno ed il rosso scarlatto dal verde oliva, che doveva essere usata nelle colonie dopo essere stata appositamente soprastampata. Ma una serie di quattro fogli diversi da cinquanta esemplari l'uno non fu soprastampata per errore e questa scarsa tiratura ha reso l'emissione in colori diversi una delle serie pi\u00f9 rare della filatelia italiana del periodo moderno. Non sono per\u00f2 note affrancature eseguite con questi ultimi valori."}
{"id": "1439785", "revid": "402993", "url": "https://it.wikipedia.org/wiki?curid=1439785", "title": "Jerome Allen", "text": "Carriera.\nGiocatore.\nInizi\u00f2 a giocare nella nat\u00eca Filadelfia (Pennsylvania), praticando anche il football americano e cimentandosi nella boxe. Frequent\u00f2 la Penn University, laureandosi in \"strategic management\". Ancora oggi \u00e8 il leader di ogni epoca a Penn per assist (505) e recuperi (165) ed \u00e8 il quinto realizzatore di tutti i tempi (1488 punti in quattro anni). Nel suo ultimo anno di NCAA, 1994-95, venne nominato Ivy Player of the Year, chiudendo con 14,1 punti e 5,8 assist di media a partita, e fu inoltre inserito per tre stagioni nel miglior quintetto della Ivy League.\nScelto dai Minnesota Timberwolves al secondo giro al draft NBA 1995, disput\u00f2 con la squadra di Kevin Garnett 41 partite, registrando 2,6 punti a partita. Diventato free agent a met\u00e0 stagione, fin\u00ec agli Indiana Pacers per l'ultima parte del campionato 1995-96. Nella stagione successiva si divise tra i Pacers e i Denver Nuggets, rimanendo per\u00f2 ai margini della rotazione dei giocatori.\nNella stagione 1998-99, dopo una comparsata ai Milwaukee Bucks, vol\u00f2 in Europa per giocare con il Limoges nel campionato francese.\nNel 2000 approd\u00f2 per la prima volta in Italia vestendo la maglia di Roma, sfiorando i 15 punti di media e aggiungendoci 5,6 rimbalzi e 4,6 assist. Rimase nella capitale per un altro anno, prima di passare alla Snaidero Udine per una stagione. Da qui il trasferimento a Napoli, dove rester\u00e0 nel biennio 2003-2005 centrando entrambe le volte l'obiettivo play-off coi partenopei. Nell'estate 2005 avvenne il ritorno in canotta udinese, che vest\u00ec per ulteriori due anni e mezzo, intervallati dalle due brevi parentesi in Russia alla Dinamo San Pietroburgo (che lasci\u00f2 senza poter disputare nemmeno una partita a causa del ritiro della squadra per problemi economici) e in Grecia al PAOK Salonicco.\nIl 31 ottobre 2008 venne ufficializzato l'accordo con il Veroli Basket, squadra del campionato italiano di Legadue dove sostitu\u00ec fino all'8 febbraio 2009 il playmaker Dawan Robinson. Il 12 febbraio 2009 firm\u00f2 il suo terzo ritorno tra le file della Snaidero Pallalcesto Amatori Udine dove cerc\u00f2 l'impresa di raggiungere una difficilissima salvezza, senza riuscirci.\nNel febbraio del 2009 venne inserito nella Hall of Fame della University of Pennsylvania.\nAllenatore.\nIl 6 aprile 2009 divenne giocatore-allenatore della Snaidero Udine sostituendo Romeo Sacchetti. Non possedendo il patentino da allenatore, il ruolo venne formalmente ricoperto da Mario Blasone.\nDal 27 agosto 2009 entr\u00f2 nello staff tecnico della Pennsylvania University di Philadelphia in qualit\u00e0 di \"assistant coach\", diventando allenatore ad interim dal 14 dicembre dello stesso anno in seguito al licenziamento di coach Glen Miller."}
{"id": "1439788", "revid": "1982", "url": "https://it.wikipedia.org/wiki?curid=1439788", "title": "Pongidi", "text": ""}
{"id": "1439792", "revid": "290948", "url": "https://it.wikipedia.org/wiki?curid=1439792", "title": "Storia del ferro", "text": ""}
{"id": "1439793", "revid": "1632387", "url": "https://it.wikipedia.org/wiki?curid=1439793", "title": "Alarico (nome)", "text": "Origine e diffusione.\nDeriva dal nome germanico \"Alareiks\" o \"Alariks\", di tradizione in particolare gotica; \u00e8 composto da \"ala\" (\"tutto\", ma valente anche come rafforzativo) e \"ric\" (\"signore\", \"re\", \"potere\", \"autorit\u00e0\"), e il suo significato pu\u00f2 essere interpretato come \"re di tutti\", \"signore di tutto\" oppure \"molto potente\".\nVenne portato da diversi re Visigoti, fra i quali spicca Alarico I, l'autore del sacco di Roma del 410. In Italia \u00e8 attestato principalmente al Nord, al Centro e in Abruzzo; una piccola parte della diffusione potrebbe essere dovuta al culto di sant'Alarico, che per\u00f2 gode di pochissimo seguito nel paese.\nOnomastico.\nL'onomastico si pu\u00f2 festeggiare il 29 settembre in ricordo del santo o beato Alarico (o Adelrico), eremita a Ufenau e monaco ad Einsiedeln."}
{"id": "1439802", "revid": "34971", "url": "https://it.wikipedia.org/wiki?curid=1439802", "title": "Raster Design", "text": "Raster Design \u00e8 un software per l'elaborazione delle immagini raster (composte da pixel) all'interno di AutoCAD.\nProdotto direttamente da Autodesk, si presenta come un'aggiunta alla linea di prodotti basati su AutoCAD, e quindi si pu\u00f2 installare direttamente in AutoCAD, AutoCAD MAP 3D, AutoCAD Architecture, AutoCAD Mechanical e tutti gli altri prodotti simili.\nScopi di Raster Design.\nLo scopo principale di questo software \u00e8 meglio integrare i disegni digitalizzati in formato raster con la parte vettoriale di AutoCAD. Per esempio \u00e8 utile per lavorare con le scansioni da scanner di tavole tecniche, con le foto aeree, con le mappe e le immagini da satellite, con le immagini tridimensionali (modelli di elevazione digitali - DEM), permettendo anche la modifica diretta di tutti questi oggetti in AutoCAD.\nAutoCAD, senza Raster Design, permette di inserire immagini raster all'interno del disegno, ma non dispone di funzioni per la loro modifica, pixel per pixel, o per sfruttare eventuali dati di georeferenziazione allo scopo di automatizzare il loro posizionamento e scalatura. Raster Design al contrario potenzia AutoCAD, permettendo di utilizzare eventuali dati di georeferenziazione presenti nel raster, anche salvando tali dati dopo averli modificati, e dispone di strumenti per elaborare i pixel del raster e i loro colori. \nAutoCAD Raster Design risulta utile soprattutto a chi si avvale di AutoCAD per lavori di G.I.S. e cartografia, perch\u00e9 permette di elaborare e integrare meglio nel CAD le mappe raster, le immagini da satellite e le ortofoto.\nFiltro e modifica delle immagini.\nUno degli scopi raggiunti da Raster Design \u00e8 poter modificare direttamente le immagini in AutoCAD, senza dover disporre di programmi esterni di fotoritocco.\nSi possono ritagliare le immagini e salvarne una copia ritagliata, si possono cancellare parti di un'immagine, si pu\u00f2 regolare l'immagine, per esempio per aumentarne il contrasto o convertirla in bitonale, si possono modificare le voci della tavolozza di colori per le immagini basate su tavolozza, per esempio per rielaborarle eliminando i pixel di un determinato colore assimilandoli allo sfondo.\nIn Raster Design sono disponibili dei filtri sull'immagine simili a quelli che di base tipicamente si trovano nei programmi di fotoritocco, per esempio per regolare la sfocatura o evidenziare le variazioni di tono.\nRaster Design permette di modificare le immagini tramite la procedura \"foglio di gomma\", ovverosia spostando una serie di punti di riferimento nell'immagine su punti di coordinate note, e deformandola di conseguenza. Questa funzionalit\u00e0 \u00e8 chiaramente molto utile e importante per chi lavora su cartografie raster e foto aeree.\nVettorializzazione o manipolazione?\nRaster design \u00e8 dotato di un modulo di vettorializzazione, ovverosia un modulo per convertire da raster a grafica vettoriale, ma questo non \u00e8 certo il suo scopo principale, in quanto la vettorializzazione \u00e8 solo semi-automatica e si basa sulla selezione manuale delle curve raster.\nIn realt\u00e0 questo software esprime il suo massimo manipolando l'immagine in quanto tale, per esempio trattando le linee e gli archi raster come entit\u00e0 REM (raster entity manipulation). Le entit\u00e0 REM sono oggetti di Raster Design composti da pixel, ma modificabili tramite i cosiddetti \"grip\" di AutoCAD, quindi tramite la medesima modalit\u00e0 con cui si possono modificare le entit\u00e0 vettoriali di AutoCAD come le linee e i cerchi. In questo modo non si effettua propriamente alcuna vettorializzazione e il risultato finale rimane un raster, pur con la comodit\u00e0 di lavorare su un \"semivettoriale\".\nUtilizzo di mappe raster e immagini georeferenziate.\nUn'importante funzionalit\u00e0 fornita da Raster Design \u00e8 gestire la georeferenziazione delle immagini. Alcune immagini contengono informazioni che permettono di inserirle correttamente, in termine di posizione, rotazione e scala, all'interno di disegni e mappe creati con AutoCAD e con AutoCAD MAP. \nSe si utilizza AutoCAD MAP insieme a Raster Design, il software \u00e8 in grado di considerare eventuali conversioni fra sistemi geografici di coordinate: AutoCAD MAP dispone infatti di funzionalit\u00e0 per i sistemi di coordinate che si integrano con la capacit\u00e0 di Raster Design di individuare nell'immagine le informazioni di georeferenziazione ed eventualmente modificarla per adattarla con la procedura del \"foglio di gomma\". Un esempio di utilizzo pu\u00f2 essere l'elaborazione di mappe in cui devono interagire dati con diversi sistemi di coordinate, come le coordinate latitudine-longitudine, molto diffuse per i sistemi GPS, che utilizzano in genere il sistema di coordinate WGS84, la proiezione di Gauss-Boaga e le proiezioni UTM.\nSe si dispone invece di un'immagine non georeferenziata, dopo averla posizionata e scalata correttamente all'interno di una mappa, in modo da sovrapporla adeguatamente alla parte vettoriale, \u00e8 possibile con Raster Design esportare le informazioni di georeferenziazione cos\u00ec ricavate. In questo modo i successivi inserimenti dell'immagine in altre mappe verranno effettuati automaticamente con la corretta georeferenziazione.\nVersioni.\nOgni versione di AutoCAD ha una corrispondente versione di Raster Design. Dal 2004 ogni anno \u00e8 uscita una nuova versione di AutoCAD e quindi anche la corrispondente versione di Raster Design. Non \u00e8 possibile installare Raster Design su un AutoCAD di una versione differente, per esempio non si pu\u00f2 installare Raster Design 2013 su AutoCAD 2012, ma solo su AutoCAD 2013.\nRaster Design prima della versione 2004 si chiamava AutoCAD Overlay."}
{"id": "1439809", "revid": "339392", "url": "https://it.wikipedia.org/wiki?curid=1439809", "title": "Frazione irriducibile", "text": ""}
{"id": "1439810", "revid": "110157", "url": "https://it.wikipedia.org/wiki?curid=1439810", "title": "Minor Planet Center", "text": "Il Minor Planet Center (MPC) \u00e8 l'organizzazione incaricata dall'Unione Astronomica Internazionale di raccogliere e conservare i dati osservativi sui corpi minori del Sistema solare (asteroidi e comete), calcolarne l'orbita e pubblicare tali informazioni. Dipende dalla Divisione F (Planetary Systems and Bioastronomy) dell'Unione Astronomica Internazionale (UAI) ed opera presso lo Smithsonian Astrophysical Observatory.\nIl Minor Planet Center fornisce un certo numero di servizi \"on line\" per agevolare l'osservazione di asteroidi e comete, tra i quali il catalogo completo delle orbite dei corpi minori (MPCORB), che pu\u00f2 essere liberamente scaricato.\nStoria.\nIl \"Minor Planet Center\" fu istituito presso l'Universit\u00e0 di Cincinnati e l'omonimo osservatorio nel 1947, sotto la direzione di Paul Herget. Dopo il suo ritiro nel 1978, la sede dell'organizzazione \u00e8 stata spostata presso lo Smithsonian Astrophysical Observatory (SAO) e la direzione \u00e8 stata affidata a Brian Marsden fino al 2006 e poi a Timothy B. Spahr ed al direttore associato Gareth V. Williams. Dal 2015 il nuovo direttore ad interim \u00e8 Matthew J. Holman.\nPubblicazioni.\nIl Minor Planet Center pubblica periodicamente i dati astrometrici dei corpi minori del Sistema Solare. Di seguito l'elenco delle pubblicazioni del MPC. "}
{"id": "1439811", "revid": "86599", "url": "https://it.wikipedia.org/wiki?curid=1439811", "title": "Iria", "text": ""}
{"id": "1439813", "revid": "16758", "url": "https://it.wikipedia.org/wiki?curid=1439813", "title": "Rudi Hiti", "text": "Carriera.\nGiocatore.\nIn Jugoslavia.\nCrebbe nel settore giovanile della squadra della sua citt\u00e0, lo Jesenice. A 16 anni pass\u00f2 al Kranjska Gora, dove si mise in luce tanto da raggiungere la Nazionale.\nIn patria ha giocato anche per l'Olimpija Ljubljana. In totale vinse quattro titoli jugoslavi, due con lo Jesenice ed altrettanti con l'Olimpija.\nCon la maglia della Nazionale jugoslava ha partecipato a due edizioni delle olimpiadi: Grenoble 1968 (nono posto finale) e Sapporo 1972 (undicesimo). Ha preso parte a 17 edizioni del campionato mondiale, la maggior parte delle quali nel gruppo B.\nIn Nord America.\nDal 1970 Hiti ha calcato il ghiaccio nordamericano. Dapprima in NHL con i Chicago Blackhawks, ma un infortunio alla mandibola durante il primo incontro amichevole fece s\u00ec che il giocatore venisse tagliato; poi con i Los Angeles Sharks in WHA.\nIn Italia.\nIl 1974 segna il suo ritorno in Europa: lo mise infatti sotto contratto la squadra italiana dell'Alleghe. Dopo due stagioni con le civette fu messo sotto contratto dal Bolzano, dove giocava il fratello Gorazd e con gli altoatesini si aggiudic\u00f2 tre scudetti consecutivi: 1976-1977, 1977-1978 e 1978-1979. Disputa anche la Summer League nel 1977 con la maglia dei Diavoli Rossoneri.\nDopo il terzo posto del 1980, fece ritorno in patria per alcune stagioni, salvo tornare per giocare in Serie B al Como nel 1983-1984, ottenendo la promozione in massima divisione nelle vesti di giocatore-allenatore. Inattivo nel 1984-1985, l'anno seguente gioca in Jugoslavia con lo Jesenice, quindi lascia le piste.\nNella stagione 2000-2001 gioca due partite di campionato in Slovenia, con la divisa del Bled.\nAllenatore.\nHa cominciato ad allenare nel 1989-1990, vincendo al primo tentativo lo scudetto. Nella stagione successiva chiuse invece al secondo posto, dietro al Milano Saima.\nNel 1991 allena il Bled in Slovenia e l'anno dopo diviene il primo selezionatore della neonata Nazionale slovena.\nGli \u00e8 stata intitolata la Poletna liga Rudi Hiti, una competizione estiva disputata in Slovenia."}
{"id": "1439814", "revid": "57872", "url": "https://it.wikipedia.org/wiki?curid=1439814", "title": "Vardacate", "text": ""}
{"id": "1439815", "revid": "114676964", "url": "https://it.wikipedia.org/wiki?curid=1439815", "title": "Image (Luna Sea)", "text": "Image \u00e8 il secondo album del gruppo musicale giapponese Luna Sea, pubblicato nel 1992 dalla MCA."}
{"id": "1439826", "revid": "15756", "url": "https://it.wikipedia.org/wiki?curid=1439826", "title": "Corsa in montagna", "text": "La corsa in montagna \u00e8 una specialit\u00e0 sia maschile che femminile dell'atletica leggera che si svolge in ambiente montano, a quote relativamente moderate che raramente superano i 2\u00a0000 metri di quota.\nCaratteristiche.\nA causa della variabilit\u00e0 delle condizioni dei percorsi di corsa in montagna, ogni gara ha le sue naturali e distinte caratteristiche di terreno. Le gare si svolgono su terreni prevalentemente fuori strada, lungo sentieri che attraversano prati e zone boscose, strutturati in modo da consentire l'azione della corsa durante l'intero tracciato o su gran parte dello stesso, che pu\u00f2 essere articolato anche su pi\u00f9 giri.\nDevono essere compresi tratti consistenti di salita, o di salita e discesa, eventualmente anche con brevi tratti di strada asfaltata che per\u00f2 non possono superare il 20% della lunghezza complessiva. La pendenza media deve essere compresa tra il 5 e il 20% e il punto pi\u00f9 alto del percorso non deve superare i 3000 metri di quota.\nCome nel caso di altre specialit\u00e0 podistiche (per esempio la corsa campestre, la corsa su strada, ecc.), anche la corsa in montagna fa parte del calendario sportivo della World Athletics, la federazione internazionale di atletica leggera. I campionati mondiali ed europei si svolgono a cadenza annua e ad alternanza viene proposto un percorso di sola salita mentre l'anno successivo viene proposta la formula del percorso \"up and down\", ossia il percorso sali-scendi, su un giro unico o su un circuito da ripetere pi\u00f9 volte.\nIl 7 agosto 2013 il Consiglio della World Athletics ha approvato una serie di modifiche al Regolamento Tecnico Internazionale che, tra le altre cose, ha visto l'inserimento di regole che disciplinano il in maniera ampia la corsa in montagna.\nCompetizioni.\nEsistono differenti tipologie di corsa in montagna, la pi\u00f9 diffusa delle quali \u00e8 la \"corsa in montagna classica\", che prevede sia tracciati di sola salita sia tracciati di salita e discesa. Per questa tipologia la distanza consigliata durante le manifestazioni istituzionali (nazionali e internazionali) da regolamento per la categoria seniores \u00e8 di circa 10\u201312\u00a0km sia per gli uomini che per le donne. Per la categoria under 20 le distanze scendono a 5\u20136\u00a0km, mentre gli under 18 hanno da percorrere distanze pari a 4-5 \u00a0km.\nLe altre tipologie di corsa in montagna sono la \"corsa in montagna di lunga distanza\", che prevede una distanza compresa tra i 15 e i 42,195\u00a0km ed un'altitudine massima di 4000 m s.l.m., la \"corsa in montagna a staffetta\", la \"corsa in montagna a cronometro\" e il chilometro verticale.\nIl principale motivo di squalifica in una gara di corsa in montagna \u00e8 l'abbandono da parte di un atleta del tracciato di gara al fine di accorciare la distanza da percorrere.\nMondiali.\nA livello mondiale vengono distribuiti titoli ufficiali nelle seguenti competizioni:\nAltre associazioni secondarie come la International Skyrunning Federation, distribuiscono pure dei titoli mondiali nelle seguenti discipline:\nEuropei.\nA livello europeo vengono distribuiti titoli ufficiali nelle seguenti competizioni:\nCategorie ufficiali.\nLe categorie ufficiali previste per i mondiali e gli europei sono cinque:\nStoria.\nLa corsa in montagna affonda le sue radici storiche all'inizio del XX secolo pur con una connotazione pi\u00f9 vicina alla marcia in montagna e principalmente in formula a staffetta, con almeno due o tre frazionisti per ogni squadra. Attualmente non c'\u00e8 una definizione precisa per il termine \"corsa in montagna\", varia molto a dipendenza su quale terreno viene svolta la competizione (collinare, montuoso, alpino, di sola salita, di salita e discesa o di un percorso ondulato).\nPer anni c'\u00e8 sempre stata una discussione contrastante tra coloro che privilegiavano i percorsi di sola salita (Svizzera, Austria e Germania) a quelli che preferivano i percorsi sali-scendi (Italia e Regno Unito). A questo proposito la WMRA (World Mountain Running Association) ha creato un compromesso per gli europei e i mondiali. Si corre infatti ad anni alterni, un anno percorso di sola salita, l'anno sccessivo percorso di salita e discesa.\nNel 1981 \u00e8 stato organizzato il primo incontro internazionale a Leffe, nel bergamasco, esperienza che \u00e8 stata ripetuta negli anni seguenti nelle localit\u00e0 di Peia (1982), San Giovanni Ilarione (1983) e Zogno (1984).\nAlla prima edizione dei mondiali, nel 1985, parteciparono esclusivamente nazioni europee malgrado si trattasse di un campionato mondiale. La cosa cambi\u00f2 l'anno seguente quando parteciparono quattro atleti del Marocco e uno dell'Algeria. I paesi dell'Europa orientale rimasero assenti dai mondiali ad eccezione dell'Ungheria che invi\u00f2 un atleta ai mondiali del 1989. Alla fine della guerra fredda parteciparono per la prima volta nel 1990 atleti provenienti dalla Germania (unificata), Unione Sovietica, Cecoslovacchia, Polonia e Bulgaria. Fino al 2008 gli atleti provenienti da Inghilterra, Irlanda del Nord, Scozia e Galles parteciparono come nazioni singole, a partire dal 2009 partecipano tutti assieme come Regno Unito.\nGli atleti africani hanno fatto la loro apparizione soltanto a partire dal 2006 in poi.\nMondiali.\nNel 1985 ha avuto luogo la prima edizione dei Campionati del mondo di corsa in montagna (\"World Mountain Running Trophy\") a San Vigilio, sulle Dolomiti altoatesine, dove l'Italia \u00e8 stata capace di conquistare sei titoli iridati tra successi individuali e di squadra, assumendo un ruolo di primissimo piano che ha continuato a recitare nelle seguenti edizioni.\nFino al 1998 il mondiale si svolse solo su suolo europeo ad eccezione dell'edizione numero 14 che si svolse nel dipartimento d'oltremare francese di La R\u00e9union, nell'oceano Indiano. Nel 1999 prima ed unica edizione in territorio asiatico presso il Parco di Kinabalu in Malaysia. Nel 2003 \u00e8 l'America del Nord con l'Alaska ad ospitare i campionati, edizione che verr\u00e0 ricordata perch\u00e9 corsa in mezzo alla neve. L'edizione del 2005 \u00e8 quella pi\u00f9 distante dal centro Europa, si \u00e8 corso infatti a Wellington in Nuova Zelanda. L'unica localit\u00e0 ad aver ospitato due edizioni dei mondiali \u00e8 Telfes im Stubai nel 1990 e nel 1996.\nNel 2009 la competizione ha assunto l'attuale denominazione di campionato del mondo di corsa in montagna (\"World Mountain Running Championship\").\nEuropei.\nNel 1995 si sono svolti anche i primi Campionati europei di corsa in montagna (\"European Mountain Running Trophy\") a Valleraugue (Francia). Fino al 2006 la competizione era riservata solo alle categorie maschili e femminili. A partire dal 2007 sono state introdotte anche le categorie under 20 maschile e femminile.\nAtleti pi\u00f9 rappresentativi.\nMondiali.\nTra gli uomini due nomi su tutti: il neozelandese Jonathan Wyatt, con ben sei titoli all'attivo e l'italiano Marco De Gasperi con 5 titoli pi\u00f9 uno da under 20.\nTra le donne domina l'Austria, Andrea Mayr vanta sei titoli e un argento mentre la compagna Gudrun Pfl\u00fcger ne ha quattro pi\u00f9 un secondo posto. Anche la transalpina Isabelle Guillot merita di essere citata con tre titoli e tre argenti.\nTra gli uomini under 20 l'unico ad aver centrato una doppietta \u00e8 l'italiano Stefano Scaini, cosa molto difficile in questa categoria fino ai 19 anni. L'austriaco Florian Heinzle ha avuto parecchia sfortuna trovando sempre qualcuno che lo precedeva di poco, \u00e8 arrivato per ben tre volte secondo. Stesso discorso per il messicano Juan Carlos Carera, una volta secondo e due volte terzo.\nNella categoria under 20 femminile quattro atlete hanno centrato la doppietta: l'austriaca Cornelia Heinzle (sorella di Florian Heinzle), la russa Yulia Mochalova, la turca Yasemin Can e l'ugandese Risper Chebet.\nA livello di nazionale l'Italia domina il medagliere. Tra le nazioni alpine segue l'Austria. Nazioni come Uganda, Turchia ed Eritrea, malgrado non abbiano mai partecipato prima del 2000 ai mondiali, stanno facendo man bassa di medaglie.\nEuropei.\nTra gli uomini \u00e8 il turco Ahmet Arslan quello che ha vinto pi\u00f9 titoli di tutti, sei volte ripetutamente tra il 2007 e il 2012. Gli italiani Antonio Molinari e Bernard Dematteis vantano ognuno tre successi. Tra le donne Andrea Mayr vanta quattro titoli e un argento.\nTra gli under 20 l'unico uomo ad aver centrato una doppietta negli anni 2017-2018 \u00e8 il rumeno Gabriel Bularda; stesso discorso per la connazionale Denisa Dragomir, doppietta nel 2010-2011 nella categoria under 20 femminile.\nA livello di nazionale l'Italia domina il medagliere, seguita da Turchia e Regno Unito."}
{"id": "1439827", "revid": "179980", "url": "https://it.wikipedia.org/wiki?curid=1439827", "title": "Julio Valent\u00edn Ferreira Gonz\u00e1lez", "text": ""}
{"id": "1439833", "revid": "287204", "url": "https://it.wikipedia.org/wiki?curid=1439833", "title": "Julio Gonzalez", "text": ""}
{"id": "1439838", "revid": "767487", "url": "https://it.wikipedia.org/wiki?curid=1439838", "title": "Il Grinta", "text": "Il Grinta (\"True Grit\") \u00e8 un film western diretto dal regista Henry Hathaway nel 1969, con il quale l'attore John Wayne ottenne il premio Oscar al miglior attore protagonista.\nIl film \u00e8 tratto dall'omonimo romanzo dello scrittore Charles Portis pubblicato a puntate l'anno precedente sulla rivista \"The Saturday Evening Post\".\nTrama.\nIn una fattoria in una terra di frontiera, negli Stati Uniti nord-occidentali, il capofamiglia parte per un viaggio d'affari con l'intenzione di acquistare dei cavalli, ma durante il viaggio il suo aiutante Tom Chaney, ubriaco dopo una serata passata in un saloon a bere e a giocare a carte, lo uccide, lo deruba e si d\u00e0 alla fuga, unendosi ad una banda di fuorilegge.\nMattie Ross, la giovanissima figlia del fattore ucciso, non si d\u00e0 per vinta e cerca di ottenere giustizia. Fattasi coraggio, mette mano ai risparmi di famiglia e arriva in citt\u00e0 per ingaggiare un vecchio sceriffo che, seppure mezzo alcolizzato, sovrappeso e con un occhio solo, ha fama di cacciatore di uomini implacabile. Ora assai malmesso, vive assieme a un vecchio e scaltro cinese e a un grosso gatto. Quest'uomo \u00e8 Rooster Cogburn, detto \"il Grinta\", a cui lei propone di andare alla ricerca del bandito Chaney, che nel frattempo si era unito alla banda di Ned Pepper, che il Grinta aveva ferito al labbro in uno scontro precedente.\nCogburn mostra a Mattie come si tratta la gente come Chaney, che Mattie vorrebbe catturare vivo e non morto: vedendo un grosso topo aggirarsi per la casa, lo ammonisce di andarsene dalla dispensa. Il topo ovviamente non si muove e il Grinta, sfoderata la rivoltella, gli spara. La sua morale \u00e8: \"Puoi trattare con la gente per bene, non con le bestie come Chaney\".\nMattie \u00e8 una ragazzina decisa e pignola, educata, ma capace di tenere testa a ogni obiezione di chi la considera ancora troppo giovane. Insoddisfatta parzialmente di quanto sta facendo il Grinta, incontra nella pensione in cui alloggia il ranger texano La Boeuf, anch'egli alla ricerca dello stesso fuorilegge. Lei gli propone di partecipare all'azione, e il Grinta si arrabbia, in quanto odia i texani e non manca di farlo presente. Alla fine si convince che si tratta di un male minore rispetto al successo della missione.\nMattie, La Boeuf e il Grinta si mettono in viaggio verso la zona montagnosa nella quale la banda si \u00e8 ritirata dopo la scorreria. Per i gusti di entrambi, Mattie \u00e8 troppo loquace e pretenziosa, oltre a essere troppo giovane, e cos\u00ec cercano di distanziarla pi\u00f9 volte e indurla a ritornare a casa. Ma lei non demorde, riuscendo anche ad attraversare un fiume a nuoto pur di star loro appresso, al punto che i due uomini si rendono conto che la ragazza \u00e8 degna di stare con loro e l'accettano nella pattuglia.\nIl viaggio \u00e8 duro e pieno di insidie. Per prima cosa catturano due dei fuorilegge, lasciati indietro in una casa abbandonata. Uno dei due viene ucciso dall'altro pur di non farlo parlare, mentre il secondo viene a sua volta ammazzato dai due sceriffi. Dopo altri giorni di ricerca Mattie, andando a prendere l'acqua dal fiume per cucinare, vede per prima i banditi e viene catturata, non prima di avere sparato a uno di loro, lo stesso Tom Chaney, rompendogli una costola.\nNel frattempo Cogburn affronta il grosso della banda, a cui chiede solo di consegnargli Chaney. Ma il capobanda non accetta, e ha luogo un epico duello. Come gi\u00e0 avvenne in una sua precedente avventura, in cui il Grinta mise in fuga degli inseguitori che lo accusavano di frode, ben prima di diventare sceriffo, lui attacca al galoppo con le redini in bocca, tenendo una carabina con una mano e una pistola nell'altra. In pochi secondi riesce a uccidere tutti e quattro i banditi, tra cui anche il capobanda Ned Pepper.\nNel frattempo Mattie viene liberata da La Boeuf, che viene gravemente ferito a sua volta da Chaney. Lei cade in una fossa piena di serpenti a sonagli, e uno di questi la morde. Il Grinta sopraggiunge nelle vicinanze della fossa, spara a Chaney, ferendolo a morte e facendo precipitare anche lui nella fossa dei serpenti, e assieme a La Boeuf riesce a trarre in salvo la ragazzina, issandola fuori dalla fossa. La Boeuf muore subito dopo, Mattie sta molto male e il Grinta la porta alla massima velocit\u00e0 verso la citt\u00e0 pi\u00f9 vicina per farla curare da un dottore. Nella corsa il cavallo di Mattie muore dalla fatica, ma alla fine la ragazza viene salvata.\nGiustizia \u00e8 fatta, anche se non si \u00e8 trattato di una cosa da poco. La Boeuf \u00e8 morto, cos\u00ec come anche il cavallo di Mattie. Alla fine il Grinta e Mattie si ritrovano al cospetto della tomba del padre di lei, sita in un cimitero privato vicino alla fattoria. Visto che Cogburn non ha nessuno, lei gli chiede di accettare, una volta morto, di riposare accanto a suo padre. Lui le dimostra gratitudine, ma le dice anche di non serbargli rancore se approfitter\u00e0 il pi\u00f9 tardi possibile dell'offerta. Rimontato a cavallo, si allontana nella prateria, saltando a cavallo una staccionata e sventolando il cappello.\nProduzione.\nLe riprese del film ebbero luogo principalmente nella Contea di Ouray, Colorado, nei pressi della cittadina di Montrose (Contea di Montrose), e di Ouray.\nAltre scene furono girate a Hot Creek sul lato orientale della Sierra Nevada vicino alla citt\u00e0 di Mammoth Lakes, California. Le riprese si tennero dal settembre al dicembre del 1968.\nInizialmente Mia Farrow avrebbe dovuto interpretare Mattie nel film. Tuttavia, prima dell'inizio delle riprese, gir\u00f2 un film in Inghilterra con Robert Mitchum, che le sconsigli\u00f2 vivamente di lavorare con il regista Henry Hathaway. La Farrow chiese al produttore Hal B. Wallis di sostituire Hathaway con Roman Pola\u0144ski, che l'aveva diretta in \"Rosemary's Baby\", ma Wallis rifiut\u00f2. Quindi Mia Farrow lasci\u00f2 il film. La sua parte venne offerta a Sondra Locke e Tuesday Weld, ma entrambe rifiutarono il ruolo. John Wayne conobbe Karen Carpenter a un talent show del quale era il conduttore, e la raccomand\u00f2 al regista per la parte, nonostante il parere contrario dei produttori che non volevano un'attrice esordiente senza esperienza alcuna. Wayne cerc\u00f2 anche di raccomandare sua figlia Aissa per la parte, ma alla fine, dopo aver preso in considerazione Sally Field, la scelta cadde su Kim Darby.\nElvis Presley era la scelta principale per la parte di LaBoeuf, ma la produzione ci rinunci\u00f2 dopo che il suo manager aveva chiesto un compenso troppo alto, maggiore anche di quello del protagonista Wayne. Al suo posto fu scritturato Glen Campbell. Wayne si era interessato al personaggio del \"Grinta\" dopo aver letto l'omonimo romanzo di Charles Portis.\nWayne defin\u00ec il copione scritto da Marguerite Roberts \"il miglior copione che abbia mai letto\" e si prodig\u00f2 molto affinch\u00e9 venisse approvato ed accreditato al nome della donna nonostante la Roberts fosse stata inserita anni prima nella lista nera di Hollywood per presunte simpatie comuniste. Garry Wills scrisse nel suo libro \"John Wayne's America: The Politics of Celebrity\", che la performance di Wayne come Rooster Cogburn ricorda molto da vicino il modo nel quale Wallace Beery interpretava personaggi simili negli anni trenta e quaranta, scelta ispirata e sorprendente da parte di Wayne. Wills comment\u00f2 quanto sia difficile per un attore imitarne un altro per l'intera durata di un film.\nIl cavallo utilizzato nella scena finale de \"Il Grinta\" si chiamava Dollor, e aveva due anni (nel 1969). Dollor ('Ol Dollor) fu il cavallo preferito di John Wayne per un decennio. Wayne se lo port\u00f2 dietro in numerosi altri western, incluso il suo ultimo film, \"Il pistolero\". Wayne volle che Dollor fosse inserito nella sceneggiatura de \"Il pistolero\" perch\u00e9 era molto affezionato all'animale; fu una delle sue condizioni per accettare la parte e prendere parte al progetto. Wayne non permetteva che nessun altro cavalcasse Dollor, con la sola eccezione di Robert Wagner, che mont\u00f2 in sella al cavallo nello show televisivo \"Hart to Hart\", dopo il decesso di Wayne.\nDopo aver letto il romanzo \"True Grit\" di Charles Portis, John Wayne era entusiasta di recitare nel ruolo di Rooster Cogburn, ma con l'avvicinarsi dell'inizio delle riprese, l'attore venne assalito dai dubbi su come avrebbe dovuto interpretare il personaggio. Naturalmente, era nervoso perch\u00e9 la parte era fuori dalla sua \"comfort zone\" e non era stata specificamente adattata al suo personaggio cinematografico da uno dei suoi sceneggiatori interni. Henry Hathaway, che diresse il film, fu in grado di fugare molti dei dubbi di Wayne, in particolare per quanto riguardava la benda nera sull'occhio che avrebbe dovuto indossare, il regista gliene fece fare una di garza, permettendo cos\u00ec a Wayne di vedere ugualmente da entrambi gli occhi. Wayne pensava che il film fosse stato modificato troppo al montaggio da Hathaway. Tuttavia, nel maggio 1969, poche settimane prima che il film fosse distribuito, Wayne scrisse a Marguerite Roberts ringraziandola per la sua \"magnifica\" sceneggiatura, specialmente per il bellissimo finale nel cimitero che aveva ideato nello stile di Portis. Wayne e Kim Darby lavorarono molto bene insieme, ma a Henry Hathaway la ragazza non piaceva, e dichiar\u00f2: \u00abIl mio problema con lei era semplice, non \u00e8 particolarmente attraente, quindi la sua recitazione consisteva principalmente nel sembrare \"carina\" e \"buffa\". Durante tutto il film, ho dovuto impedirle di recitare in modo divertente, fare smorfie, battute e cos\u00ec via\u00bb.\nQuando il film stava per uscire nei cinema, Kim Darby disse al produttore Hal Wallis che non avrebbe mai pi\u00f9 lavorato con Hathaway. Invece, con John Wayne era stata tutta un'altra questione, la ragazza disse: \u00ab\u00c8 stato meraviglioso lavorare con lui, davvero\u00bb. \u00abQuando lavori con qualcuno che \u00e8 una grande star come lui ... c'\u00e8 una sensazione inespressa che in qualche modo crea l'ambiente ideale per le condizioni di lavoro sul set. E crea un ambiente che \u00e8 molto sicuro in cui lavorare. \u00c8 molto favorevole alle persone che lo circondano e alle persone con cui lavora, molto disponibile. \u00c8 davvero lo specchio, un riflesso onesto, di ci\u00f2 che \u00e8 realmente. Voglio dire, lui \u00e8 quello che vedi sullo schermo. \u00c8 semplice e diretto e lo adoro nel suo lavoro\u00bb. Circondato da un regista iroso, da un'attrice nervosa e dall'inesperto Glen Campbell, Wayne prese le redini della produzione allo stesso modo di come Rooster Cogburn risolve la storia nel climax del film. \u00abEra l\u00ec sul set prima di chiunque altro e conosceva perfettamente ogni battuta\u00bb, dichiar\u00f2 Kim Darby. \nAccoglienza.\nNel suo primo anno nelle sale, il film incass\u00f2 al botteghino circa 11.5 milioni di dollari nei soli Stati Uniti. Nell'aggregatore di recensioni Rotten Tomatoes, il film ha un indice di gradimento dell'88% basato su 52 recensioni da parte di critici professionisti, con un voto globale di 7.9 su 10.\nJohn Wayne si aggiudic\u00f2 il Golden Globe e l'Oscar come miglior attore protagonista (l'unico della sua lunga carriera). Alla cerimonia degli Oscar, ricevendo il premio Wayne disse: \u00abWow! Se lo avessi saputo prima, mi sarei messo quello benda 35 anni prima\u00bb.\nSequel e rifacimenti.\nIl film, nonostante per l'epoca fosse un western convenzionale e a tratti reazionario, ebbe un grande successo e venne seguito da un ulteriore lungometraggio, in italiano noto come \"Torna \"El Grinta\"\" (diretto da Stuart Millar nel 1975), in cui Wayne ebbe come partner un'attrice d'eccezione, Katharine Hepburn. Esistono anche un terzo capitolo televisivo del 1978, \"True Grit\", e un omonimo remake del 2010 diretto da Joel e Ethan Coen, tratto dallo stesso romanzo di Charles Portis."}
{"id": "1439839", "revid": "729019", "url": "https://it.wikipedia.org/wiki?curid=1439839", "title": "Nu (kana)", "text": "\u306c in hiragana o \u30cc in katakana \u00e8 un kana giapponese e rappresenta una mora. La sua pronuncia \u00e8 ."}
{"id": "1439841", "revid": "186283", "url": "https://it.wikipedia.org/wiki?curid=1439841", "title": "\u30cc", "text": ""}
{"id": "1439842", "revid": "1573940", "url": "https://it.wikipedia.org/wiki?curid=1439842", "title": "Pamphagidae", "text": "I Pamfagidi (Pamphagidae ) sono una famiglia di insetti ortotteri celiferi. Per la forma tozza e le sculture bizzarre, questi ortotteri sono noti in inglese con il nome comune di \"cavalletta-rospo\" (\"toad grasshopper\").\nDescrizione.\nI Pamfagidi sono generalmente caratterizzati da rilevanti sculture dell'esoscheletro e dallo sviluppo singolare di alcune appendici che, unitamente alla conformazione generalmente tozza e alla pigmentazione variegata, spiegano il nome comune dato a queste cavallette. Sono frequenti il meiotterismo, con forme attere o microttere, e il mimetismo, al quale contribuiscono sia le sculture sia la pigmentazione.\nAlcune specie raggiungono anche dimensioni ragguardevoli, con esemplari dal corpo lungo anche 10 cm. L'eccezionale sviluppo, il meiotterismo e la forma tozza conferiscono a questi insetti un comportamento atipico e poco frequente fra le cavallette in senso lato: sono infatti animali dai movimenti goffi e lenti e spiccano il salto con evidente difficolt\u00e0. Per questo motivo si catturano facilmente e sono facile preda da parte dei rapaci o di altri predatori.\nBiologia.\nA differenza degli Acrididae, i Pamphagidae non presentano nel loro comportamento la fase gregaria e le popolazioni sono di dimensioni contenute. Si tratta pertanto di insetti che, pur avendo un regime dietetico fitofago, non rappresentano un fattore di danno nei confronti dell'agricoltura.\nDi maggiore importanza \u00e8 l'interesse biologico ed ecologico dei Pamphagidae. Molte specie hanno una distribuzione geografica fortemente localizzata e sono perci\u00f2 endemiche. La ridotta consistenza delle popolazioni e l'areale limitato rappresentano spesso un fattore di rischio e molte specie europee sono classificate come minacciate, fra le quali alcune specie endemiche italiane (\"Pamphagus\" sp.).\nLe specie italiane, alcune di notevole sviluppo come i \"Pamphagus\", sono componenti importanti della dieta di alcuni uccelli rapaci, quali il Grillaio e il Falco della regina.\nSistematica.\nSecondo differenti schemi tassonomici, i \"Pamphagidae\" sono inseriti al rango di famiglia nella superfamiglia Acridoidea (adottata in questa sede) oppure in quella Pamphagoidea. In entrambi i casi fanno parte del raggruppamento degli Acridomorpha, interno al sottordine dei Caelifera.\nSi tratta della famiglia pi\u00f9 importante, dopo quella degli Acrididae, anche se annovera un numero pi\u00f9 limitato di specie. La suddivisione interna si articola in diverse sottofamiglie e trib\u00f9 oltre ad alcune specie tuttora prive di collocazione sistematica.\nSpecie presenti in Italia.\nIn Italia sono presenti otto differenti specie di Pamphagidae:"}
{"id": "1439843", "revid": "186283", "url": "https://it.wikipedia.org/wiki?curid=1439843", "title": "\u306c", "text": ""}
{"id": "1439845", "revid": "339392", "url": "https://it.wikipedia.org/wiki?curid=1439845", "title": "Julio Valent\u00edn Gonz\u00e1lez Ferreira", "text": ""}
{"id": "1439846", "revid": "287204", "url": "https://it.wikipedia.org/wiki?curid=1439846", "title": "Julio Valentin Gonzalez Ferreira", "text": ""}
{"id": "1439847", "revid": "634034", "url": "https://it.wikipedia.org/wiki?curid=1439847", "title": "Psicologia della pace", "text": "Per psicologia della pace si intende un'area distinta di studio e di intervento della psicologia che si svilupp\u00f2 durante la guerra fredda, quando la corsa alle armi nucleari veniva vista come minaccia concreta alla sopravvivenza dell'umanit\u00e0. In questo scenario, diversi psicologi si occuparono di orientare alcune delle loro ricerche ed attivit\u00e0 verso programmi finalizzati a contribuire alla riduzione della possibilit\u00e0 di un conflitto nucleare.\nCon il cessare della guerra fredda, rimase l'impegno di molti psicologi nella ricerca scientifica, nella formazione e nella promozione di interventi psicosociali orientati alla pace. Attualmente, la psicologia della pace si occupa sia della comprensione e dell'intervento relative a forme dirette di violenza, sia a forme di violenza sociale strutturale, ovvero una violenza che opera in modo indiretto, attraverso la deprivazione dei bisogni di base delle comunit\u00e0 sociali."}
{"id": "1439848", "revid": "1776051", "url": "https://it.wikipedia.org/wiki?curid=1439848", "title": "Sacred Groove", "text": "Sacred Groove \u00e8 il primo album da solista del chitarrista statunitense George Lynch dopo i primi due album pubblicati a nome Lynch Mob.\nIl disco.\nL'album vede l'alternanza di brani strumentali, dove Lynch sfoga tutta la sua tecnica, a collaborazioni con grandi cantanti come Glenn Hughes, Ray Gillen e i fratelli Matthew e Gunnar Nelson dei Nelson. Inizialmente doveva partecipare anche Don Dokken, il quale co-scrisse il brano \"We Don't Own This World\", ma alla fine il progetto salt\u00f2. Dal punto di vista stilistico, George Lynch offre una vasta gamma di sonorit\u00e0 spaziando dai ritmi latini di \"Tierra del Fuego\" all'acustica \"I Will Remember\" fino al grunge moderno di \"The Beast\"."}
{"id": "1439853", "revid": "1543377", "url": "https://it.wikipedia.org/wiki?curid=1439853", "title": "Malaysia Airlines", "text": "La Malaysia Airlines (MAS) (in malese: \"Penerbangan Malaysia\") \u00e8 la compagnia aerea di bandiera della Malaysia e alla quale Skytrax assegna il rating di 3 stelle.\nStoria.\nLa attuale Malaysia Airlines nasce come Malayan Airways Limited (MAL) il 12 ottobre 1937 come iniziativa delle compagnie britanniche Ocean Steamship Company di Liverpool e Imperial Airways di Londra e della Straits Steamship di Singapore su richiesta del Governo degli Stabilimenti dello Stretto di avviare un collegamento aereo permanente fra Penang e Singapore.\nIl primo volo commerciale dealla MAL avviene dieci anni pi\u00f9 tardi, il 21 aprile 1947 e nel 1963, con la formazione definitiva dello Stato della Malesia, l'azienda cambia nome in \"Malaysian Airlines Limited\". Poco dopo la nuova MAL incorpora la compagnia Borneo Airways e nel giro dei successivi 20 anni, da compagnia aerea con un unico aereo in servizio, diventa una societ\u00e0 con 2 400 dipendenti e una flotta di moderni Comet IV, di 6 Fokker F27 e di 8 Douglas C-54 Skymaster.\nNel 1965, con la fuoriuscita di Singapore dalla Federazione della Malesia, la MAL divenne la compagnia aerea di due diversi Paesi contemporaneamente, Singapore e Malesia, e mut\u00f2 nome e marchio in \"Malaysia-Singapore Airlines\" (MSA): la neonata compagnia crebbe immediatamente inaugurando nuove rotte verso Perth, Taipei, Roma e Londra ma si sciolse nel 1972.\nLa parte malese della compagnia divenne Malaysian Airline Limited, poi Malaysian Airline System, e prese il via il 1\u00ba ottobre 1972; pi\u00f9 avanti modific\u00f2 il nome nell'attuale Malaysia Airlines e rimane tuttora la compagnia di bandiera della Malaysia.\nSituazione economica.\nLe due tragedie che, in poco pi\u00f9 di quattro mesi, hanno colpito la compagnia di bandiera malese controllata dal Governo, pongono seri interrogativi sulla capacit\u00e0 del vettore di potere sopravvivere ad un cos\u00ec duro momento economico. Malaysia Airlines sarebbe infatti sull'orlo della bancarotta e la compagnia subisce perdite per un valore che si aggira sui 2 milioni di dollari al giorno.\nIn particolare gli analisti si soffermano sulla caduta delle azioni dell'azienda che, dal 1\u00ba gennaio 2014, hanno perso il 35% del valore, e sullo stress e le crisi di panico dei suoi dipendenti. Funzionari governativi malesi, intervistati sulla questione del futuro dell'azienda il 18 luglio, hanno rifiutato di rispondere alle domande ma esperti di aviazione civile hanno sottolineato come l'ipotesi pi\u00f9 realistica, nel caso azioni specifiche non vengano intraprese a presto, possa essere una prossima bancarotta dell'azienda. Fra le azioni urgenti per evitare un fallimento andrebbero presi in esame la privatizzazione della compagnia, il suo snellimento e un cambio di marchio.\nIl 21 luglio la compagnia aerea faceva sapere, attraverso le pagine del proprio sito, di avere provveduto a mettere a disposizione la cifra di 5 000 dollari americani a ogni famiglia di quanti presenti sul volo 17 in modo da coprire le eventuali ed impellenti necessit\u00e0 economiche ."}
{"id": "1439854", "revid": "2039709", "url": "https://it.wikipedia.org/wiki?curid=1439854", "title": "Fondazione pneumatica", "text": "Le fondazioni pneumatiche sono un particolare tipo di fondazione idraulica impiegate nella costruzione subacquea, ad esempio di piloni per grandi ponti o strutture di simile portata.\nPrevedono una camera di lavoro aperta inferiormente, con le pareti e la copertura di cemento armato e un sistema di tubazioni per l'immissione dell'aria compressa e un passaggio per gli operai e i materiali.\nAl crescere della profondit\u00e0 la pressione all'interno del cassone viene aumentata per mantenerla sempre superiore alla pressione idrostatica esterna ed evitare l'ingresso dell'acqua.\nLe elevate pressioni hanno per\u00f2 ovvie ripercussioni sulla resa degli operai, che comunque vanno accuratamente selezionati per un lavoro cos\u00ec fisicamente impegnativo, e per limiti propri della fisiologia umana non si possono superare comunque i 40 metri di profondit\u00e0.\nSe la differenza di pressione tra camera di lavoro ed esterno \u00e8 molto elevata si aggiunge una campana di decompressione dove si sosta in ingresso e in uscita per abituarsi.\nTale tipo di fondazioni sono impiegate solo per costruzioni veramente speciali considerate le spese elevate, l'impiego di mezzi e le difficolt\u00e0 che comportano."}
{"id": "1439861", "revid": "1442080", "url": "https://it.wikipedia.org/wiki?curid=1439861", "title": "Lodovico Boschieri", "text": "Biografia.\nNacque in una famiglia borghese che, alla fine del Settecento, si occupava dei beni di campagna dei nobili veneziani Sandi. Non ha ancora completato gli studi liceali a Padova quando lascia la famiglia per seguire Giuseppe Garibaldi nella spedizione dei Mille: dopo essere stato ferito il 30 settembre 1860 nei pressi di Capua, consegue il diploma liceale e si iscrive alla facolt\u00e0 di giurisprudenza a Napoli.\nSar\u00e0 costretto a spostarsi in varie citt\u00e0 italiane per curare la ferita che gli aveva causato la perdita dell'occhio sinistro. A Bologna consegue la laurea il 22 dicembre 1864. Inizia la carriera di avvocato e sar\u00e0 ancora con Garibaldi a Bezzecca nel 1866 e qualche anno dopo ritorna finalmente a casa continuando la professione di avvocato. Tra le file della Sinistra storica, viene eletto sindaco di Cornuda (TV) nel 1896.\nI contrasti tra gli abitanti di Ciano e Nogar\u00e8 con quelli del capoluogo a causa delle sede municipale troppo lontana dalle estreme frazioni e l'importanza che va assumendo la localit\u00e0 di Crocetta dove si \u00e8 insediata una grande fabbrica, il Canapificio Veneto, inducono Lodovico a costituire un nuovo comune, Crocetta Trevigiana. Le frazioni di Ciano e Nogar\u00e8 si staccano dal capoluogo Cornuda e si costituiscono comune autonomo il 1\u00ba giugno 1902 con il nome di Crocetta Trevigiana. Boschieri \u00e8 il primo sindaco di questo nuovo comune e manterr\u00e0 la carica fino alla data della sua morte improvvisa."}
{"id": "1439862", "revid": "124842440", "url": "https://it.wikipedia.org/wiki?curid=1439862", "title": "Zuara", "text": "Zuara (; in berbero: \"At Willul\") \u00e8 una citt\u00e0 della Libia nord-occidentale, capoluogo del distretto di al-Nuqat al-Khams, nella regione della Tripolitania. \nLa citt\u00e0 si trova in una oasi sul mar Mediterraneo nella pianura della Gefara. Centro agricolo (cereali, datteri, olivo, sparto) e marinaro (pesca delle spugne e del tonno).\nGeografia.\nZuara \u00e8 situata a 108\u00a0km a ovest di Tripoli e 60\u00a0km a est del confine con la Tunisia.\nStoria.\nLe prime notizie su Zuara risalgono ad un manuale catalano di navigazione a vela del 1375, che ne parla come \"Punta dar Zoyara\". Successivamente viene citata dal geografo arabo Leone l'Africano, che ne parla in un libro sulla \"Descrizione dell'Africa\" del 1550.\nLe tradizioni orali (riportate, tra gli altri da Mitchell 2007: 195-6) vogliono che i fondatori della citt\u00e0 siano stati due algerini, di nome 'Isa e 'A\u1e6d\u1e6du\u0161, capostipiti degli odierni Ind 'Isa e Ind 'Attush, che avrebbero convinto a trasferirvisi una persona istruita (\"a'azzab\") di Djerba, capostipite a sua volta degli I'azzaben (il cui cognome \u00e8 stato fissato in Azzabi allo stato civile).\n12 sarebbero le \"trib\u00f9\" (\"taqbilt\") o gruppi famigliari che componevano la popolazione indigena di Zuara, di 10 delle quali Mitchell (\"op. cit.\") fornisce i nomi:\nDurante la guerra italo-turca nel gennaio 1912, un primo tentativo di conquistare la citt\u00e0 and\u00f2 a vuoto. Successivamente il 9 aprile fu bombardata via mare. Finalmente, il 6 agosto le truppe del generale Vincenzo Garioni si congiunsero con la brigata del generale Giulio Cesare Tassoni, sbarcata nei pressi di Zuara e composta dal 34\u00b0, dal 57\u00ba fanteria, da un battaglione alpini e da alcuni reparti di artiglieria. Le truppe entrarono poi nell'oasi senza incontrare resistenza..\nDurante la prima guerra mondiale, a seguito della rivolta dei Senussi del 1915, il governo italiano decise un ripiegamento da alcuni presidi, fra cui Zuara, che fu abbandonata il 17 luglio. Rioccupata il 18 maggio 1916 costitu\u00ec base per alcune incursioni su Agelat e Sorman e per altre successive importanti azioni. Nel settembre 1916 la Squadriglia di Tripoli del Corpo Aeronautico dotata di Farman 14 crea un campo volo distaccato a Zuara e nel dicembre 1918 la 104\u00aa Squadriglia \u00e8 inquadrata come squadriglia Mista Farman di Bengasi con una Sezione a Zuara rimanendo anche nel dopoguerra per il presidio e la riconquista della colonia.\nAl termine del conflitto, dopo la riconquista italiana dei territori precedentemente abbandonati, venne realizzata la linea ferroviaria Tripoli - Zuara, (oggi dismessa) .\nDal 20 novembre 1942 arriva la 122\u00aa Squadriglia della Regia Aeronautica che resta fino alla met\u00e0 di gennaio 1943.\nZuara sulle rotte degli immigranti.\nNegli ultimi anni Zuara \u00e8 divenuta un importante punto di imbarco per i migranti africani che dalla Libia raggiungono le coste lampedusane e siciliane. Viaggiano su vecchi pescherecci ma anche su piccole barche in vetroresina e gommoni tipo Zodiac, specialmente negli ultimi anni. L'immigrazione clandestina coinvolge flussi misti di migranti economici e rifugiati politici. I viaggi sono organizzati da intermediari, chiamati passeur in francese e dallala in amarico, alcuni della nazionalit\u00e0 dei migranti, altri libici. Buona parte dei 21.400 migranti arrivati in Sicilia nel 2006 si erano imbarcati da questi litorali. Le principali nazionalit\u00e0 nel 2006 sono state: 8.146 marocchina, 4.200 egiziana, 2.859 eritrea e 2.288 tunisina.\nLe testimonianze dei viaggi svelano una rete di passeur organizzata al meglio. Nella quasi totalit\u00e0 dei casi non si tratta di tratta di esseri umani, perch\u00e9 i passeggeri non sono venduti, ma decidono deliberatamente di affidarsi ai passeur per raggiungere l'Europa, non avendo altri modi legali per farlo [senza fonte].\nCultura.\n\u00c8 abitata in prevalenza da popolazioni berbere di religione islamica, ma di culto ibadita, che hanno conservato la loro lingua originale, un dialetto particolare, che presenta somiglianze soprattutto con quello di Gerba (Tunisia) e in minor misura con quello \"nefusi\".\nInfrastrutture e trasporti.\nNella citt\u00e0 \u00e8 presente l'aeroporto di Zuara."}
{"id": "1439872", "revid": "392652", "url": "https://it.wikipedia.org/wiki?curid=1439872", "title": "Regno di Vidin", "text": "Il Regno di Vidin (in bulgaro: \u0412\u0438\u0434\u0438\u043d\u0441\u043a\u043e \u0446\u0430\u0440\u0441\u0442\u0432\u043e, \"Vidinsko carstvo\"), o anche Regno di B\u0103din, era uno stato medievale bulgaro con capitale la citt\u00e0 di Vidin nel nord del paese. Nel 1356 lo zar bulgaro Ivan Aleksand\u0103r isol\u00f2 Vidin dalla monarchia bulgara e nomin\u00f2 suo figlio Ivan Stracimir (1356\u20131396) come governatore assoluto del dominio di Vidin.\nNel 1365 lo Stato venne occupato da crociati ungheresi, ma l'occupazione dur\u00f2 poco. Nel 1369 una campagna bulgaro-valacca espulse i militari ungheresi, ma nel 1393 l'intera Bulgaria cadde sotto il potere dell'impero ottomano. Ci\u00f2 porto alla fine dell'impero medievale bulgaro. Vidin era rimasta l'unica regione ancora controllata da un popolo bulgaro e non dagli invasori ottomani.\nGli ottomani conquistarono in breve il principato di Karvuna, Prilep e Velba\u017ed. L'indipendenza del Regno di Vidin dur\u00f2 poco. Nel 1396, Stracimir contribu\u00ec all'esercito formato dalle nazioni slave per tentare di rovesciare il potere dell'impero ottomano. Dopo la sconfitta di Nicopoli, cadde sotto la sfera d'influenza degli ottomani guidati da Bayezid I. Per\u00f2 alcuni autori moderni ritengono che il Regno di Vidin sia sopravvissuto fino al 1422, governato dal figlio di Sracimir, Costantino II."}
{"id": "1439878", "revid": "125168470", "url": "https://it.wikipedia.org/wiki?curid=1439878", "title": "Io voglio del ver la mia donna laudare", "text": "Io voglio del ver la mia donna laudare \u00e8 un sonetto di Guido Guinizelli.\nIn questo sonetto Guinizelli tesse un elogio della donna e, nelle quartine, la paragona alle bellezze della natura come i fiori, idealmente rappresentati dalla rosa e dal giglio, che possono simboleggiare una vasta gamma di sentimenti, in particolare l'amore e la purezza; i corpi celesti, che gi\u00e0 trasferiscono le virt\u00f9 della donna su un piano soprannaturale; le bellezze della natura con i colori, compresi quelli cangianti delle pietre preziose. L'elenco dei paragoni sublimi \u00e8 fatto su modello del plazer provenzale.\nLa sublimazione della donna.\nIn questo sonetto il poeta esprime nei confronti della sua donna intense parole d'amore e di lode. \u00c8 una donna di estrema e straordinaria bellezza ed \u00e8 cos\u00ec ricca di qualit\u00e0 morali da suscitare solo gioia e bont\u00e0 in chi la vede. La donna viene vista come ispiratrice e purificatrice dell'amore stesso, e la sua apparizione produce effetti benefici e miracolosi: pu\u00f2 addirittura convertire gli infedeli, oltre ad allontanare ogni cattivo pensiero e malessere. Si compie cos\u00ec quel processo di sublimazione della donna (da creatura terrena a creatura celeste) che contraddistingue la poetica stilnovistica."}
{"id": "1439879", "revid": "73125", "url": "https://it.wikipedia.org/wiki?curid=1439879", "title": "Kosmos 60", "text": ""}
{"id": "1439882", "revid": "124400291", "url": "https://it.wikipedia.org/wiki?curid=1439882", "title": "Joan Lui (album)", "text": "Joan Lui \u00e8 un album di Adriano Celentano, pubblicato nel 1985, colonna sonora del film \"Joan Lui - Ma un giorno nel paese arrivo io di luned\u00ec\"."}
{"id": "1439884", "revid": "174925", "url": "https://it.wikipedia.org/wiki?curid=1439884", "title": "Gioebia", "text": ""}
{"id": "1439895", "revid": "124589296", "url": "https://it.wikipedia.org/wiki?curid=1439895", "title": "Fu (kana)", "text": "\u3075 in hiragana o \u30d5 in katakana \u00e8 un kana giapponese e rappresenta una mora. La sua pronuncia \u00e8 \"\". Si pu\u00f2 pronunciare anche ."}
{"id": "1439898", "revid": "186283", "url": "https://it.wikipedia.org/wiki?curid=1439898", "title": "\u30d5", "text": ""}
{"id": "1439900", "revid": "1305772", "url": "https://it.wikipedia.org/wiki?curid=1439900", "title": "Cantone di San Jos\u00e9", "text": "Il cantone di San Jos\u00e9 \u00e8 un cantone della Costa Rica facente parte della provincia omonima.\nIl cantone fu istituito il 7 dicembre 1848, ma l'urbanizzazione era incominciata gi\u00e0 nel periodo che va dal 1737 al 1738.\nOggi San Jos\u00e9 \u00e8 una citt\u00e0 cosmopolita, che vanta un interessante miscuglio di storia e modernit\u00e0. L'agglomerato urbano conta con una popolazione di oltre un milione di persone. Dato lo scarso sistema di infrastrutture, la viabilit\u00e0 \u00e8 congestionata, al punto che San Jos\u00e9 \u00e8 una delle pi\u00f9 inquinate citt\u00e0 del Centro America.\nDal 1978 ospita la sede della Corte interamericana dei diritti umani.\nIl cantone \u00e8 situato al nord della provincia, e confina al nord con la provincia di Heredia (e in particolare con i cantoni di Bel\u00e9n, Heredia e Santo Domingo), con i cantoni di Tib\u00e1s e Goicoechea; a est con Montes de Oca e Curridabat; al sud con Desamparados, Alajuelita ed Escaz\u00fa.\nGeografia antropica.\nSuddivisioni amministrative.\nIl cantone copre di fatto la parte principale della citt\u00e0 di San Jos\u00e9, capitale dello Stato, ed \u00e8 suddiviso in 11 distretti:"}
{"id": "1439902", "revid": "186283", "url": "https://it.wikipedia.org/wiki?curid=1439902", "title": "\u3075", "text": ""}
{"id": "1439907", "revid": "436907", "url": "https://it.wikipedia.org/wiki?curid=1439907", "title": "Uh la la la", "text": "Uh la la la \u00e8 il quarto singolo di Alexia pubblicato nel maggio 1997.\nDescrizione.\nQuesto singolo \u00e8 stato uno dei primi usciti all'inizio della carriera solista della cantante. Partecipa anche al Festivalbar ed \u00e8 il pezzo pi\u00f9 ballato e trasmesso dalle emittenti radiofoniche e musicali dell'estate 1997. Vengono fatte dell'album circa sei edizioni, tra cui una destinata al mercato tedesco e svizzero, una per il mercato inglese e una per il mercato statunitense.\nLe quattro note del ritornello sono le stesse della canzone \"Let's go dancing (Ooh La, La, La)\", un singolo estratto dall'album \"As One\" del 1982 della band Kool &amp; The Gang. Un remix in stile \"house\" \u00e8 stato realizzato dagli italiani Fathers Of Sound, e distribuito principalmente all'estero.\nVideo musicale.\nAlexia registra due versioni del video della canzone. La prima, quella originale, \u00e8 quella che vede la cantante girare in una jeep con molte ragazze per le strade di Miami, dove \u00e8 girato appunto il video. La seconda versione \u00e8 un remix del brano con delle veloci inquadrature ed effetti prese dalla versione originale. Quest'ultimo \u00e8 in particolar modo destinato al mercato inglese.\nCover delle Blog 27.\nUh la la la \u00e8 il primo singolo estratto dall'album \"&lt;LOL&gt;\" del gruppo musicale polacco Blog 27 ed \u00e8 una cover della hit \"Uh la la la\" di Alexia del 1997. \nIl brano \u00e8 stato pubblicato nel 2005 in Polonia, Germania, Austria, Svizzera, Francia, Italia, Giappone e Ungheria, riscuotendo un grande successo, tanto da far aggiudicare alle Blog 27 il premio di miglior artista polacco agli MTV Europe Music Awards 2006.\nIn Italia la canzone \u00e8 stata utilizzata per promuovere la campagna \"Operazione Five\" della Fiat.\nTracce.\nMaxi CD\nVersione con due tracce"}
{"id": "1439910", "revid": "86343", "url": "https://it.wikipedia.org/wiki?curid=1439910", "title": "Luizi Calugara", "text": ""}
{"id": "1439911", "revid": "287204", "url": "https://it.wikipedia.org/wiki?curid=1439911", "title": "Papaflessas", "text": "Papaflessas () \u00e8 un ex comune della Grecia nella periferia del Peloponneso di 2.205 abitanti secondo i dati del censimento 2001.\n\u00c8 stato soppresso a seguito della riforma amministrativa detta Programma Callicrate in vigore dal gennaio 2011 ed \u00e8 ora compreso nel comune di Pylos-Nestoras."}
{"id": "1439912", "revid": "124945420", "url": "https://it.wikipedia.org/wiki?curid=1439912", "title": "Gaetano Costa", "text": "Biografia.\nGaetano Costa nacque a Caltanissetta, dove studi\u00f2 fino al conseguimento della licenza liceale, laureandosi poi nella Facolt\u00e0 di Giurisprudenza di Palermo. Sin da ragazzo ader\u00ec al Partito Comunista, allora clandestino. Dopo aver vinto il concorso in Magistratura fu arruolato come ufficiale nell'aviazione, ottenendo due croci di guerra. L'8 settembre raggiunse la Val di Susa unendosi ai partigiani che ivi operavano. All'inizio degli anni quaranta fu immesso in servizio in Magistratura, inizialmente presso il Tribunale di Roma; successivamente, su sua richiesta, fu trasferito alla Procura della Repubblica di Caltanissetta dove rest\u00f2 dal 1944 al 1978.\nIn quella Procura esplet\u00f2 la maggior parte della sua attivit\u00e0 di magistrato, da Sostituto procuratore prima e da Procuratore poi, dando sempre chiare manifestazioni di alta preparazione professionale, indipendenza, ed equilibrio. Nonostante il carattere apparentemente freddo e distaccato e la poca inclinazione ai rapporti sociali, gli fu sempre unanimemente riconosciuta una grande umanit\u00e0 e attenzione soprattutto nei confronti dei soggetti pi\u00f9 deboli. Sin dagli anni sessanta, come risulta dalla sua deposizione alla prima Commissione Antimafia, intu\u00ec che la mafia aveva subito una radicale mutazione e che si era annidata nei gangli vitali della pubblica amministrazione, controllandone gli appalti, le assunzioni e la gestione in genere.\nInutilmente, all'epoca, richiam\u00f2 l'attenzione delle massime autorit\u00e0 sul fatto che un'efficace lotta alla mafia imponeva la predisposizione di strumenti legislativi che consentissero di indagare sui patrimoni dei presunti mafiosi e di colpirli. Nel gennaio del 1978 fu nominato Procuratore della Repubblica di Palermo ma la reazione del \u201cPalazzo\u201d fu, in larga misura, negativa, tanto da far s\u00ec che si ritardasse la sua immissione in possesso sino al luglio di quell'anno. Insediandosi, consapevole delle resistenze che avrebbe dovuto affrontare, fece la seguente dichiarazione:\nNel breve periodo di sua gestione della Procura di Palermo avvi\u00f2 una serie di delicatissime indagini nell'ambito delle quali, sia pure con i limitati mezzi all'epoca a sua disposizione, tent\u00f2 di penetrare i santuari patrimoniali della mafia.\nL'attentato.\nCosta fu assassinato dalla mafia il 6 agosto 1980. Alle 19:30, passeggiando da solo e a due passi da casa sua, fu freddato da sei colpi di pistola P38 sparatigli alle spalle da due killer scappati forse in moto o forse su una A112 trovata poi bruciata. Costa stava sfogliando dei libri su una bancarella; mor\u00ec dissanguato su un marciapiede di via Cavour a Palermo. Al funerale parteciparono poche persone e soprattutto pochi magistrati. \nDi lui scrisse un suo sostituto che era un uomo \u201cdi cui si poteva comperare solo la morte\u201d. Non va dimenticato che, pur essendo l'unico magistrato a Palermo al quale, in quel momento, erano state assegnate un'auto blindata e una scorta, non ne usufruiva, ritenendo che la sua protezione avrebbe messo in pericolo altri e che lui era uno di quelli che \u201caveva il dovere di avere coraggio\u201d. \nCausa di quella spietata esecuzione, il fatto che egli avesse firmato personalmente dei mandati di cattura nei confronti del boss Rosario Spatola e di alcuni dei suoi uomini che altri suoi colleghi si erano rifiutati di firmare. Il delitto venne ordinato dal clan mafioso capeggiato da Salvatore Inzerillo.\nNessuno \u00e8 stato condannato per la sua morte, ancorch\u00e9 la Corte di assise di Catania ne abbia accertato il contesto individuandolo nella zona grigia tra affari, politica e crimine organizzato. Da molti settori, compresa la Magistratura, si \u00e8 cercato di farlo dimenticare anche, forse, per nascondere le colpe di coloro che lo lasciarono solo e, come disse Sciascia, lo additarono alla vendetta mafiosa. Il suo impegno fu continuato da Rocco Chinnici, allora tra i pochi che lo capirono e ne condivisero gli intenti e l'azione. E a cui, per questo, tocc\u00f2 la stessa sorte.\nRiconoscimenti e influenza.\nLa citt\u00e0 di Palermo gli ha intitolato una strada e un giardino pubblico, prima noto come Verde Terrasi e situato tra viale Lazio-viale Campania-via Restivo. Le Poste Italiane gli hanno dedicato un francobollo nel 2020."}
{"id": "1439917", "revid": "287204", "url": "https://it.wikipedia.org/wiki?curid=1439917", "title": "Magura", "text": ""}
{"id": "1439918", "revid": "486946", "url": "https://it.wikipedia.org/wiki?curid=1439918", "title": "Westcock", "text": ""}
{"id": "1439922", "revid": "267975", "url": "https://it.wikipedia.org/wiki?curid=1439922", "title": "Antonio Francesco Sanvitale", "text": "Biografia.\nNacque a Parma il 10 febbraio 1660 nella nobile famiglia Sanvitale ed ebbe il titolo di conte di Fontanellato.\nSi laure\u00f2 in utroque iure all'Universit\u00e0 di Parma.\nFu nominato canonico della Basilica vaticana sotto il pontificato di Innocenzo XI.\nIl 27 dicembre 1699 fu ordinato presbitero.\nIl 15 marzo 1700 fu nominato vice-legato ad Avignone.\nFu eletto il 16 luglio 1703 arcivescovo titolare di Efeso, il 22 dello stesso mese fu consacrato da Fabrizio Paolucci; fu poi trasferito alla sede metropolitana di Urbino il 6 maggio 1709.\nIl 17 luglio 1703 fu creato nunzio a Firenze. Per molti anni durante la sua permanenza in Austria, fu suo segretario Gaetano Bedini futuro cardinale.\nPapa Clemente XI lo cre\u00f2 cardinale in pectore nel concistoro del 15 aprile 1709 e pubblic\u00f2 la nomina il 22 luglio dello stesso anno. Il 9 settembre di quell'anno ricevette il titolo di San Pietro in Montorio.\nMor\u00ec ad Urbino il 17 dicembre 1714 all'et\u00e0 di 54 anni e fu sepolto nella cattedrale della citt\u00e0.\nGenealogia episcopale.\nLa genealogia episcopale \u00e8:"}
{"id": "1439923", "revid": "1573940", "url": "https://it.wikipedia.org/wiki?curid=1439923", "title": "Podogymnura aureospinula", "text": "Il gimnuro di Dinagat (Podogymnura aureospinula ) \u00e8 un insettivoro della famiglia degli Erinaceidi endemico delle Filippine.\nDescrizione.\nDimensioni.\nInsettivoro di piccole dimensioni, con la lunghezza della testa e del corpo tra 190 e 211\u00a0mm, la lunghezza della coda tra 59 e 73\u00a0mm, la lunghezza del piede tra 39 e 42\u00a0mm e la lunghezza delle orecchie tra 22 e 26\u00a0mm.\nAspetto.\nLa pelliccia dorsale \u00e8 composta da un corto sotto-pelliccia grigio, da lunghe setole spinose nere con la punta giallo-dorata e da peli nerastri spinosi, pi\u00f9 densi sul dorso e mancanti lungo i fianchi. Le parti ventrali sono pi\u00f9 soffici e grigio-brunastre, la gola \u00e8 pi\u00f9 scura. Il muso \u00e8 lungo, appuntito e ricoperto di densi peli spinosi, il naso \u00e8 privo di peli, bilobato e con le narici che si aprono lateralmente. Le labbra sono ricoperte di piccoli peli bianchi o marroni chiari. Le vibrisse sono lunghe, scure e con l'estremit\u00e0 molto chiara. Le orecchie sono relativamente grandi, ricoperte di piccolissimi peli biancastri. Il dorso delle zampe \u00e8 ricoperto di corti peli bianchi o marroni chiari, mentre le piante sono prive di peli. La coda \u00e8 pi\u00f9 corta della testa e del corpo ed appare cosparsa di pochi peli, particolarmente alla base dorsale. Le femmine hanno un paio di mammelle pettorali ed uno inguinale.\nBiologia.\nAlimentazione.\nSi nutre probabilmente di lombrichi ed insetti catturati al suolo.\nDistribuzione e habitat.\nQuesta specie \u00e8 conosciuta soltanto sulle isole di Dinagat, Bucas Grande e Siargao nelle Filippine sud-orientali.\nVive nelle foreste pluviali mature e secondarie. Tollera moderatamente le modifiche ambientali, frequentando i margini delle fattorie ma sempre in prossimit\u00e0 di foreste e mai in aree totalmente occupate dall'uomo.\nStato di conservazione.\nLa IUCN Red List, considerato l'areale limitato e il continuo declino del proprio habitat a causa della deforestazione, classifica \"P.aureospinula\" come specie in pericolo (EN).\nLa Societ\u00e0 Zoologica di Londra, in base ad alcuni criteri evolutivi e demografici, la considera una delle 100 specie di mammiferi a maggior rischio di estinzione."}
{"id": "1439925", "revid": "1543377", "url": "https://it.wikipedia.org/wiki?curid=1439925", "title": "Podogymnura truei", "text": "Il gimnuro di Mindanao (\"Podogymnura truei\" Mearns, 1905) \u00e8 un mammifero della famiglia degli Erinaceidi, endemico delle Filippine.\nDescrizione.\nSi distingue dall'altra specie di gimnuro delle Filippine (\"P. aureospinula\") per le minori dimensioni (il peso pu\u00f2 variare tra 40 e 80 grammi) e il colore, che \u00e8 rosso\u2013castano sul dorso e marrone nella zona ventrale. Inoltre il pelo, che nell'altra specie \u00e8 ispido, \u00e8 lungo e morbido.\nBiologia.\nLe abitudini sono poco note. Si ritiene che sia insettivoro.\nDistribuzione e habitat.\nLe uniche popolazioni note di questa specie si trovano in piccole aree dell'isola di Mindanao, nell'arcipelago delle Filippine.\nVive in aree forestali sui monti Apo, McKinley, e Katanglad, ad una altitudine compresa tra 1.600 e 2.300 m.\nStatus e conservazione.\nLa \"IUCN Red List\" classifica questa specie come in pericolo di estinzione.\nLa \"Zoological Society of London\", in base a criteri di unicit\u00e0 evolutiva e di esiguit\u00e0 della popolazione, considera \"Podogymnura truei\" una delle 100 specie di mammiferi a maggiore rischio di estinzione."}
{"id": "1439927", "revid": "1573940", "url": "https://it.wikipedia.org/wiki?curid=1439927", "title": "Tokudaia muenninki", "text": "Il ratto spinoso di Okinawa (Tokudaia muenninki ) \u00e8 un roditore della famiglia dei Muridi endemico dell'isola di Okinawa, nelle Isole Ryukyu.\nDescrizione.\nDimensioni.\nRoditore di medie dimensioni, con la lunghezza della testa e del corpo tra 112 e 166\u00a0mm, la lunghezza della coda tra 92 e 132\u00a0mm, la lunghezza del piede tra 29,8 e 35\u00a0mm, la lunghezza delle orecchie tra 17,2 e 24\u00a0mm.\nAspetto.\nLe parti dorsali sono nere con dei riflessi fulvo-giallastri, cosparse di lunghi e rigidi peli spinosi, grigi e con la punta pi\u00f9 scura, mentre le parti ventrali sono bianco-grigiastre. Il muso \u00e8 appuntito, gli occhi sono grandi. Le vibrisse del naso sono lunghe e nere, mentre quelle sulle guance sono bianche. Le orecchie sono ovali e moderatamente ricoperte di piccoli peli. Il dorso delle zampe \u00e8 privo di pigmento. La coda \u00e8 pi\u00f9 corta della testa e del corpo, \u00e8 nerastra sopra, biancastra sotto e ricoperta da circa 8 anelli di scaglie per centimetro, ognuna corredata di tre peli. Il cariotipo \u00e8 2n=44 FN=52.\nBiologia.\nComportamento.\n\u00c8 una specie terricola.\nDistribuzione e habitat.\nQuesta specie \u00e8 endemica dell'isola di Okinawa, nelle Isole Ryukyu, Giappone. Probabilmente \u00e8 presente soltanto nella parte settentrionale dell'isola. Resti fossili risalenti al Pleistocene sono stati rinvenuti sull'isola di Iejima.\nVive nelle foreste di Chinquapin fino a 300 metri di altitudine.\nStato di conservazione.\nLa IUCN Red List, considerato l'areale limitato e frammentato e il continuo declino nella qualit\u00e0 del proprio habitat, classifica \"T.muenninki\" come specie in grave pericolo (CR).\nLa Societ\u00e0 Zoologica di Londra, in base ad alcuni criteri evolutivi e demografici, la considera una delle 100 specie di mammiferi a maggior rischio di estinzione."}
{"id": "1439929", "revid": "61051", "url": "https://it.wikipedia.org/wiki?curid=1439929", "title": "Euroscaptor parvidens", "text": "La talpa dai piccoli denti (Euroscaptor parvidens ) \u00e8 un mammifero della famiglia dei Talpidae, endemico del Vietnam.\nDescrizione.\nLa specie \u00e8 poco conosciuta, essendone stati catturati pochi esemplari. Come gli altri membri della famiglia Talpidae, questa specie si \u00e8 evoluta perfettamente per la vita sotto terra. Presenta un corpo cilindrico, coperto da una pelliccia densa e vellutata, che sulla testa si fa affusolato per far capo ad un muso aguzzo. Gli occhi sono molto piccoli e completamente nascosti nella pelliccia. Non presenta orecchio esterno. Le zampe anteriori sono ben sviluppate e permettono alla talpa dai piccoli denti di scavare e spostare la terra durante le pratiche di escavazione di cunicoli.\nDistribuzione e habitat.\nQuesta specie \u00e8 diffusa in Vietnam (a sud e a nord, al confine con la Cina), ma si ritiene possibile una sua presenza anche in Laos e Cambogia. Abita differenti ambienti, dalle pianure fertili alle montagne, fino a 3000 m di altitudine.\nBiologia.\nCome le altre talpe, anche \"E. parvidens\" passa la maggior parte del suo tempo a scavare numerosi cunicoli, creando una serie di complessi comunicanti che fungono da tana e che permettono a questo animale di procacciarsi il cibo (vermi e altri invertebrati) che accumula in speciali dispense dopo averli paralizzati con un morso, creando delle riserve di cibo sempre fresco.\nStatus e conservazione.\nLa \"Zoological Society of London\", in base a criteri di unicit\u00e0 evolutiva e di esiguit\u00e0 della popolazione, considera \"Euroscaptor parvidens\" una delle 100 specie di mammiferi a maggiore rischio di estinzione.La \"IUCN Red List\" considera che non ci sono dati sufficienti per stabilire lo stato di conservazione della specie."}
{"id": "1439932", "revid": "256896", "url": "https://it.wikipedia.org/wiki?curid=1439932", "title": "Micropotamogale lamottei", "text": "Il micropotamogale del monte Nimba (\"Micropotamogale lamottei\" ) \u00e8 un mammifero della famiglia dei Tenrecidi.\nDescrizione.\nLa lunghezza del corpo \u00e8 tra 12 e 20\u00a0cm, quella della coda tra 10 e 15\u00a0cm, il peso intorno ai 125 g.\nIl corpo \u00e8 compatto e la testa rotonda. Il lungo pelo, di colore grigio o marrone, nasconde in genere gli occhi e gran parte delle orecchie.\nDistribuzione e habitat.\n\u00c8 endemico di una ristretta regione dell'Africa occidentale che comprende i monti Nimba, tra Liberia, Guinea e Costa d'Avorio. L'habitat \u00e8 costituito da torrenti o paludi\nBiologia.\n\u00c8 un animale notturno e semiacquatico. \nSi nutre di pesci, crostacei e insetti acquatici. Cattura le prede lungo le rive dei corsi d'acqua o con brevi immersioni.\nStatus e conservazione.\nLa \"IUCN Red List\" classifica questa specie come in pericolo di estinzione.\nLa \"Zoological Society of London\", in base a criteri di unicit\u00e0 evolutiva e di esiguit\u00e0 della popolazione, considera \"Micropotamogale lamottei\" una delle 100 specie di mammiferi a maggiore rischio di estinzione."}
{"id": "1439934", "revid": "1573940", "url": "https://it.wikipedia.org/wiki?curid=1439934", "title": "Mystacina tuberculata", "text": "Il pipistrello dalla coda corta della Nuova Zelanda minore (Mystacina tuberculata ) \u00e8 un pipistrello della famiglia dei Mystacinidi endemico della Nuova Zelanda.\nDescrizione.\nDimensioni.\nPipistrello di piccole dimensioni, con la lunghezza dell'avambraccio tra 40,8 e 43,4\u00a0mm, la lunghezza del piede tra 14,1 e 15,1\u00a0mm, la lunghezza delle orecchie tra 17,4 e 18,9\u00a0mm.\nAspetto.\nLa pelliccia \u00e8 corta, vellutata ed estremamente densa. Le parti dorsali sono grigio chiare, marroni o nerastre, mentre le parti ventrali sono pi\u00f9 chiare. Il muso \u00e8 corto, appuntito e con le narici tubulari. Le orecchie sono lunghe, strette e ben separate tra loro. Il trago \u00e8 lungo, stretto ed affusolato. Le membrane alari sono bruno-nerastre o nere. Sui fianchi sono presenti delle tasche cutanee dove le ali vengono riposte per muoversi pi\u00f9 agilmente sul terreno. Gli arti inferiori sono corti e tozzi. L'estremit\u00e0 della coda fuoriesce dall'uropatagio sulla sua superficie dorsale.\nBiologia.\nComportamento.\nSi rifugia in piccoli gruppi nelle cavit\u00e0 degli alberi, in grotte ed anche edifici e capanne. Forma vivai fino a 20-30 femmine durante le stagioni riproduttive, mentre i maschi tendono ad essere solitari. Aspetto inusuale del suo comportamento \u00e8 quello di scavare nel terreno alla ricerca di prede oppure in tronchi marci per costruire gallerie e tane. Talvolta occupa nidi al suolo di uccelli marini per cercare cibo. L'attivit\u00e0 predatoria inizia una o due ore e mezza dopo il calare del buio e prosegue fino ad un'ora prima dell'alba. Il volo \u00e8 effettuato fino a 2-3 metri dal suolo. Non entra in ibernazione nei periodi pi\u00f9 freddi, durante i quali effettua la muta.\nAlimentazione.\nSi nutre di una grossa variet\u00e0 di alimenti, inclusi frutta, nettare, polline, grasso e carne di berte grigie lasciati essiccare all'aria dai locali, pulcini ed anche adulti di uccelli come il parrocchetto frontegialla. \u00c8 noto che si tratta di un importante impollinatore di \"Dactylanthus taylorii\", l'unica pianta parassita della Nuova Zelanda.\nRiproduzione.\nDanno alla luce un piccolo alla volta da febbraio ad aprile.\nDistribuzione e habitat.\nQuesta specie era un tempo diffusa su tutta la Nuova Zelanda, adesso ristretta all'Isola del Nord, a poche zone forestali dell'Isola del Sud ed alcune piccole isole vicine.\nVive nelle foreste mature temperate.\nTassonomia.\nSono state riconosciute 3 sottospecie:\nStato di conservazione.\nLa IUCN Red List, considerato l'areale limitato, la popolazione seriamente frammentata, il continuo declino nell'estensione e nella qualit\u00e0 del proprio habitat e nel numero limitato di individui maturi, classifica \"M.tuberculata\" come specie vulnerabile (VU).\nLa Societ\u00e0 Zoologica di Londra, in base ad alcuni criteri evolutivi e demografici, la considera una delle 100 specie di mammiferi a maggior rischio di estinzione."}
{"id": "1439937", "revid": "287204", "url": "https://it.wikipedia.org/wiki?curid=1439937", "title": "Selevinia betpakdalaensis", "text": "Il ghiro del deserto (\"Selevinia betpakdalaensis\") \u00e8 un roditore della famiglia dei Gliridae, endemico del Kazakistan.\n\u00c8 l'unica specie del genere Selevinia.\nDescrizione.\n\u00c8 un roditore di piccola taglia, lungo 7,5-9,5\u00a0cm, per un peso di 18-24 g. La coda \u00e8 lunga 6\u20137\u00a0cm.\nLa pelliccia, folta e densa, \u00e8 di colore grigiastro sul dorso e biancastro sul ventre.\nDistribuzione e habitat.\nVive in una ristretta area desertica sulle sponde del lago Balkhash nel Kazakistan orientale.\nPopola boschetti di \"Spirianthus\" o cespuglieti di \"Salsola laricifolia\".\nBiologia.\nHa abitudini prevalentemente notturne.\nQuando la temperatura scende al di sotto dei 5\u00a0\u00b0C va in letargo.\nLa sua dieta consiste essenzialmente di piccoli artropodi.\nL'accoppiamento occorre tra maggio e luglio. La femmina d\u00e0 alla luce da 6 a 8 piccoli.\nStatus e conservazione.\nLa \"IUCN Red List\" considera questa specie come in pericolo (EN) di estinzione.\nLa \"Zoological Society of London\", in base a criteri di unicit\u00e0 evolutiva e di esiguit\u00e0 della popolazione, considera \"Selevinia betpakdalaensis\" una delle 100 specie di mammiferi a maggiore rischio di estinzione."}
{"id": "1439941", "revid": "767487", "url": "https://it.wikipedia.org/wiki?curid=1439941", "title": "Chodsigoa salenskii", "text": "Il toporagno di Salenski (\"Chodsigoa salenskii\" ) \u00e8 un mammifero della famiglia dei Soricidi, endemico della Cina.\nDescrizione.\n\u00c8 un mammifero di piccole dimensioni (5\u201310\u00a0cm di lunghezza per 5 gr di peso), con un lungo naso appuntito ed una fitta pelliccia nera, con macchie grigie.\nDistribuzione e habitat.\nL'unico esemplare descritto di questa specie proveniva dalla provincia di Sichuan, nella Cina occidentale.\nBiologia.\nLe abitudini di questa specie non sono note.\nStatus e conservazione.\nLa \"Zoological Society of London\", in base a criteri di unicit\u00e0 evolutiva e di esiguit\u00e0 della popolazione, considera \"C. salenskii\" una delle 100 specie di mammiferi a maggiore rischio di estinzione."}
{"id": "1439944", "revid": "110157", "url": "https://it.wikipedia.org/wiki?curid=1439944", "title": "Kenwood Corporation", "text": " \u00e8 una sussidiaria del gruppo industriale giapponese JVC Kenwood; il marchio \u00e8 specializzato nella produzione di radio, hi-fi e altre tecnologie di intrattenimento, portatile e non.\nStoria.\nL'azienda fu fondata a Komagane nel 1946 dai fratelli Nakaichi e Jiro Kasuga, da Hideo Nakano e da Hisao Kasuga con il nome di Kasuga Radio Co. Ltd. e si specializz\u00f2 particolarmente nella produzione di bobine elettromagnetiche.\nGi\u00e0 nel 1953 l'azienda produsse il suo primo ricevitore radio amatoriale, mentre nei successivi anni si diresse verso le tecnologie hi-fi e la radiotrasmissione.\nNel 1960 fu rinominata \"Trio Corporation\" e, appena tre anni dopo, rifondata a Los Angeles (Stati Uniti) come Kenwood Corporation.\nFusione con JVC.\nDal 1\u00ba ottobre 2008 l'azienda \u00e8 fusa con la JVC."}
{"id": "1439945", "revid": "228587", "url": "https://it.wikipedia.org/wiki?curid=1439945", "title": "Platanista minor", "text": "Il delfino dell'Indo (o Bhulan) (\"Platanista minor\" Owen, 1853) \u00e8 un mammifero della famiglia dei Platanistidae endemico del fiume Indo, in Pakistan.\nTassonomia.\nL'inquadramento tassonomico di questa specie \u00e8 controverso e da alcuni \u00e8 considerata una sottospecie di \"Platanista gangetica\" (\"P. gangetica minor\")\nDescrizione.\nHanno il muso lungo e appuntito caratteristico di tutti i delfini di fiume. I denti sono visibili sia sulla mascella superiore che su quella inferiore anche quando la bocca \u00e8 chiusa. I denti degli animali giovani, sottili e ricurvi, sono lunghi quasi due centimetri e mezzo, anche se con l'et\u00e0 tendono a subire sostanziali cambiamenti, divenendo, negli adulti, dei dischi piatti, squadrati ed ossei. L'estremit\u00e0 del muso si volge all'indietro all'estremit\u00e0. La specie \u00e8 priva della lente oculare del cristallino, cosa che la rende effettivamente cieca, sebbene possa ancora essere in grado di distinguere l'intensit\u00e0 e la direzione della luce. I movimenti e la caccia vengono effettuati grazie all'ecolocazione. Il corpo, di colore brunastro, si fa pi\u00f9 robusto nel mezzo. La specie ha solamente una piccola massa triangolare al posto della pinna dorsale. Le natatoie e la coda sono sottili e grandi rispetto alle dimensioni del corpo, che sono di circa 2-2,2 metri nei maschi e 2,4-2,6 m nelle femmine. L'animale pi\u00f9 vecchio registrato era un maschio di 28 anni di 199 centimetri di lunghezza. Le femmine adulte mature sono pi\u00f9 grandi dei maschi. Il dimorfismo sessuale si spiega con il fatto che dopo che le femmine raggiungono circa 150\u00a0cm, il loro rostro continua a crescere, raggiungendo una lunghezza approssimativa di 20\u00a0cm, mentre quello dei maschi smette di crescere. Dei piccoli sono stati osservati tra gennaio e maggio e sembra che vivano con la madre solamente per pochi mesi. Si pensa che la gestazione sia approssimativamente di 9-10 mesi.\nLa specie si nutre di una grande variet\u00e0 di gamberetti e pesci, tra cui carpe e pesci gatto. Si incontrano solitamente delfini solitari o in piccole aggregazioni, che non formano mai dei gruppi veri e propri.\nPopolazione e distribuzione.\nRisiede principalmente nel fiume Indo, in Pakistan. Nel diciannovesimo secolo il suo areale era approssimativamente cinque volte pi\u00f9 esteso di oggi, includendo anche affluenti dell'Indo, come il Sutlej, il Ravi, il Chenab e il Jhelum. La densit\u00e0 di popolazione pi\u00f9 alta si ha nella provincia del Sind.\nUn esauriente censimento della popolazione del delfino dell'Indo completato nel 2001 dal WWF-Pakistan ha concluso che oggi vivano approssimativamente 1100 individui.\nConservazione.\nQuesta specie \u00e8 stata molto danneggiate dall'uso che l'uomo ha fatto dei sistemi fluviali del subcontinente. Gli intrappolamenti nelle reti da pesca possono causare danni significativi al numero della popolazione locale. Alcuni individui vengono ancora cacciati ogni anno e il loro olio e la loro carne vengono usati come unguento, come afrodisiaco e come esca per i pesci gatto. L'irrigazione ha fatto abbassare il livello dell'acqua e anche l'avvelenamento delle acque causato dalle sostanze chimiche usate nell'industria e nell'agricoltura ha contribuito al declino della popolazione. Forse il danno pi\u00f9 significativo \u00e8 stato la costruzione di dighe che ha causato la frammentazione delle popolazioni e la diminuzione del pool genico. Attualmente esistono tre sottopopolazioni di delfino dell'Indo che, se protette, sarebbero capaci di una sopravvivenza a lungo termine.\nIl delfino dell'Indo e classificato dalla \"IUCN Red List\" come in pericolo di estinzione.\nLa \"Zoological Society of London\", in base a criteri di unicit\u00e0 evolutiva e di esiguit\u00e0 della popolazione, considera \"Platanista gangetica minor\" una delle 100 specie di mammiferi a maggiore rischio di estinzione."}
{"id": "1439946", "revid": "108238737", "url": "https://it.wikipedia.org/wiki?curid=1439946", "title": "Unit\u00e0 Tecnologica Elementare", "text": "L'Unit\u00e0 Tecnologica Elementare (UTE) \u00e8 un insieme di due o pi\u00f9 macchine connesse fisicamente attraverso un sistema di trasporto dei materiali e di sistema di buffer di immagazzinamento.\n\u00c8 un modello produttivo che sostituisce l'isola di montaggio, che a sua volta viene dopo la catena di montaggio (dalla catena si \u00e8 passati all'isola, e dall'isola alla UTE)."}
{"id": "1439947", "revid": "599013", "url": "https://it.wikipedia.org/wiki?curid=1439947", "title": "M\u0103n\u0103stirea", "text": "Il toponimo M\u0103n\u0103stirea (dal romeno \"M\u0103n\u0103stire\", monastero) \u00e8 contenuto nelle denominazioni di diverse localit\u00e0 della Romania:"}
{"id": "1439948", "revid": "287204", "url": "https://it.wikipedia.org/wiki?curid=1439948", "title": "Manastirea", "text": ""}
{"id": "1439951", "revid": "1573940", "url": "https://it.wikipedia.org/wiki?curid=1439951", "title": "Mogera uchidai", "text": "La talpa di Senkaku (Mogera uchidai ) \u00e8 un mammifero della famiglia dei Talpidi, endemico del Giappone. Ritenuta dai suoi scopritori l'unica specie del genere Nesoscaptor, pi\u00f9 recentemente ne \u00e8 stata stabilita l'inclusione nel genere Mogera.\nDescrizione.\nL'unico individuo descritto aveva il peso di 42,7 g e la lunghezza di 129,9\u00a0mm, coda abbastanza corta, narici dirette verso l'esterno.\nDistribuzione e habitat.\nVive solo nella piccola isola di Uotsuri-jima (4,3\u00a0km\u00b2), appartenente al gruppo delle isole Senkaku, a nord-est di Taiwan, un arcipelago sotto il controllo giapponese rivendicato anche dalla Cina e dalla stessa Taiwan.\nBiologia.\nLe abitudini non sono note.\nStatus e conservazione.\nLa \"Zoological Society of London\", in base a criteri di unicit\u00e0 evolutiva e di esiguit\u00e0 della popolazione, considera \"Nesoscaptor uchidai\" una delle 100 specie di mammiferi a maggiore rischio di estinzione. In particolare l'introduzione di capre nell'isola che ospita la specie ha danneggiato il fragile ecosistema locale in modo che si teme possa pregiudicare la sopravvivenza della specie."}
{"id": "1439952", "revid": "287204", "url": "https://it.wikipedia.org/wiki?curid=1439952", "title": "Margineni", "text": ""}
{"id": "1439953", "revid": "1075510", "url": "https://it.wikipedia.org/wiki?curid=1439953", "title": "Marco Aurelio Severino", "text": "Teorico e operatore diretto di una chirurgia attiva detta da lui stesso \u2018del medicar crudo\u2019, fu valente anatomista e pubblic\u00f2 la \"Zootomia democritea\" la prima opera di anatomia comparata.\nIl lettore di Anatomia e il chirurgo ospedaliero.\nMarco Aurelio Severino nacque a Tarsia in Calabria Citeriore, attuale provincia di Cosenza, il 2 novembre 1580. Apprese a Napoli i primi elementi di medicina da Giulio Cesare Romano e frequent\u00f2 presso lo Studio pubblico di Napoli nel periodo 1603-05 le lezioni di Latino Tancredi di Camerata, di Quinzio Buongiovanni di Tropea. La laurea in \"Alma Philosophia e Sacra Medicina\" gli fu conferita presso il collegio medico di Salerno, il pi\u00f9 antico d'Europa, il 1\u00ba febbraio 1606.\nLa fonte principale della sua biografia \u00e8 quella inclusa nell'opera postuma \"Antiperipatias\" del 1659. In essa si afferma che Severino fu allievo anche di Tommaso Campanella, attraverso cui conobbe i principi della filosofia di Bernardino Telesio, prima d'intraprendere gli studi di medicina. Inizi\u00f2 la pratica professionale nel paese natale in Calabria, ma gi\u00e0 nel 1609 era ritornato a Napoli, ove fu allievo di Giulio Iasolino, chirurgo dell'ospedale Incurabili, ove lo assistette eseguendo autopsie per i suoi studi anatomici e durante le perizie mediche per il processo di canonizzazione di frate Andrea Avellino. L'apprendistato come \u2018pratico\u2019 di chirurgia nelle visite private e presso l'ospedale Incurabili accanto al maestro Iasolino, permise a Severino un rapido progresso delle sue conoscenze. In occasione di un'epidemia di angina gangrenosa, probabilmente difterite, detta dagli spagnoli \"enfermedad del garratillo\", scoppiata nel corso del 1610, Severino applic\u00f2 la tecnica della tracheotomia con l'uso di una cannula gi\u00e0 proposta da Santorio Santorio. La necessit\u00e0 di un tempestivo ed incisivo intervento quale requisito di riuscita dell'atto medico, appresa nella pratica del trattamento delle lesioni da armi belliche e nella difterite, fu posta da Severino come principio giustificativo della sua metodologia clinica. Il 24 novembre del 1622 Severino, in seguito a pubblico concorso, fu nominato dal vicer\u00e9 Antonio Zapata lettore di Chirurgia e Anatomia presso gli Studi Regi. Poco dopo, si rese anche vacante presso l'ospedale degli Incurabili il posto di chirurgo ordinario, che fu conferito a Severino dal rettore del Ginnasio e Prefetto Regio Alvaro di Toledo.\nTentativo di riforma della pratica chirurgica.\nTuttavia, proprio la chirurgia gli procur\u00f2 ostacoli e contestazioni: gi\u00e0 nel 1625 per un'asportazione di lesioni varicose cos\u00ec si espresse: \u201c\"Ho fatto per primo questo tipo di operazione in Napoli, essendo tuttavia stato contestato al principio da altri medici, che protestarono presso i Governatori e Intendenti dell'Ospedale, dato che credevano che essa potesse esporre i pazienti ad un grave rischio\"\u201d (libera traduzione dal latino di \"De efficaci medicina\", 1646, p.\u00a062). Evidentemente l'opera di Severino non venne apprezzata dai colleghi, che, attenti soprattutto a lenire il dolore provocato dalle lesioni, si astenevano generalmente dall'aggredire il male con azioni che potessero peggiorare una sintomatologia dolorosa.\nIl principio ispiratore di Severino era al contrario quello di intervenire immediatamente, allorquando a suo parere era chiaro che il processo patologico non mostrava segni di risoluzione spontanea. La chirurgia da tempo era in una posizione di stallo sia per le scarse conoscenze anatomiche e fisiologiche, sia per l'assenza di strumenti validi di asepsi ed anestesia, pertanto l'esperienza della pratica chirurgica era frammentaria: l'intervento maggiormente seguito, detta da Severino con ironia e disprezzo \u2018dolce ed effeminata\u2019 chirurgia, consisteva nel medicamento locale con empiastri, unguenti e cerotti. Severino cerc\u00f2 di dimostrare la validit\u00e0 della tesi di un rapido intervento, seppur doloroso ma risolutivo, contro un'attesa improduttiva, sia nella pratica, che con il sostegno di citazione di altri Autori tra cui Prospero Alpino, che nel \"De Medicina Aegyptiorum\" aveva difeso l'uso del ferro e del fuoco gi\u00e0 praticato dagli antichi Egizi con successo. \nNel 1632 Severino pubblic\u00f2 la sua prima opera chirurgica il \"De recondita abscessum natura\", sulla natura nascosta degli ascessi: egli era convinto che la maggior parte delle malattie esitava con la produzione di un ascesso, nel cui concetto comprendeva forme differenziate di lesioni patologiche, quali formazioni innaturali, escrescenze, tumori e rigonfiamenti indipendentemente dalla natura e causa determinante. Per quanto riguarda la terapia, Severino propose di evitare di ritardare l'apertura di un ascesso con bisturi (ferro) nel caso in cui abbia raggiunto lo stadio di maturazione, cio\u00e8 se la materia che lo forma \u00e8 \u2018cotta\u2019. Tuttavia, se la materia permane allo stato \u2018crudo\u2019, o se evolve lentamente, Severino non ha dubbi sul metodo di recidere l'ascesso per mezzo di un ferro rovente (ferro e fuoco), il cui calore trasmesso fa raggiungere a maturazione rapida la materia al grado di \u2018cozione\u2019, mentre il ferro permette l'eliminazione chirurgia della lesione. \nNon bast\u00f2 a Severino la pubblicazione del \"De recondita\" per far ridurre proteste e denunce: non aiutava certamente il linguaggio di scrittura in latino che se permetteva una divulgazione delle sue idee in un ceto colto e specializzato, non era la via comunicativa pi\u00f9 idonea nei riguardi di un'utenza ospedaliera, fatta di pazienti generalmente incolti, ma anche nei confronti del personale di assistenza, composto da \u2018pratici\u2019, e burocrati, generalmente poco inclini alla lettura scientifica. L'unica opera medica di Severino \"Il medico a rovescio e il disinganno del medicar crudo\" scritta in italiano seicentesco rimase inedita ed \u00e8 tuttora controversa la questione se il manoscritto sia fra il fondo \u2018Severino\u2019 della Biblioteca Lancisiana di Roma. \nSeverino ebbe allievi italiani e stranieri, a cui dettava e faceva ricopiare le opere che aveva in preparazione; tra gli allievi vi fu Johann Volkamer, medico tedesco, che lo aiut\u00f2 molto nella pubblicazione delle sue opere avvenute quasi tutte in Germania. Dopo il \"De recondita abscessum natura\" (Napoli,1632), segu\u00ec la riedizione ampliata della stessa (1643), la traduzione in latino della \"Chocolata inda\" dello spagnolo Antonio Colmenero di Ledesma (1644), la \"Zootomia Democritea\" (1645) e la \"De efficaci medicina\" (1646), tutte opere edite in Germania.\nNel 1640 Severino fu allontanato dall'incarico pubblico di chirurgo dell'ospedale Incurabili per gravi reati contro la fede e la morale comune, per cui fu accusato al tribunale dell'inquisizione, incarcerato e, a seguito di una parziale assoluzione, costretto al domicilio coatto. Il processo fin\u00ec, non si sa se con una assoluzione piena, tuttavia in condizioni di poter essere reintegrato nell'incarico all'ospedale nell'aprile 1642.\nSeverino e la circolazione del sangue di Harvey.\nNonostante tali vicissitudini Severino continu\u00f2 a trattenere relazioni con medici di tutta Europa. In una lettera all'inglese Houghton nel 1638 circa, Severino scrisse che aveva rifiutato l'invito di John Versling (1588-1645) di trasferirsi a Padova per l'incarico di lettore di chirurgia. Anche con George Ent (1604-89), amico e collega di William Harvey (Folkestone, 1578 \u2013 1657) intrattenne una intensa corrispondenza. Nel 1636 lo stesso Harvey, appena di ritorno in Inghilterra da un viaggio in Italia, invi\u00f2 in dono a Severino l'unica copia conosciuta con dedica della prima edizione del suo famoso \"De motu cordis\". Severino sostenne con entusiasmo la teoria della circolazione del sangue di Harvey e cita dieci medici suoi sostenitori nella sua \"Phoca illustratus\", tra cui il danese Thomas Bartholin (1616-1680), medico personale del re di Danimarca, che visit\u00f2 Severino nel suo soggiorno napoletano fra il 1643 e il 1645. Nella \"De peregrinatione medica\" del 1674 Bartholin lod\u00f2 lo stato fiorente della medicina a Napoli, ricordando anche Messina dove insegnava Pietro Castelli (1574-1662), amico di Severino e studioso di anatomia animale insieme al siciliano Giovanbattista Odierna (1597-1660). Dopo il 1642 Severino si dedicher\u00e0 soprattutto alla pubblicazione delle sue opere e alla corrispondenza con personalit\u00e0 legate col mondo scientifico, primo fra tutti Cassiano dal Pozzo (Torino, 1588 \u2013 Roma 1657), a cui dedic\u00f2 l'operetta grammaticale \"La querela della &amp; accorciata\" (1642). Cassiano fu insigne protettore di uomini di lettere, di arte figurata e di scienza, accademico dei Lincei, estimatore dell'opera di Federico Cesi (Roma, 1585 \u2013 Acquasparta, 1630), di cui nel 1632 aveva acquistato la biblioteca, maestro di camera durante il pontificato di Urbano VIII e presidente del Senato della Savoia.\nL'Anatomia comparata: la \"Zootomia democritea\".\nNel 1645 usc\u00ec la \"Zootomia democritea\" a Norimberga, il coronamento di quarant'anni di ricerche anatomiche, in cui Severino illustra le sue ricerche sulle analogie che unificano gli esseri viventi. \u00c8 universalmente considerata la prima opera di Anatomia comparata, ma non ebbe ulteriori edizioni, probabilmente non ne fu immediatamente recepita la novit\u00e0 metodologica, superata in seguito solamente dagli studi di Marcello Malpighi (Crevalcore, 1628 \u2013 Roma, 1694). In Severino non c'\u00e8 sostanziale differenza fra mondo inorganico e quello vivente, vegetale ed animale. In una lettera del 1\u00ba marzo 1640 inviata a Houghton, Severino ragionava che l'ipotesi di natura vivente di un corpo intracardiaco non poteva essere scartata, in quanto in un organismo complesso qual \u00e8 l'uomo il ritrovamento di altri organismi viventi era possibile per la sussistenza delle condizioni di attivazione degli induttori della generazione spontanea della vita, a partire da un sufficiente quantitativo di sostanza inorganica di provenienza putrefattiva, come succede per i vermi generati spontaneamente negli intestini. Secondo il pensiero di Severino, infatti, la genitrice Natura ha incorporato nell'uomo le varie parti della materia universale, di cui il mondo \u00e8 composto, permettendo la comparsa della vita in ciascun suo organo. Come in Bernardino Telesio, Severino pone l'uomo in cima alla scala degli esseri viventi, a causa della maggior presenza di calore e movimento, in pi\u00f9 l'uomo ha la capacit\u00e0 di movimento artificiale, che lo fa creatura autonoma nel contesto della Natura vivente. Contro gli sterili ragionamenti sillogistici dell'aristotelismo ancora imperante alla sua epoca, Severino \u00e8 d'accordo con Telesio sulla necessit\u00e0 di conoscere i fenomeni naturali per mezzo della facolt\u00e0 della sensazione, che \u00e8 sostanza stessa della ragione, attraverso le funzioni dei cinque sensi e dell'esperienza sensibile diretta. Nell'opera anatomica di Severino si ritrova questo sforzo di applicare la teoria metodologica dell'osservazione sia diretta che comparata delle strutture corporee degli esseri viventi. Non si ritrova in essa, per\u00f2, un ordine espositivo delle osservazioni, n\u00e9 una teoria scientifica generale della natura degli esseri viventi, se non quelle prese a prestito dagli Autori classici. La sua sete di conoscenza baconiana era giustificata dalla scarsit\u00e0 delle sistematiche osservazioni anatomiche dell'epoca, tanto che lo condussero ad estendere lo studio su molti specie di animali, mai prima sezionati, che lo convinsero ancora di pi\u00f9 dell'analogia fra gli esseri viventi e, quindi, dell'utilit\u00e0 dell'estensione degli studi di zootomia all'anatomia umana: l'uomo pu\u00f2 ardire di scoprire nell'infinit\u00e0 delle forme animate una costante affinit\u00e0, cio\u00e8 una certa unit\u00e0 di forma. Certe classi di animali, al di l\u00e0 degli aspetti particolari di ognuna, presentano organi e funzioni simili, tali da poterli avvicinare tutti ad un modello anatomico ideale. L'analogia, al contrario del pensiero degli Autori successivi in cui esso fu solamente un concetto unitario di metodo conoscitivo, in Severino \u00e8 principio agente della Natura. L'unit\u00e0 del mondo, nella quale confluiscono tutte le apparenze, diventa, pertanto, principio naturale di somiglianza delle forme viventi, anche se Severino non giunge mai a formulare un'ipotesi unificante del reale come in Giordano Bruno (Nola, 1548 \u2013 Roma, 1600) e in Niccol\u00f2 Antonio Stelliola (1547-1623). Severino rimane fermo al metodo empirico dell'osservazione e solamente occasionalmente formula principi unitari di spiegazione. Il concetto di analogia di Severino rimanda anche al pensiero di Giovanni Battista della Porta (Vico Equense, 1535 - Napoli, 1615), che \u00e8 ricordato pi\u00f9 volte nelle sue opere anatomiche: lo studio fisiognonomico, cio\u00e8 della relazione fra aspetto strutturale delle forme viventi e contenuto spirituale, \u00e8 alla base del pensiero finalistico di Severino, che assimila il concetto di analogia a quello di diversit\u00e0, per cui ogni essere vivente, per quanto originale nella forma possa sembrare, conserva il suo legame con il sistema organizzato della Natura, che detta le leggi della possibilit\u00e0 della vita stessa.\nIl pensiero di Severino \u00e8, pertanto, ben lontano da quello dei peripatetici, che ipotizzavano l'immutabilit\u00e0 delle forme, create sin dall'origine nella loro singolare struttura, senza passaggio tra una forma vivente e l'altra o qualche forma di \u2018evoluzione\u2019. Modernamente si pu\u00f2 dire che gli aristotelici negavano la filogenesi, cio\u00e8 lo sviluppo della specie, e la similitudine sostanziale delle ontogenesi, cio\u00e8 dello sviluppo degli individui. In Severino, pur non esponendo egli esplicitamente una teoria unitaria fra ontogenesi e filogenesi, traspare la convinzione dell'esistenza di una struttura di fondo che avvicina ogni forma vivente, in un ordine interagente (anche se non ancora nel senso evolutivo di darwiniana concezione), ben differente da quella immobilit\u00e0 delle specie immutabili dell'aristotelismo.\nGli studi sulla respirazione dei pesci: \"Antiperipatias\".\nNel 1653 usc\u00ec a Napoli una sintesi della pratica medica il \"Therapeuta Neapolitanus\", nel quale \u00e8 annesso l'importante elenco delle opere edite e di quelle inedite e un commento di Thomas Bartholin, e a Francoforte l'ultima opera chirurgica la \"Trimembris Chirurgia\", cio\u00e8 la descrizione della chirurgia nelle branche dietetico-chirurgica, farmaco-chirurgica e chimico-chirurgica.\nSeverino negli anni della senilit\u00e0 si dedic\u00f2 soprattutto a studi sperimentali. La \"Vipera pyhia\", studio sulla natura del veleno delle vipere e sulla sua applicazione in campo terapeutico, vide la luce a Padova nel 1650. \nNel 1654 ad Hanovia (attuale Hanau, Germania) pubblic\u00f2 la \"Seiphlebotomia castigata\", una discussione sulla pratica della flebotomia, cio\u00e8 sul prelievo venoso a scopo di salasso, in cui Severino, contestando la tesi di molti altri Autori, propone la possibilit\u00e0 di eseguire il prelievo, oltre dalla vena cefalica dell'arto superiore, anche da qualsiasi vaso venoso superficiale. Invece, nel 1646 non gli riusc\u00ec di pubblicare in Germania, grazie a Hermann Conring (1606-1681), il \"De piscibus in sicco viventis\", che venne pubblicato invece a Napoli nel 1654, a cui segu\u00ec nel 1656 quella del \"Phoca illustratus\" e solamente postuma nel 1659 sempre a Napoli, insieme alle precedenti due opere, l\"'Antiperipatias, hoc est adversus Aristoteleos de respiratione piscium diatriba\" .\nL\u2019\"Antiperipatias\" \u00e8 l'opera che maggiormente si discosta dai temi medici, avendovi Severino affrontato soprattutto argomenti di fisiologia della respirazione, in particolare della discussione intorno alla respirazione dei pesci, che Aristotele negava, ma che era sostenuta dagli Autori contemporanei in seguito alla scoperta della funzione dell'aria come elemento necessario all'equilibrio statico dei pesci e come componente della respirazione. Secondo Severino la tesi della respirazione dei pesci era desumibile gi\u00e0 dalle teorie di Anassagora e di Democrito. In particolare la teoria atomistica prevedeva la presenza di tutti gli elementi naturali in ogni sostanza, acqua compresa, quindi anche aria e fuoco e la respirazione poteva essere considerata un impedimento all'uscita dal corpo degli atomi dell'anima, che Democrito avrebbe considerato atomi di fuoco. Severino tuttavia preferisce la tesi pitagorica, per la quale l'anima ha una finalit\u00e0 superiore ed attiva, che si identificava con lo spirito celeste. Qui l'accostamento non \u00e8 pi\u00f9 fra atomi che compongono l'anima e atomi del fuoco, ma fra qualit\u00e0 dello spirito attivo di ogni essere vivente e quello dell'aer, dell'etere, dello spirito celeste. La respirazione, dunque, per Severino \u00e8 un ricambio, quasi una ricarica, dello spirito attivo individuale per mezzo di quello aereo.\nI temi dell\u2019\"Antiperipatias\" erano gi\u00e0 stati discussi negli anni '40: nel 1646 Severino, servendosi della mediazione epistolare con Cassiano dal Pozzo, spinse l'allievo medico Tommaso Cornelio (Cosenza 1614 - Napoli 1684), da cui ne era venuto a conoscenza, ad interessarsi dei problemi connessi all'esperimento di Evangelista Torricelli del 1644 intorno al vuoto e alla pressione dell'aria. Severino riteneva che Torricelli avesse provato che l'elemento acqua accogliesse quello dell'aria, per l'intima comunanza delle qualit\u00e0 dei due elementi, in virt\u00f9 della provvidenza della Natura. L'8 dicembre del 1646 Cornelio rispose che non gli era stato possibile sottoporre a Torricelli la tesi di Severino, a cui precis\u00f2, tuttavia, che, pur avendo dimostrato che il vacuo non era ripugnante all'ordine della natura, Torricelli non aveva dimostrato la presenza dell'aria nell'acqua. Avendogli Cornelio proposto alcune idee sul tema della respirazione dei pesci, Severino lo esort\u00f2, tramite Cassiano dal Pozzo, a stenderne un trattato, che avrebbe avuto il piacere d'inserire nella sua opera in preparazione sul medesimo argomento. Cornelio pubblic\u00f2 la sua \"De cognatione aeris et aquae\", insieme alla \"Progymnasmata\", solamente nel 1663, dopo il suo soggiorno a Roma, dove ferveva la discussione sulle conseguenze dell'esperimento torricelliano. Pertanto, le tesi di Cornelio non poterono essere inserite nell\u2019\"Antiperipatias\", che Severino non vide neppure pubblicata in quanto mor\u00ec nel 1656. La sostanziale visione atomistica e democritea di quest'opera postuma, la visione cio\u00e8 di un mondo fatto di atomi pieni e di spazi vuoti, anche se moderata da quella spiritualistica dell'anima di derivazione pitagorica, si trov\u00f2 maggiormente in sintonia con gli sviluppi della fisica atomistica e i principi del materialismo cartesiano, facendo s\u00ec che tale opera ebbe maggiore risonanza rispetto alla \"Zootomia democritea\", la quale, pur richiamandosi sin dal titolo alla filosofia democritea, era permeata per lo pi\u00f9 ancora della visione di filosofia naturalistica delle forme e dello spirito degli esseri viventi.\nLa 'filosofia' degli scacchi e la peste del 1656.\nGli ultimi anni di Severino, membro dell'Accademia degli Oziosi, furono dedicati alla discussione e alla compilazione di opere su temi di pura divagazione letteraria, come \"La filosofia overo il perch\u00e9 degli scacchi\", che, insieme alla \"Dell'antica Pettia, overo il perch\u00e9 Palamede non \u00e8 stato l'inventor degli scacchi\", testimonia dei suoi variegati interessi. Fu autore di rime in italiano, oltre a commentare quelle di Giovanni della Casa. \nA 76 anni, forse ancora mentalmente lucido e con discreta costituzione fisica, avrebbe potuto portare a termine l'intento di pubblicare le opere inedite, allorquando il flagello della peste del 1656, che aveva gi\u00e0 devastato l'intera Europa, si abbatt\u00e9 su Napoli e la sua persona. Non si allontan\u00f2 dalla citt\u00e0: insieme al pi\u00f9 giovane Felice Martorella, che gli era successo dal 1645 nella cattedra presso il Regio Studio, fu nominato presidente della commissione di medici per accertare la natura del morbo. La commissione, dopo aver sezionato due cadaveri, il 2 giugno 1656 concluse per la natura pestilenziale del morbo, redigendo una relazione, in cui furono riportati anche i consigli sanitari ritenuti pi\u00f9 opportuni per affrontare il morbo. La cura generale consigliata consisteva in purga, induzione del vomito, provocazione del sudore e cavar sangue. La cura locale dei bubboni, pustole e petecchie \u201c\"se escono con conferenza e tolleranza, si lasci l'opera della Natura, aiutando l'uscita con medicamenti emollienti rilassanti ed attraenti\u2026se poi i buboni non riuscissero bene, si ponga sopra dette parti ventose, con iscarificazione, sanguisughe, vescicatorii\u2026Avendosi da incidere, s'apron semicrudi con ferro freddo\".\u201d(Salvatore De Renzi, \"Napoli nell'anno 1656\", p.\u00a061).\nNonostante gli interventi, tardivi, delle autorit\u00e0 e i rimedi consigliati dai medici, la peste si diffuse fra la popolazione: si stima duecentomila morti solamente a Napoli in circa un anno. Chi poteva, fugg\u00ec dalle grandi citt\u00e0, come molti facoltosi medici, che furono pertanto difficile reperire, nonostante le numerose intimazioni a non lasciare i quartieri a loro affidati in cura. Come difficile fu la sepoltura dei numerosi cadaveri per la carenza di persone adibite alla raccolta e al trasporto delle salme.\nSeverino rimase al suo posto e mor\u00ec il 12 luglio 1656 di peste. Fu sepolto, date le circostanze, \"sine lapide, sine titulo\" nella chiesa di San Biagio Maggiore, nel pieno centro storico di Napoli.\n\"Sic vivit, sic moritur Severinus, sic moritur, qui in Literatorum Orbe perpetuo vivit.\"(biografia annessa a \"Antiperipatias\", 1659)."}
{"id": "1439957", "revid": "599013", "url": "https://it.wikipedia.org/wiki?curid=1439957", "title": "Inigo II Garces", "text": ""}
{"id": "1439958", "revid": "1318658", "url": "https://it.wikipedia.org/wiki?curid=1439958", "title": "Sh\u0101h-N\u0101meh", "text": "Lo Sh\u0101h-N\u0101meh (in persiano: , talvolta traslitterato Sh\u0101h-N\u0101m\u00e9, Shahnama, Shahnameh o Shahname, lett. \"Il libro dei re\"), \u00e8 una vasta opera poetica scritta dal poeta persiano Firdusi attorno al 1000 d.C. che costituisce l'epica nazionale dei Paesi di lingua persiana e del Grande Iran.\nComposto da circa distici, lo \"Sh\u0101h-N\u0101meh\" \u00e8 uno dei poemi epici pi\u00f9 lunghi del mondo. L'opera \u00e8 di fondamentale importanza nella cultura e nella lingua persiana, considerata un capolavoro letterario e definitivo dell'identit\u00e0 culturale etno-nazionale dell'Iran. \u00c8 anche importante per gli aderenti contemporanei allo zoroastrismo, in quanto traccia i legami storici tra l'inizio della religione e la morte dell'ultimo sovrano sassanide durante la conquista musulmana che ha posto fine all'influenza zoroastriana in Iran (Persia).\nLo \"Sh\u0101h-N\u0101meh\" racconta il passato mitico e storico del suo paese, l'Iran, dalla creazione del mondo fino alla conquista islamica del VII secolo. L'Iran moderno, l'Afghanistan, il Tagikistan e la Grande Persia, regione comprendente Georgia, Armenia, Azerbaigian, Turkmenistan, Uzbekistan, Turchia e Daghestan, celebrano questa epopea nazionale. L'opera epica venne la prima volta nominata da Movses Khorenatsi, uno storico armeno del V secolo. \nOrigini e influenze.\nA parte la sua importanza letteraria lo \"Sh\u0101h-N\u0101meh\", scritto in persiano arcaico, \u00e8 stato di fondamentale importanza per la rinascita della lingua persiana successivamente all'influenza dell'arabo.\nQuesto voluminoso lavoro, considerato un capolavoro letterario, riflette anche la storia del grande impero persiano, i suoi valori culturali, le sue antiche religioni (lo Zoroastrismo), e il suo profondo senso nazionale. Firdusi ha completato lo \"Sh\u0101h-N\u0101meh\" nel momento in cui l'indipendenza nazionale era stata compromessa. Mentre ci sono memorabili eroi ed eroine di tipo classico nell'opera, il vero protagonista \u00e8 la Persia stessa. \u00c8 quindi un importante libro per tutto il mondo iranico, includendo anche l'Afghanistan, il Tagikistan ed altri Paesi dell'Asia centrale.\nQuesto libro \u00e8 importante anche per i restanti 200.000 zoroastriani nel mondo, perch\u00e9 lo \"Sh\u0101h-N\u0101meh\" traccia l'inizio dello Zoroastrismo fino alla sconfitta dell'ultimo re zoroastriano Yazdgard III da parte degli invasori arabi.\nLe copie illustrate dell'opera sono tra i pi\u00f9 mirabili esempi di miniatura persiana. Diverse copie rimangono oggi intatte, bench\u00e9 due delle pi\u00f9 famose l\"'Houghton Shahnameh\" e il \"Gran Mongol Shahnameh\" furono suddivise in fogli venduti separatamente nel XX secolo. Un unico foglio (ora al museo Aga Khan) \u00e8 stato venduto per 1,7 milioni di dollari nel 2006. Il \"Bayasanghori Sh\u00e2hn\u00e2meh\", una copia manoscritta (Palazzo Golestan, in Iran), \u00e8 stata inclusa dall'UNESCO nella lista della \"Memoria del mondo\".\nLa copia pi\u00f9 antica esistente dell'opera \u00e8 quella portata in Italia alla fine del XVI secolo da Gerolamo Vecchietti, persianista e membro del gruppo di ricerca della Stamperia orientale medicea fondata a Roma nel 1584 dal cardinale Ferdinando de' Medici. Trovata al Cairo, la copia \u00e8 datata 30 Mo\u1e25arram 614, corrispondente al 9 maggio 1217. Il manoscritto \u00e8 stato identificato dallo studioso italiano Angelo Michele Piemontese (Piemontese, 1980). \u00c8 conservato nella Biblioteca Nazionale Centrale di Firenze (fondo Magliabechiano, cod. MS Magl. III.24) ed \u00e8 stato digitalizzato: versione digitalizzata.\nComposizione.\nFerdowsi inizi\u00f2 a scrivere lo \"Shahnameh\" nel 977 d.C. e lo complet\u00f2 l'8 marzo 1010. Lo \"Shahnameh\" \u00e8 un monumento di poesia e storiografia, essendo principalmente la rifusione poetica di ci\u00f2 che Ferdowsi, i suoi contemporanei e i suoi predecessori consideravano il racconto della storia antica dell'Iran. Molti di questi resoconti esistevano gi\u00e0 in prosa, ad esempio lo Shahnameh di Abu-Mansuri. Una piccola parte del lavoro di Ferdowsi, in passaggi sparsi in tutto lo \"Shahnameh\", \u00e8 interamente di sua concezione.\nLo \"Shahnameh\" \u00e8 un poema epico di oltre 50.000 distici, scritto nel prima persiano moderno. Si basa principalmente su un'opera in prosa con lo stesso nome e compilata durante la giovent\u00f9 di Ferdowsi nella citt\u00e0 nativa di Tus. La prosa dello \"Shahnameh\" fu a sua volta e per la maggior parte la traduzione di un'opera Pahlavi (Medio Persiano), nota come \"Khwaday-Namag\" (\"Libro dei Re\"), una tardiva raccolta sassanide della storia dei re e degli eroi della Persia dai tempi mitici fino al regno di Cosroe II (590\u2013628). Il \"Khwaday-Namag\" conteneva informazioni storiche sul successivo periodo sassanide, ma non sembra aver attinto a fonti storiche per il precedente periodo sassanide (dal III al IV secolo). Ferdowsi aggiunse materiale continuando la storia fino al rovesciamento dei sassanidi da parte degli arabi a met\u00e0 del VII secolo.\nIl primo a intraprendere la versificazione della cronaca di Pahlavi fu Daqiqi, un contemporaneo di Ferdowsi, poeta alla corte dei Samanidi, che interruppe violentemente dopo aver completato solo 1.000 versi. Questi versi, che trattano dell'ascesa del profeta Zoroastro, furono in seguito incorporati da Ferdowsi, con riconoscimento, nella sua stessa poesia. Lo stile dello \"Shahnameh\" mostra le caratteristiche della letteratura scritta e orale. Alcuni sostengono che Ferdowsi usasse anche fonti zoroastriane, come l'ormai perduto \"Chihrdad\".\nMolte altre fonti Pahlavi furono usate per comporre l'epopea, in particolare il K\u0101rn\u0101mag-\u012b Ardax\u0161\u012br-\u012b P\u0101bag\u0101n, che fu originariamente scritto durante la tarda epoca sassanide e forn\u00ec resoconti su come Ardashir I sal\u00ec al potere che, a causa della sua vicinanza storica, \u00e8 pensato per essere estremamente preciso. Il testo \u00e8 scritto nel tardo medio persiano, che fu l'antenato immediato del persiano moderno. Gran parte delle cronache storiche riportate nello \"Shahnameh\" si basano su questa epopea e in effetti ci sono varie frasi e parole che possono essere abbinate tra la poesia di Ferdowsi e questa fonte, secondo Zabihollah Safa.\nSecondo un resoconto delle fonti, un persiano di nome Dehqan alla corte del re Anushehrawan Dadgar aveva composto un voluminoso libro in forma di prosa, noto come \"Khoday Nameh\". Dopo la caduta dell'Impero iraniano, \"Khoday Nameh\" entr\u00f2 in possesso del re Yaqub Lais e poi il re Samani Nuh ordin\u00f2 al poeta Daqiqi di completarlo, ma Daqiqi fu ucciso dal suo schiavo. Ferdowsi ha ottenuto quindi il libro tramite un amico.\nContenuto.\nLo \"Shahnameh\" fornisce un resoconto poetico della preistoria e della storia dell'Iran, a partire dalla creazione del mondo e dall'introduzione delle arti della civilt\u00e0 (fuoco, cucina, metallurgia, legge) e termina con la Conquista islamica della Persia. Il lavoro non \u00e8 precisamente cronologico, ma c'\u00e8 un movimento generale nel tempo. Alcuni personaggi vivono per centinaia di anni ma la maggior parte ha una durata normale. Ci sono molti \"sh\u0101h\" che vanno e vengono, cos\u00ec come eroi e cattivi. Le uniche immagini durature sono quelle della Grande Persia stessa, e di una successione di albe e tramonti, mai esattamente uguali, eppure illustrative del passare del tempo.\nL'opera \u00e8 divisa in tre parti successive: le epoche \"mitiche\", \"eroiche\" e \"storiche\".\nIl Padre Tempo, un'immagine simile a Saturno, \u00e8 un promemoria della tragedia della morte e della perdita, eppure arriva l'alba successiva, portando con s\u00e9 la speranza di un nuovo giorno. Nel primo ciclo della creazione, il male \u00e8 esterno (il diavolo). Nel secondo ciclo, vediamo gli inizi dell'odio familiare, del cattivo comportamento e del male che permeano la natura umana. I due figli maggiori di Sh\u0101h Fereyd\u016bn provano avidit\u00e0 e invidia nei confronti del loro innocente fratello minore e, pensando che il padre lo favorisca, e lo uccidono. Il figlio del principe assassinato vendica l'omicidio e tutti sono immersi nel ciclo di omicidio e vendetta, sangue e ancora sangue. Nel terzo ciclo, incontriamo una serie di shah imperfetti. C'\u00e8 una storia simile a Fedra di Sh\u0101h Kay K\u0101vus, sua moglie S\u016bd\u0101beh, e la sua passione e rifiuto da parte del figliastro, S\u012by\u0101vash.\n\u00c8 solo nelle caratterizzazioni delle molte figure dell'opera, sia maschili che femminili, che si manifesta la visione originale di Zoroastro sulla condizione umana. Zoroastro ha sottolineato il libero arbitrio umano. Tutti i personaggi di Ferdowsi sono complessi; nessuno \u00e8 un archetipo o un burattino. I migliori personaggi hanno dei difetti, e i peggiori hanno momenti di umanit\u00e0.\nLa storiografia tradizionale in Iran ha affermato che Ferdowsi fu rattristato dalla caduta dell'Impero Sassanide e dal suo successivo dominio da parte di \"Arabi\" e \"Turchi\". Lo \"Shahnameh\", sostiene questa argomentazione, ed \u00e8 in gran parte lo sforzo di preservare il ricordo dei giorni d'oro della Persia e trasmetterlo a una nuova generazione in modo che possano imparare e provare a costruire un mondo migliore. Sebbene la maggior parte degli studiosi abbia sostenuto che la preoccupazione principale di Ferdowsi fosse la conservazione dell'eredit\u00e0 pre-islamica del mito e della storia, un certo numero di autori ha formalmente contestato questo punto di vista.\nL'et\u00e0 mitica.\nQuesta parte dello \"Shahnameh\" \u00e8 relativamente breve, ammonta a circa 2.100 versetti o al quattro percento dell'intero libro e narra gli eventi con la semplicit\u00e0, la prevedibilit\u00e0 e la rapidit\u00e0 di un'opera storica.\nDopo un'apertura in lode a Dio e alla Saggezza, lo \"Shahnameh\" offre un resoconto della creazione del mondo e dell'uomo come creduto dai Sassanidi. Questa introduzione \u00e8 seguita dalla storia del primo uomo, Keyumars, che divenne anche il primo re dopo un periodo di dimora in montagna. Suo nipote Hushang, figlio di S\u012by\u0101mak, scopr\u00ec accidentalmente il fuoco e stabil\u00ec la festa di Sadeh in suo onore. Le storie di Tahmura, Jamshid, Zahh\u0101k, Kawa o Kaveh, Fereyd\u016bn e i suoi tre figli Salm, Tur e Iraj e suo nipote Manuchehr sono correlati in questa sezione.\nEt\u00e0 eroica.\nQuasi i due terzi dello \"Shahnameh\" sono dedicati all'et\u00e0 degli eroi, che si estendono dal regno di Manuchehr fino alla conquista di Alessandro Magno (Eskandar). Questa epoca \u00e8 anche identificata come il regno di Keyaniyan, che ha stabilito una lunga storia di et\u00e0 eroica in cui mito e leggenda sono combinati. La caratteristica principale di questo periodo \u00e8 il ruolo principale svolto dagli eroi Saka o Sist\u0101n\u012b che appaiono come la spina dorsale dell'Impero persiano. Garsh\u0101sp viene brevemente menzionato con suo figlio Narim\u0101n, il cui figlio S\u0101m ha agito come il principale paladino di Manuchehr mentre regnava a Sist\u0101n a pieno titolo. I suoi successori furono suo figlio Z\u0101l e il figlio di Zal Rostam, il pi\u00f9 coraggioso dei coraggiosi, e poi Far\u0101marz.\nTra le storie descritte in questa sezione ci sono le storie d'amore di Zal e Rud\u0101ba, le sette fasi (o fatiche) di Rostam, Rostam e Sohrab, S\u012by\u0101vash e Sud\u0101ba, Rostam e Akv\u0101n D\u012bv, le storie d'amore di Bijan e Manijeh, le guerre con Afr\u0101s\u012by\u0101b, Il racconto di Daqiqi sulla storia di Gosht\u0101sp e Arj\u0101sp e Rostam ed Esfandy\u0101r.\nEt\u00e0 storica.\nUna breve menzione della dinastia Arsacide segue la storia di Alessandro e precede quella di Ardashir I, fondatore dell'Impero Sassanide. Dopo questo, la storia dei Sassanidi \u00e8 collegata con una buona precisione. La caduta dei Sassanidi e la conquista araba della Persia sono narrate romanticamente.\nMessaggio.\nIl messaggio singolare che lo \"Shahnameh\" di Ferdowsi si sforza di trasmettere \u00e8 l'idea che la storia dell'Impero Sassanide fosse un insieme completo e immutabile: inizi\u00f2 con Keyumars, il primo uomo, e termin\u00f2 con il suo cinquantesimo rampollo e successore, Yazdegerd III, seimila anni della storia dell'Iran. Il compito di Ferdowsi era di impedire che questa storia andasse persa per le future generazioni persiane.\nSecondo Jalal Khaleghi Mutlaq, lo \"Shahnameh\" insegna una grande variet\u00e0 di virt\u00f9 morali, come l'adorazione di un solo Dio; la rettitudine religiosa, il patriottismo, l'amore per la moglie, la famiglia e i figli e di aiutare i poveri.\nCi sono temi nello \"Shahnameh\" che sono stati visti con sospetto dalla successione dei regimi iraniani. Durante il regno di Mohammad Reza Shah, l'epopea fu largamente ignorata a favore della letteratura persiana pi\u00f9 ottusa, esoterica e seccamente intellettuale. Gli storici osservano che il tema del regicidio e l'incompetenza dei re incorporati nell'epopea non si adattavano bene alla monarchia iraniana. Pi\u00f9 tardi, c'erano figure musulmane come il dottor Ali Shariati, l'eroe della giovent\u00f9 riformista islamica degli anni '70, che era anche antagonista nei confronti dei contenuti dello \"Shahnameh\" poich\u00e9 includeva versi critici sull'Islam. Questi includono la linea: \"tofu bar to, ey charkh-i gardun, tofu!\" (sputo sul tuo viso, oh cielo sputo!), che Ferdowsi us\u00f2 come riferimento agli invasori musulmani che spogliarono lo zoroastrismo.\nL'influenza sulla lingua persiana.\nDopo lo \"Shahnameh\", una serie di altre opere simili sono emerse nel corso dei secoli all'interno della sfera culturale della lingua persiana. Senza eccezioni, tutte queste opere erano basate sullo stile dello \"Shahnameh\", ma nessuna di esse riusc\u00ec a raggiungere lo stesso grado di fama e popolarit\u00e0.\nAlcuni esperti ritengono che la ragione principale per cui la lingua persiana moderna oggi \u00e8 pi\u00f9 o meno la stessa di quella di Ferdowsi pi\u00f9 di 1000 anni fa sia dovuta alla stessa esistenza di opere come lo \"Shahnameh\", che hanno avuto un'influenza culturale e linguistica duratura e profonda. In altre parole, lo \"Shahnameh\" stesso \u00e8 diventato uno dei pilastri principali della moderna lingua persiana. Studiare il capolavoro di Ferdowsi divenne anche un requisito per ottenere la padronanza della lingua persiana dai successivi poeti persiani, come dimostrano numerosi riferimenti allo \"Shahnameh\" nelle loro opere.\nSi afferma che Ferdowsi fece di tutto per evitare qualsiasi parola tratta dalla lingua araba, parole che si erano infiltrate sempre pi\u00f9 nella lingua persiana in seguito alla conquista araba della Persia nel VII secolo. Ferdowsi \u00e8 persino citato:\nFerdowsi segu\u00ec questo percorso non solo per preservare e purificare la lingua persiana, ma anche come una forte dichiarazione politica contro la conquista araba della Persia. Questa affermazione \u00e8 stata messa in discussione da Mohammed Moinfar, il quale ha notato che ci sono numerosi esempi di parole arabe nello \"Shahnameh\" che sono effettivamente sinonimi di parole persiane precedentemente usate nel testo. Ci\u00f2 mette in discussione l'idea dell'astuzia deliberata di Ferdowsi delle parole arabe.\nLo \"Shahnameh\" dispone di 62 storie, 990 capitoli e circa 50.000 rime baciate, il che rende pi\u00f9 di tre volte la lunghezza dell\"'Iliade\" di Omero, e pi\u00f9 di dodici volte la lunghezza del tedesco \"La canzone dei Nibelunghi\". Secondo lo stesso Ferdowsi, l'edizione finale dello \"Shahnameh\" conteneva circa sessantamila distici. Ma questa \u00e8 una possibilit\u00e0 perch\u00e9 la maggior parte dei manoscritti relativamente affidabili ha conservato poco pi\u00f9 di cinquantamila distici. Nezami-e Aruzi riferisce che l'edizione finale dello \"Shahnameh\" inviata alla corte del Sultano Mahmud di Ghazni \u00e8 stata preparata in sette volumi.\nInfluenza culturale.\nLa dinastia Shirvanshah adott\u00f2 molti dei loro nomi dallo \"Shahnameh\". La relazione tra Shirwanshah e suo figlio, Manuchihr, \u00e8 menzionata nel capitolo otto del \"Leili o Majnoon\" di Nizami. Nizami consiglia al figlio del re di leggere lo \"Shahnameh\" e di ricordare i detti significativi del saggio.\nSecondo lo storico turco Mehmet Fuat K\u00f6pr\u00fcl\u00fc :\nShah Ismail I (morto nel 1524), il fondatore della dinastia safavide dell'Iran, \u00e8 stato anche profondamente influenzato dalla tradizione letteraria persiana, in particolare dallo \"Shahnameh\", che probabilmente spiega il fatto che ha nominato tutti i suoi figli in onore dei personaggi dello \"Shahnameh\". Dickson e Welch suggeriscono che \"Sh\u0101hn\u0101maye Sh\u0101h\u012b di\" Ismail fosse inteso come regalo per il giovane Tahm\u0101sp. Dopo aver sconfitto l'uzbeko Muhammad Shaybani, Ismail ha chiesto ad H\u0101tef\u012b, un famoso poeta da Jam (Khorasan), di scrivere una sorta \"Shahnameh\" epico delle sue vittorie e della sua dinastia. Sebbene l'epopea rimase incompiuta, fu un esempio di \"mathnawis\" nello stile eroico dello \"Shahnameh\" scritto pi\u00f9 tardi per i re Safavidi.\nL'influenza dello \"Shahnameh\" si \u00e8 esteso oltre la sfera persiana. La professoressa Victoria Arakelova dell'Universit\u00e0 di Yerevan afferma:\nSull'identit\u00e0 georgiana.\nJamshid Sh. Giunashvili osserva sul legame tra la cultura georgiana e quella dello \"Shahnameh\":\nFarmanfarmaian nel \"Journal of Persianate Studies\":\nNell'identit\u00e0 turca.\nNonostante alcune credenze popolari, i turaniani dello \"Shahnameh\" (le cui fonti sono basate sui testi di Avesta e Pahlavi ) non hanno alcun rapporto con il gruppo etnolinguistico turco di oggi. I turaniani dello \"Shahnameh\" sono un popolo iraniano che rappresenta i nomadi iraniani delle steppe eurasiatiche e non hanno alcuna relazione con la cultura dei turchi. Turan, che \u00e8 il nome persiano per le aree dell'Asia centrale oltre l'Oxus fino al VII secolo (dove finisce la storia dello \"Shahnameh\"), era generalmente una terra di lingua iraniana.\nSecondo Richard Frye:\nI turchi, come gruppo etno-linguistico, sono stati influenzati dallo \"Shahnameh\" dall'avvento dei Selgiuchidi. Si dice che Toghrul III dei Selgiuchidi abbia recitato lo \"Shahnameh\" mentre muoveva la sua mazza in battaglia. Secondo Ibn Bibi, nel 618/1221 il Salgiuchida Rum Ala 'al-Din Kay-kubad ha decorato le pareti di Konya e Sivas con versi dello \"Shahnameh\". I turchi stessi hanno collegato la loro origine non con la storia tribale turca ma con il Turan di \"Shahnameh\". In particolare in India, attraverso lo \"Shahnameh\", si sono sentiti l'ultimo avamposto legato al mondo civilizzato dal filo dell'iranismo.\nEredit\u00e0.\nFerdowsi conclude lo \"Shahnameh\" scrivendo:\nUn'altra traduzione di Reza Jamshidi Safa:\nQuesta previsione di Ferdowsi si \u00e8 avverata e molte figure letterarie persiane, storici e biografi hanno elogiato lui e lo \"Shahnameh\". Lo \"Shahnameh\" \u00e8 considerato da molti come il lavoro pi\u00f9 importante nella letteratura persiana.\nGli scrittori occidentali hanno anche elogiato lo \"Shahnameh\" e la letteratura persiana in generale. La letteratura persiana \u00e8 stata considerata da pensatori come Goethe come uno dei quattro corpi principali della letteratura mondiale. Goethe \u00e8 stato ispirato dalla letteratura persiana, che lo ha spinto a scrivere il suo \"Divano occidentale-orientale\". Goethe ha scritto:\nBiografie.\n\"Sargozasht-Nameh\" o biografia di importanti poeti e scrittori \u00e8 stata a lungo una tradizione persiana. Alcune delle biografie di Ferdowsi sono ora considerate apocrife, tuttavia ci\u00f2 dimostra l'importante impatto che ha avuto nel mondo persiano. Tra le famose biografie vi sono:\nPoeti.\nI famosi poeti della Persia e della tradizione persiana hanno elogiato Ferdowsi. Molti di loro furono fortemente influenzati dalla sua scrittura e usarono il suo genere e le sue storie per sviluppare le proprie epopee, storie e poesie persiane:\nMolti altri poeti, ad esempio Hafez, Rumi e altri poeti mistici, hanno usato le immagini degli eroi dello \"Shahnameh\" nella loro poesia.\nStoriografia persiana.\nL'impatto dello \"Shahnameh\" sulla storiografia persiana fu immediato e alcuni storici hanno decorato i loro libri con i versi dello Shahnameh. Di seguito \u00e8 riportato un campione di dieci importanti storici che hanno elogiato lo \"Shahnameh\" e Ferdowsi:\nCopie illustrate.\nLe copie illustrate dell'opera sono tra gli esempi pi\u00f9 sontuosi della pittura in miniatura persiana. Diverse copie rimangono intatte, sebbene due dei pi\u00f9 famosi, \"Houghton Shahnameh\" e il \"Great Mongol Shahnameh\", furono fatti a pezzi per essere venduti separatamente nel XX secolo. Nel 2006 \u00e8 stato venduto un singolo foglio per \u00a3 904.000 .\nIl \"Baysonghori Shahnameh\", una copia del manoscritto miniato dell'opera (Palazzo del Golestan, Teheran), \u00e8 incluso nel registro della memoria mondiale del patrimonio culturale dell'UNESCO.\nI sovrani mongoli in Iran rianimarono e stimolarono il patrocinio dello \"Shahnameh\" nella sua forma manoscritta. Il \"Great Mongol\" o \"Demotte Shahnameh\", prodotto durante il regno dell'Ilkhanato Sultan Abu Sa'id, \u00e8 una delle copie pi\u00f9 illustrative e importanti dello \"Shahnameh\".\nI Timuridi continuarono la tradizione della produzione di manoscritti. Per loro, era considerato \"di rigore\" per i membri della famiglia avere copie personali del poema epico. Di conseguenza, tre nipoti di Tamerlano - B\u0101yson\u1e21or, Ebr\u0101him Sol\u1e6d\u0101n e Mo\u1e25ammad Juki - hanno commissionato un tale volume. Tra questi, il Baysonghor Shahnameh commissionato da \u1e20\u012b\u0101\u1e6f-al-D\u012bn B\u0101yson\u1e21or \u00e8 uno dei pi\u00f9 voluminosi e artistici manoscritti dello \"Shahnameh\".\nLa produzione di manoscritti \"Shahnameh\" illustrati nel XV secolo rimase vigorosa durante le dinastie turkmene di Qar\u0101-Qoyunlu o Black Sheep (1380\u20131468) e \u00c0q Qoyunlu o White Sheep (1378\u20131508). Molte delle copie illustrate esistenti, con settanta o pi\u00f9 dipinti, sono riconducibili a Tabriz, Shiraz e Baghdad a partire dagli anni 1450-60 circa e continuando fino alla fine del secolo.\nL'era Safavide ha visto una rinascita delle produzioni dello \"Shahnameh\". Lo Shah Ismail ha usato l'epopea per scopi propagandistici: come gesto di patriottismo persiano, come celebrazione del rinnovato dominio persiano e come riaffermazione dell'autorit\u00e0 reale persiana. I Safavidi commissionarono copie elaborate dello \"Shahnameh\" per sostenere la loro legittimit\u00e0. Tra i punti salienti delle illustrazioni dello \"Shahnameh\" c'era la serie di 250 miniature commissionate dallo Shah Ismail per lo \"Shahnameh\" di Tahmasp, suo figlio. Due cicli simili di illustrazione della met\u00e0 del XVII secolo, lo \"Shahnameh\" di Rashida e il \"Windsor Shahnameh\", provengono dall'ultimo grande periodo della miniatura persiana.\nIn onore del millenario anniversario dello \"Shahnameh,\" nel 2010 il Fitzwilliam Museum di Cambridge ha ospitato una grande mostra, denominata \"Epica dei Re persiani: L'arte dello \"Shahnameh\" di Ferdowsi\", che si \u00e8 svolta da settembre 2010 a gennaio 2011. L'Arthur M. Sackler Gallery della Smithsonian Institution di Washington, DC, ha anche ospitato una mostra di fogli dal XIV al XVI secolo, intitolata \"Shahnama: 1000 anni del libro persiano dei re\", da ottobre 2010 ad aprile 2011.\nNel 2013 Hamid Rahmanian ha illustrato una nuova traduzione inglese di \"Shahnameh\" (tradotta da Ahmad Sadri) usando immagini di vecchi manoscritti del libro per creare nuove rappresentazioni. \"\"\nEdizioni moderne.\nEdizioni accademiche.\nDiverse edizioni accademiche sono state preparate per lo \"Shahnameh\". Una prima edizione fu preparata nel 1829 in India da T. Macan. Si basava su un confronto di 17 copie di manoscritti. Tra il 1838 e il 1878, un'edizione apparve a Parigi dello studioso francese J. Mohl, basata su un confronto di 30 manoscritti. Entrambe le edizioni mancavano di strumenti critici e si basavano su manoscritti secondari datati dopo il XV secolo; molto pi\u00f9 tardi rispetto all'opera originale. Tra il 1877 e il 1884, lo studioso tedesco J.A. Vullers prepar\u00f2 un testo sintetizzato delle edizioni Macan e Mohl, ma furono pubblicati solo tre dei suoi nove volumi previsti. L'edizione Vullers \u00e8 stata successivamente completata a Teheran dagli studiosi iraniani S. Nafisi, Iqbal e M. Minowi per il giubileo millenario di Ferdowsi, tenutosi tra il 1934 e il 1936.\nLa prima edizione critica moderna dello \"Shahnameh\" fu preparata da una squadra russa guidata da Evgenij \u00c8duardovi\u010d Bertel's, usando i pi\u00f9 antichi manoscritti conosciuti dell'epoca, risalenti al XIII e XIV secolo, con forte affidamento sul manoscritto del 1276 del British Museum e sul Manoscritto di Leningrado del 1333, l'ultimo dei quali \u00e8 stato ora considerato un manoscritto secondario. Inoltre, altri due manoscritti utilizzati in questa edizione sono stati cos\u00ec retrocessi. Fu pubblicato a Mosca dall'Istituto di Studi Orientali dell'Accademia delle Scienze dell'URSS in nove volumi tra il 1960 e il 1971.\nPer molti anni, l'edizione di Mosca \u00e8 stata il testo standard. Nel 1977, un primo manoscritto del 1217 fu riscoperto a Firenze. Il manoscritto di Firenze del 1217 \u00e8 una delle prime copie conosciute dello \"Shahnameh\", che precede l'invasione dei Moghul e la successiva distruzione di importanti biblioteche e raccolte di manoscritti. Usandolo come testo principale, Djalal Khaleghi-Motlagh inizi\u00f2 la preparazione di una nuova edizione critica nel 1990. Il numero di manoscritti consultati durante la preparazione dell'edizione Khaleghi-Motlagh va oltre qualsiasi tentativo della squadra di Mosca. L'apparato critico \u00e8 esteso e sono state registrate numerose varianti per molte parti della poesia. L'ultimo volume \u00e8 stato pubblicato nel 2008, portando a compimento l'impresa a otto volumi. Secondo Dick Davis, professore di persiano alla Ohio State University, \u00e8 \"di gran lunga la migliore edizione dello \"Shahnameh\" disponibile, ed \u00e8 probabile che rimarr\u00e0 tale per molto tempo\".\nTraduzioni in arabo.\nL'unica traduzione araba conosciuta dello \"Shahnameh\" fu fatta nel c. 1220 di al-Fath bin Ali al-Bondari, uno studioso persiano di Isfahan e su richiesta del sovrano ayyubida di Damasco Al-Mu'azzam Isa. La traduzione \u00e8 \"Nathr\" (senza rima) ed \u00e8 stata in gran parte dimenticata fino a quando non \u00e8 stata ripubblicata per intero nel 1932 in Egitto, dallo storico Abdelwahhab Azzam. Questa edizione moderna si basava su copie frammentate incomplete e in gran parte imprecise trovate a Cambridge, Parigi, Astana, Il Cairo e Berlino. Quest'ultima era la versione araba pi\u00f9 completa, meno imprecisa e ben pi\u00f9 conservata della traduzione originale di al-Bondari.\nTraduzione italiana.\nUna traduzione italiana \u00e8 stata pubblicata in otto volumi da Italo Pizzi con il titolo: \"Il libro dei re.\" \"Poema epico recato dal persiano in versi italiani da Italo Pizzi,\" 8 voll., Torino, Vincenzo Bona, 1886-1888 (successivamente ristampato in due volumi con un compendio, da UTET, Torino, 1915).\nNella cultura.\nLo \"Shahnameh\", in particolare la leggenda di Rostam e Sohrab, \u00e8 citato e svolge un ruolo importante nel romanzo \"Il cacciatore di aquiloni\" dello scrittore afgano-americano Khaled Hosseini.\nLo \"Shahnameh\" \u00e8 stato anche adattato a molti film e film di animazione:"}
{"id": "1439959", "revid": "466539", "url": "https://it.wikipedia.org/wiki?curid=1439959", "title": "Anticlinale", "text": "In geologia, una anticlinale \u00e8 una piega degli strati rocciosi, con gli strati pi\u00f9 antichi posizionati al nucleo; essa \u00e8 il risultato degli sforzi compressivi o tangenziali a cui sono state sottoposte le rocce nel corso del tempo, che le ha deformate plasticamente.\nLe anticlinali si possono riconoscere su una carta geologica per l'affioramento, dovuto alla successiva erosione, delle rocce pi\u00f9 antiche nel nucleo della piega, secondo la sequenza stratigrafica locale; le anticlinali sono tipicamente affiancate dalle sinclinali, pieghe con nucleo composto dagli strati pi\u00f9 giovani, in sistemi formatisi durante le fasi orogenetiche.\nLe anticlinali, nella geologia degli idrocarburi costituiscono la tipica trappola strutturale."}
{"id": "1439967", "revid": "729019", "url": "https://it.wikipedia.org/wiki?curid=1439967", "title": "Dino Arcangeli", "text": "Biografia.\nInfanzia.\nDino Arcangeli nacque a San Marcello Pistoiese il 4 gennaio 1904. Da fanciullo frequent\u00f2 le scuole elementari obbligatorie fino alla 6\u00ba classe, prest\u00f2 la sua opera nell'albergo di famiglia e saltuariamente lavor\u00f2 presso la SMI, una fabbrica metallurgica per la fabbricazione di munizioni ed altro materiale bellico, a Limestre Pistoiese, attuale sede di Dynamo Camp.\nArruolamento in Marina.\nA 18 anni si arruol\u00f2 volontario nel Centro Dirigibilisti della Regia Marina, a Varignano in provincia della Spezia. Alla fine del corso, superati gli esami specifici, fu nominato radiotelegrafista il 20 novembre 1924. Dopo pochi mesi di servizio presso la Regia Marina, chiese di passare nella nascente Regia Aeronautica. Dopo gli esami del corso specifico, chiese la rafferma volontaria e venne arruolato in servizio permanente effettivo il 30 settembre 1926, con passaggio al grado di sergente il 1\u00ba giugno 1927.\nLa trasvolata atlantica.\nDopo aver partecipato a corsi di osservazione aerea e navigazione sul mare presso le scuole di Capua e Grottaglie, e passati gli esami per operatore radiotelegrafista di bordo, venne selezionato per la scuola NADAM (Navigazione di Alto Mare) di Orbetello presso cui si stavano addestrando gli equipaggi che effettueranno la crociera aerea del decennale, sotto il comando di Italo Balbo, a quel tempo ministro dell'Aeronautica.\nL'impresa consistette in una lunga traversata di 25\u00a0000 chilometri, compiuta in gruppo da 25 idrovolanti Savoia-Marchetti S.55, decollati dalla laguna di Orbetello. Gli aerei, volando lungo la rotta del nord atlantico, raggiunsero prima il Canada e poi gli Stati Uniti, toccando le citt\u00e0 di Chicago, New York, per poi ritornare in Italia seguendo una rotta pi\u00f9 meridionale e ammarando all'idroscalo di Ostia. Dino Arcangeli partecip\u00f2 alla trasvolata come Sergente Radiotelegrafista Operatore di Bordo sul velivolo I-ABBR. Fu promosso sergente maggiore, insignito della medaglia della crociera aerea del Decennale ed autorizzato a scegliere la nuova assegnazione di servizio.\nAfrica e seconda guerra mondiale.\nArcangeli chiese di andare in Africa Orientale ove vol\u00f2 sui Caproni Ca.133 e Savoia-Marchetti S.M.79; in Africa Arcangeli venne ferito e si guadagn\u00f2 una medaglia d'argento al valor militare, due medaglie di bronzo al valor militare, 2 croci di guerra e il grado di Maresciallo di 1\u00ba classe. Quindi combatt\u00e9 nell'area mediterranea ottenendo sul campo altre due medaglie di bronzo al valor militare e due croci di guerra.\nDopo l'armistizio di Cassibile, scelse di rimanere con la Repubblica Sociale Italiana, combattendo con l'Aeronautica Nazionale Repubblicana, sul territorio nazionale, in Russia, Germania e Francia.\nDopoguerra.\nNel maggio del 1945, alla fine del conflitto, ritorn\u00f2 a San Marcello Pistoiese, a piedi da Orio al Serio. Al suo ritorno al paese natale, venne arrestato dagli Alleati che lo ricercavano, poich\u00e9 molti mesi prima Arcangeli aveva catturato due piloti inglesi abbattuti. Fu quindi processato e assolto dal Tribunale di Bologna e infine reintegrato nel 1949 nella Aeronautica Militare Italiana, con la conferma del grado, dell'anzianit\u00e0 di servizio e delle decorazioni ricevute. Riprese servizio, come istruttore della Scuola di Guerra aerea di Firenze, passando poi sugli idrovolanti CANT Z.506, che effettuavano il soccorso aereo con base l'idroscalo di Vigna di Valle sul lago di Bracciano).\nNel 1951 venne preso in forza al 2\u00ba Gruppo della 46\u00aa Brigata aerea Trasporti Medi di stanza a Pisa, come Capo Sezione Marconisti del 2\u00ba Gruppo e partecip\u00f2 a voli umanitari per un totale di circa 1400 ore di volo. Termin\u00f2 nel 1964 la sua carriera militare, operando sui Fairchild C-119 Flying Boxcar denominati \"Vagoni Volanti\".\nFu nominato cavaliere della Repubblica Italiana da Giovanni Gronchi e insignito del titolo di Commendatore dell'Ordine della Corona d'Italia. Concluse la sua carriera militare nel 1964 con il grado di maresciallo maggiore e fu posto poi in congedo per raggiunti limiti di et\u00e0.\nParlando del suo passato ebbe un solo rimpianto: quello di non aver potuto contribuire ad evitare la cattura e la morte dei 13 aviatori italiani, suoi amici e commilitoni, appartenenti come lui alla 46\u00aa Aerobrigata e massacrati nell'Eccidio di Kindu del novembre 1961.\nMorte e ricordo.\nDino Arcangeli mor\u00ec a 65 anni il giorno 8 novembre 1969. Fu sepolto nel cimitero di San Marcello Pistoiese e al funerale fu seguito da tutta la cittadinanza, da tutti gli alunni delle scuole cittadine e varie autorit\u00e0 del luogo; presenti anche, provenienti da Roma, l'antico Comandante del suo velivolo I-ABBR, il generale di squadra aerea Renato Abbriata, l'amico fraterno, il marconista operatore Mario Destro Bisol, del velivolo I-LIPP. Era presente, insieme agli altri, anche il labaro della A.T.A (Associazione Trasvolatori Atlantici). Dino Arcangeli \u00e8 ricordato oggi dai suoi concittadini con una targa commemorativa della Crociera aerea del decennale e con l'intitolazione di una via del paese a suo nome."}
{"id": "1439968", "revid": "26751", "url": "https://it.wikipedia.org/wiki?curid=1439968", "title": "Nepenthaceae", "text": ""}
{"id": "1439969", "revid": "287204", "url": "https://it.wikipedia.org/wiki?curid=1439969", "title": "Odobesti", "text": ""}
{"id": "1439970", "revid": "121768438", "url": "https://it.wikipedia.org/wiki?curid=1439970", "title": "Nobuhiro Watsuki", "text": "Deve la sua popolarit\u00e0 di mangaka all'opera \"Kenshin Samurai vagabondo\". Ha lavorato come assistente per il suo autore preferito, Takeshi Obata, ed \u00e8 stato a sua volta maestro per alcuni noti autori come Eiichir\u014d Oda e Hiroyuki Takei. Le sue opere sono profondamente influenzate dai fumetti della Marvel come \"X-Men\", \"Uomo Ragno\", \"Hulk\" e \"Spawn\", soprattutto per la creazione dei personaggi.\nBiografia.\nNobuhiro Watsuki nacque a Nagaoka, nella prefettura di Niigata, in Giappone. Quando Watsuki era solo un ragazzo, il suo fratello maggiore, che era di soli tre anni pi\u00f9 grande, era gi\u00e0 un disegnatore di manga. Suo fratello maggiore divenne quindi il suo modello per cominciare a disegnare manga. Watsuki venne anche ispirato da una grande variet\u00e0 di mangaka precedenti a lui, come Osamu Tezuka e Fujiko F. Fujio. \nDurante la scuola media, Watsuki praticava l'arte del combattimento con una spada di legno, anche conosciuta come kend\u014d. Continuava comunque a disegnare manga, ma seguiva con passione anche vari sport. Egli stesso ammise che era molto debole, come Watsuki stesso ammise dicendo \"Cos\u00ec debole infatti, che ero imbarazzato dai miei 183 centimetri di altezza\" (Kenshin, volume 1). Tant'\u00e8 che Watsuki non vinse nemmeno un incontro di kendo. Yahiko My\u014djin deve la sua presenza nella famosa opera di Watsuki proprio grazie al kendo.\nNel suo passato, Nobuhiro Watsuki ebbe diversi lavori. Nella scuola superiore vinse il premio Hop Step per il suo lavoro giovanile chiamato \"Podmark\". Non si conosce molto di \"Podmark\", anche perch\u00e9 non venne mai tradotto in altre lingue all'infuori del giapponese. Pi\u00f9 avanti, Watsuki fu un assistente nei lavori di Arabian Lamp-Lamp. Il modello per Sanosuke Sagara si bas\u00f2 proprio su una differente versione di Lamp. Nel 1994 vide pubblicata una nuova opera giovanile sullo Sh\u014dnen Jump. Sembra che questa fosse la prima basata su \"Rurouni Kenshin\". Uno dei suoi lavori pi\u00f9 recenti, Buso Renkin venne pubblicato nel 2003, sempre nello Sh\u014dnen Jump. Ultimamente invece, nel 2007, una sua nuova serie ha cominciato a uscire sulla rivista Jump Square.\nOltre disegnare, a Watsuki piacciono i videogiochi, leggere altri manga, tra cui Dragon Ball che lui stesso definisce \"un fumetto da ammirare\", e vedere la televisione. Lui stesso ammette di non aver tempo per i giochi di ruolo e quelli di simulazioni, ma si diverte molto con quelli di combattimento.\nIl fumetto americano che pi\u00f9 adora \u00e8 X-Men, a causa dell'azione che contiene. Il suo anime preferito (oltre il suo ovviamente) \u00e8 Neon Genesis Evangelion. Adora videogiochi come Samurai Spirits e cose simili. Gli piacciono anche film come Die Hard, Matrix.\nNel novembre 2017 la polizia giapponese rinviene nel suo ufficio di Tokyo dei DVD contenenti materiale pedopornografico illegale. Interrogato sulla questione, Watsuki ammette di aver iniziato a raccogliere tale materiale da luglio 2015, e di essere attratto da ragazzine tra la fine delle elementari e il secondo anno delle medie. A seguito della notizia, l'editore Shueisha ha deciso di interrompere la pubblicazione di \"Rurouni Kenshin: Hokkaido\", il manga sequel di \"Kenshin Samurai vagabondo\" appena iniziato su Jump SQ, per poi ritornare sui propri passi pochi mesi dopo; all'autore \u00e8 stata inflitta dalle autorit\u00e0 una sanzione di 200 000 yen."}
{"id": "1439973", "revid": "110157", "url": "https://it.wikipedia.org/wiki?curid=1439973", "title": "1. deild 1996 (F\u00e6r \u00d8er)", "text": "Ledizione 1996 della 1. deild vide la vittoria finale del G\u00cd G\u00f8ta.\nClassifica finale.\nSpareggio.\nLo spareggio tra la penultima di 1. deild e la seconda di 2. deild fu vinto dal FS V\u00e1gar, che conserv\u00f2 il posto nella massima divisione."}
{"id": "1439980", "revid": "767487", "url": "https://it.wikipedia.org/wiki?curid=1439980", "title": "Dynamotor", "text": "Il Dynamotor era una macchina elettrica usata in passato per generare alte tensioni e correnti elettriche a partire da basse tensioni con elevate correnti, generalmente fornite da batterie. Il termine dynamotor \u00e8 la contrazione delle parole \"Dynamo\" e \"Motor\".\nEra uno dei metodi pi\u00f9 antichi e comuni impiegati negli apparati radioelettrici militari e civili operanti in postazioni mobili (veicoli, velivoli o su navi) per generare la tensione anodica (a volte di varie di centinaia di volt) necessaria per alimentare le valvole termoioniche, partendo da tensioni basse (6-12-24 volt) prelevate dalle batterie dei mezzi che ospitavano gli apparati.\nUn dynamotor \u00e8 sostanzialmente composto da un motorino elettrico alimentato da una tensione nominale che poteva essere di con calettata sullo stesso albero una dinamo dimensionata per generare le varie tensioni e correnti anodiche necessarie al funzionamento degli apparati."}
{"id": "1439982", "revid": "17454", "url": "https://it.wikipedia.org/wiki?curid=1439982", "title": "Europe 20th Anniversary Edition - The Final Countdown Tour 1986 Live in Sweden", "text": ""}
{"id": "1439984", "revid": "21079", "url": "https://it.wikipedia.org/wiki?curid=1439984", "title": "Antiprisma archimedeo stellato", "text": ""}
{"id": "1439986", "revid": "21079", "url": "https://it.wikipedia.org/wiki?curid=1439986", "title": "Prisma archimedeo stellato", "text": ""}
{"id": "1439987", "revid": "1226", "url": "https://it.wikipedia.org/wiki?curid=1439987", "title": "Paul F. Lazarsfeld", "text": ""}
{"id": "1439991", "revid": "110157", "url": "https://it.wikipedia.org/wiki?curid=1439991", "title": "1. Deild 1997", "text": "Ledizione 1997 della 1. deild vide la vittoria finale del B36 T\u00f3rshavn.\nClassifica finale.\nSpareggio.\nLo spareggio tra la penultima di 1. deild e la seconda di 2. deild fu vinto dal TB Tv\u00f8royri, che risult\u00f2 quindi promossa (insieme al Sumba) in 1. deild 1998."}
{"id": "1439995", "revid": "74801", "url": "https://it.wikipedia.org/wiki?curid=1439995", "title": "Tokiharu Abe", "text": "Biografia.\nAbe lavor\u00f2 per il Museo universitario della University of Tokyo. Divenne noto per i suoi studi tassonomici sul pesce palla (Tetraodontidae, Teleostei) dell'Asia orientale, in particolare sul genere \"Takifugu\", che descrisse per la prima nel 1949. \nEgli descrisse anche altre specie, come il \"Sagamichthys abei\", il \"Centroscyllium kamoharai\" e il \"Fugu obscurus\".\nSpecie come il \"Tetraodon abei\" e lo \"Chaunax abei\" furono cos\u00ec nominati in suo onore.\nAbe era un membro straniero onorario dell'American Society of Ichthyologists and Herpetologists.\nNel 1996, mor\u00ec per una emorragia cerebrale in un ospedale di Tokyo."}
{"id": "1440000", "revid": "1516566", "url": "https://it.wikipedia.org/wiki?curid=1440000", "title": "Lucioperca (araldica)", "text": "In araldica il lucioperca, detto anche \"sandra\", \u00e8 un pesce non molto usato se non nell'araldica civica. In molti casi simboleggia \"diritti di pesca\". \nPosizione araldica ordinaria.\nIl lucioperca, come la maggior parte dei pesci, si rappresenta posto in fascia."}
{"id": "1440001", "revid": "44627", "url": "https://it.wikipedia.org/wiki?curid=1440001", "title": "I've Got to Be Free", "text": ""}
{"id": "1440003", "revid": "767487", "url": "https://it.wikipedia.org/wiki?curid=1440003", "title": "Live from the Dark", "text": "Live from the Dark \u00e8 un video, pubblicato in doppio DVD e/o VHS, dal gruppo svedese Europe in cui viene proposto principalmente il concerto tenutosi il 15 novembre 2004, all'Hammersmith Apollo di Londra (Regno Unito).\nLa confezione in doppio DVD comprende anche un ulteriore disco con del materiale extra, in cui sono presenti anche delle interviste ai membri del gruppo, alcuni video, e performance durante il \"soundcheck\". Un'ulteriore pubblicazione di \"Live from the Dark\" in una \"Special Edition\", include anche il CD \"Start from the Dark\"."}
{"id": "1440006", "revid": "1776051", "url": "https://it.wikipedia.org/wiki?curid=1440006", "title": "Kiss Rock The Nation Live!", "text": "Kiss Rock The Nation Live! \u00e8 un video del gruppo hard rock statunitense Kiss, pubblicato il 13 dicembre 2005 per l'etichetta Image Entertainment, in formato DVD.\nIl video \u00e8 costituito da due DVD contenenti delle esibizioni live del gruppo durante il \"Rock the Nation Tour\" del 2004. I video delle esibizioni sono intervallati da filmati in cui si pu\u00f2 vedere ci\u00f2 che avveniva dietro le quinte durante il tour, tra cui \"soundcheck\", sessioni fotografiche e riprese del gruppo durante gli spostamenti da zona a zona.\nIl video \u00e8 stato premiato doppio disco di platino il 29 gennaio 2007."}
{"id": "1440013", "revid": "682087", "url": "https://it.wikipedia.org/wiki?curid=1440013", "title": "Ace to 5 Triple Draw", "text": "L'Ace to Five Triple Draw \u00e8 una specialit\u00e0 del poker appartenente alla categoria dei draw poker. Le regole sono simili a quelle del Deuce to 7 triple draw. \nAlle WSOP si gioca al California lowball, che, uguale a questo, prevede per\u00f2 un solo turno di cambio carte.\nRegole e meccanica del gioco.\nVince la mano il punto pi\u00f9 basso. I punti sono quelli classici, vedi punti del poker ma:\nNe consegue, e da qui il nome del gioco, che il punto pi\u00f9 basso, cio\u00e8 la combinazione di carte pi\u00f9 forte del gioco, \u00e8 composta da 5-4-3-2-A (\u00e8 indifferente che siano o meno dello stesso seme). \nOgni giocatore riceve 5 carte e il gioco prevede tre giri di scommesse, dopo ognuna delle quali il giocatore ha facolt\u00e0 di cambiare, in parte o tutte, le proprie carte. Per maggiori dettagli vedere Deuce to 7 Triple Draw."}
{"id": "1440014", "revid": "130040", "url": "https://it.wikipedia.org/wiki?curid=1440014", "title": "Maria di Montpellier", "text": "Origine.\nFiglia del signore di Montpellier, Guglielmo VIII (?- settembre 1203) e di Eudocia Comnena, nipote dell'imperatore di Costantinopoli Manuele Comneno. \nBiografia.\nIn prime nozze, fu sposata, ancor giovane al visconte di Marsiglia, Raimondo Goffredo, detto Barral, figlio di Ugo Goffredo, visconte di Marsiglia e di Cecilia d'Aurons; il 13 dicembre 1192, Maria rimase vedova ed il padre, nel dicembre 1197 la rispos\u00f2 al Conte di Comminges (in Alta Garonna), Bernardo IV, figlio di Bernardo III, per poterla allontanare da Montpellier e poter dichiarare erede un figlio illegittimo di nome Guglielmo; ma nel 1201, Maria fu ripudiata e rientr\u00f2 a Montpellier, dove il padre, avvicinandosi alla morte, il 4 novembre 1202, fece testamento, designando erede Guglielmo, compensando Maria con un lascito in denaro. Alla morte del padre, nel settembre 1203, il fratellastro Guglielmo divenne signore della citt\u00e0 col nome di Guglielmo IX.\nGli abitanti di Montpellier per\u00f2, nel 1204, cacciarono Guglielmo IX e, secondo la Cronaca piniatense, spinsero Maria (\"la filla del noble princep Don Guillem de Montpeller\u2026Maria, nieta del Emperador de Costantin noble\") a sposare il re d'Aragona, Pietro II, che a seguito del matrimonio divenne signore della citt\u00e0, con la clausola che il primo figlio della coppia, sia maschio che femmina, sarebbe stato signore di Montpellier. Pietro accett\u00f2 per i suoi interessi nel sud della Francia..La sua vita familiare fu la causa di una crisi di successione ed il preludio alla futura separazione delle corone di Aragona e Catalogna, dai possedimenti francesi (gli abitanti di Montpellier erano per la regina Maria e contro Pietro); la nascita dell'erede, Giacomo consent\u00ec alla dinastia di proseguire nel controllo di entrambi i territori.\nTra il 1209 e il 1210, dopo la nascita dell'erede, Pietro avrebbe voluto divorziare per sposare Maria del Monferrato, erede del regno di Gerusalemme. Maria, nel 1209, in un primo testamento design\u00f2 i Cavalieri templari, quali responsabili della tutela del figlio Giacomo.Per opporsi alle richieste del marito, allora Maria di Montpellier si rec\u00f2 a Roma per avere giustizia dal papa, ottenendola, e, in un secondo testamento, l'ultimo, datato 20 aprile 1203, Maria design\u00f2 papa Innocenzo III custode del figlio Giacomo.Ma mentre si trovava a Roma a perorare la sua causa, contro l'eventuale divorzio, Maria mor\u00ec il 21 aprile del 1213. Fu inumata nella cappella di santa Petronilla (in seguito distrutta) in San Pietro a Roma.\nFigli.\nMaria al suo secondo marito, Bernardo diede due figlie:\nMaria diede a Pietro due figli:"}
{"id": "1440015", "revid": "124221209", "url": "https://it.wikipedia.org/wiki?curid=1440015", "title": "Wicked (musical)", "text": "Wicked \u00e8 un musical di Broadway del 2003 composto da Stephen Schwartz (musiche e testi) con libretto di Winnie Holzman.\n\u00c8 basato sul romanzo \"Strega - Cronache dal Regno di Oz in rivolta\" (\"Wicked: The Life and Times of the Wicked Witch of the West\") di Gregory Maguire, a sua volta una rivisitazione de \"Il meraviglioso mago di Oz\" di L. Frank Baum con numerosi riferimenti all'adattamento cinematografico del 1939.\n\u00c8 il 5\u00ba musical che pi\u00f9 a lungo \u00e8 stato rappresentato a Broadway e il 28\u00ba pi\u00f9 a lungo rappresentato nella storia del teatro.\n\"Wicked\" racconta la storia di Elphaba, la futura Malvagia Strega dell'Ovest, ed il suo rapporto con Galinda, pi\u00f9 tardi Glinda, la Strega Buona del Nord. La loro amicizia deve fare i conti con le loro diverse personalit\u00e0 e i diversi punti di vista, la stessa rivalit\u00e0 in amore, le reazioni al governo corrotto del Mago di Oz, e per ultimo la fine pubblica di Elphaba.\nLa storia si svolge prima e durante l'arrivo di Dorothy dal Kansas e contiene molti riferimenti a scene famose e dialoghi del film del 1939 \"Il Mago di Oz\".\nTrama.\nAtto I.\nIl paese di Oz \u00e8 in festa, la malvagia Strega dell'Ovest \u00e8 morta. Glinda, la strega buona del Nord, giunge nel paese dell'Ovest per rassicurarli dell'avvenuto decesso (\"No One Mourns the Wicked\"), ma incalzata dai cittadini confessa: conosceva personalmente la strega, ed era in realt\u00e0 sua amica. Glinda inizia dunque il suo racconto della vera storia della strega dell'ovest, Elphaba, primogenita del governatore del paese dell'Est, nata con la pelle verde a causa di una relazione extraconiugale della madre con un amante, che le offr\u00ec, durante un incontro clandestino, il suo elisir di colore verde (\"No One Mourns the Wicked\"). Cos\u00ec Glinda torna con la mente ai tempi della scuola, al suo primo incontro con Elphaba e sua sorella minore Nessarose (costretta su una sedia a rotelle fin dalla nascita) all'Universit\u00e0 di Shiz (\"Dear Old Shiz\"). Qui incontrano la Preside Morrible, che avendo notato il grande potenziale magico di Elphaba, la prende sotto la sua protezione e si offre di addestrarla personalmente all'uso della magia, con grande delusione di Glinda. Elphaba \u00e8 esaltata dall'opportunit\u00e0 di avere un futuro radioso come assistente del Mago di Oz (\"The Wizard and I\").\nGlinda e Elphaba, a causa di un malinteso, si trovano costrette a dividere la stanza, e tra le due \u00e8 subito attrito (\"What is this Feeling?\"). Uno degli insegnanti di Elphaba e Glinda, il professor Dillamond, \u00e8 un Animale (ovvero un animale senziente, in questo caso una capra). Purtroppo qualcosa di terribile sta accadendo. Qualcuno crede che gli Animali non siano altro che carne da macello e ha un diabolico piano per togliere loro qualsiasi diritto e privarli anche dell'uso della parola (\"Something Bad\").\nLe ragazze fanno poi la conoscenza del principe Fiyero, studente svogliato e superficiale, che chiede subito un appuntamento a Glinda, bella e popolare (\"Dancing Through Life\"), battendo sul tempo un ragazzo Munchkin di nome Boq, infatuato di lei. Boq, su consiglio della Glinda stessa, invita Nessarose, la sorella disabile di Elphaba, convinto che con la sua buona azione attirer\u00e0 l'attenzione di Glinda. Gli studenti si ritrovano cos\u00ec a ballare all'Ozdust, dove Glinda gioca uno scherzo di cattivo gusto ad Elphaba, consigliandole di portare il ridicolo cappello a punta di sua nonna. Ma Glinda si pente dello scherzo quando scopre che Elphaba, per ringraziarla di aver combinato un appuntamento per la sorella, ha interceduto con Madame Morrible per farla entrare, con lei, nella classe di Stregoneria. Le due ragazze si riappacificano e Glinda promette di aiutare Elphaba a diventare popolare (\"Popular\").\nDurante una delle lezioni il professor Dillamond annuncia che agli Animali non \u00e8 pi\u00f9 consentito insegnare a Shiz, e viene portato via. Elphaba \u00e8 indignata e scatena i suoi poteri, liberando cos\u00ec anche il cucciolo di leone usato per dimostrare alla classe che gli animali in gabbia non imparano a parlare. Fiyero \u00e8 stranamente affascinato da Elphaba e decide di aiutarla a liberare il leoncino. Tra i due sta nascendo qualcosa, ma Elphaba sa che \u00e8 Glinda la ragazza perfetta per Fiyero (\"I'm not that Girl\"). Grazie ai suoi straordinari poteri, Elphaba viene convocata dal Mago di Oz nella sua Citt\u00e0 di Smeraldo, e porta con s\u00e9 la sua amica Glinda (\"One Short Day\"). Le due incontrano il Mago (\"A Sentimental Man\"), ma scoprono presto che in realt\u00e0 non possiede alcun potere e vuole sfruttare quelli di Elphaba per i suoi loschi scopi: infatti, Elphaba enuncia un incantesimo che fa crescere le ali alle scimmie intrappolate dal Mago, che egli intende usare come spie. Elphaba si ribella e scappa con il libro di incantesimi, decisa a contrastarlo in ogni modo. D'ora in poi verr\u00e0 ingiustamente accusata di essere pericolosa e crudele, il nemico pubblico numero uno. Glinda, invece, decide di restare e di lavorare per il Mago (\"Defying Gravity\").\nAtto II.\nTempo dopo, Elphaba \u00e8 ormai una fuggitiva conosciuta come la \"Malvagia Strega dell'Ovest\", Madame Morrible \u00e8 la portavoce ufficiale del Mago e Fiyero \u00e8 il nuovo capo delle guardie incaricato di stanare la strega, fidanzato con Glinda, totalmente assorbita dal suo ruolo di beniamina del popolo (\"Thank Goodness\").\nElphaba nel frattempo cerca aiuto da sua sorella Nessa, che dopo la morte del padre \u00e8 diventata governatrice del Paese dell'Est. Viene chiamata dal popolo la \"malvagia Strega dell'Est\" a causa dello stato di prigionia con cui tiene segregato Boq, di cui lei \u00e8 ossessivamente innamorata. Elphaba non trova nulla se non altre accuse e recriminazioni; La sorella, infatti, la accusa ingiustamente di non aver mai mosso un dito per aiutarla. Elphaba incanta cos\u00ec le scarpette di rubino della sorella, permettendole di prendere l'uso delle gambe. Boq decide cos\u00ec di tornare da Glinda, ma Nessarose sottrae il Libro di incantesimi di Elphaba e tenta di ucciderlo, pentendosene (\"The Wicked witch of the East\"). Elphaba riesce a salvarlo solo trasformandolo in un uomo di latta, e quando Nessarose lo sveglia, fa cadere tutta la colpa su Elphaba. Ella corre dunque alla Citt\u00e0 di Smeraldo per liberare le scimmie volanti.\nIn citt\u00e0 \u00e8 in corso il ballo di fidanzamento di Glinda e Fiyero. Qui Oz la sorprende e tenta di convincerla ad abbracciare la sua causa, adulandola con false promesse di gloria (\"Wonderful\"). Elphaba in un primo momento accetta, riuscendo a liberare le scimmie, per poi scoprire con orrore che il professor Dillamond \u00e8 sempre stato in custodia del mago, ed \u00e8 ormai incapace di parlare. L'arrivo di Fiyero e Glinda complica le cose. Con sommo stupore di Glinda, Fiyero decide di scappare con Elphaba, e i due si rifugiano in una foresta per dichiararsi finalmente amore (\"As Long as You're Mine\").Oz e Madame Morrible architettano un piano malvagio per catturare Elphaba. La Morrible provoca un ciclone che porta dentro di s\u00e9 una casa dal Kansas. Elphaba sente che sua sorella \u00e8 in pericolo, cos\u00ec Fiyero la lascia correre in suo aiuto, consigliandole di usare il castello abbandonato di Kiamo Ko nel paese dell'Ovest come rifugio se dovesse rendersi necessario. Elphaba arriva troppo tardi, e scopre con suo grande dolore che la casa \u00e8 precipitata su Nessa, uccidendola. Arrivata sul posto scopre che Glinda ha regalato a Dorothy, la bambina arrivata con la casa volante, le scarpette di rubino appartenute a Nessa. Glinda e Elphaba hanno uno scontro acceso, ma vengono interrotte dalle guardie di Oz accorse a catturare la Strega Malvagia. Fiyero arriva in tempo per far fuggire Elphaba, ma viene arrestato e portato via.\nGiunta al castello di Kiamo Ko, per evitare che il suo amato soffra o venga ucciso, Elphaba lancia un incantesimo per proteggerlo, ripromettendosi di non commettere mai pi\u00f9 una buona azione. Finora non le hanno causato altro che dolore e portato a disastri, quindi accetta pienamente il titolo di \"Strega Malvagia\" che le \u00e8 stato affibbiato (\"No Good Deed\"). Intanto gli abitanti di Oz, incitati da Madame Morrible, partono per assediare il castello della Strega Malvagia (\"March of the Witch Hunters\"). Glinda corre ad avvertirla e le due si riconciliano (\"For Good\").\nElphaba decide di affrontare i cacciatori di streghe, assicurandosi prima che Glinda sia ben nascosta e non veda niente di quello che sta per accadere. Dorothy getta dell'acqua addosso a Elphaba, che si scioglie tra grida strazianti. La folla festante lascia il castello e festeggia a gran voce la morte della Strega cattiva, mentre Glinda la piange in cuor suo.\nInoltre, l'assistente-scimmia di Elphaba le consegna una bottiglietta verde che le apparteneva dalla nascita, unico cimelio della madre. Glinda ricorda di aver visto una bottiglia uguale solo nel castello del Mago. Si scopre quindi che egli era stato l'amante della madre di Elphaba, e quindi suo padre.\nAl castello, nel frattempo, Fiyero, diventato uno Spaventapasseri, apre una botola nascosta da dove esce Elphaba, illesa. Il loro piano ha funzionato e ora sono liberi di ricominciare a vivere lontano da Oz, anche se non potranno mai dire la verit\u00e0 a Glinda (\"Finale\").\nNumeri musicali.\nAtto I\nAtto II\nProduzioni.\nLa prima di \"Wicked\" si \u00e8 svolta al Curran Theatre a San Francisco nel maggio del 2003. Il 30 ottobre del 2003 lo show si spost\u00f2 a Broadway, al Gershwin Theatre, prodotto dalla Universal Pictures e diretto da Joe Mantello. Vedeva tra le sue stelle originali Idina Menzel (Elphaba), Kristin Chenoweth (Glinda), Joel Grey (Mago di Oz) e Norbert Leo Butz (Fiyero). Il musical originale comprendeva anche la canzone \"Making Good\", eliminata in seguito. Anche se la produzione ha ricevuto delle critiche miste ed \u00e8 stata bocciata dal \"The New York Times\", ha dimostrato di essere uno degli show pi\u00f9 apprezzati dal pubblico.\n\"Wicked\" ha infranto i record al Box Office in tutto il mondo, raggiungendo il record di incasso a New York, Los Angeles, Chicago e St. Louis, ed il record per la pi\u00f9 grande apertura nel West End di Londra (con un incasso nella prima ora di 100,000 sterline), avendo avuto oltre due milioni di spettatori. Lo show \u00e8 stato nominato per dieci Tony Awards nel 2004, vincendo quello per la Miglior attrice protagonista in un musical (Menzel), Miglior scenografia e Migliori costumi. Ha inoltre vinto un Drama Desk Award ed un Olivier Award.\nLo spettacolo \u00e8 rappresentato nel West End di Londra dal 27 settembre 2006. Nel 2007 ha aperto la versione giapponese a Tokyo e quella tedesca (Willemijn Verkaik come Elphaba) a Stoccarda. Nel 2008 \u00e8 stata aperta una produzione australiana a Melbourne che si \u00e8 spostata a Sydney nel 2010 ed \u00e8 in Tour per l'Australia nel 2011. Una versione olandese ha debuttato il 6 novembre 2011, di nuovo con Willemijn Verkaik nel ruolo di Elphaba.\nAdattamento cinematografico.\nNel luglio 2008 si viene a sapere che la Universal Pictures si occuper\u00e0 negli anni successivi di realizzare un film di \"Wicked\" con alla produzione anche Marc Platt, tra i finanziatori della versione teatrale. L'autorevole blog di cinema \"Deadline Hollywood\" afferma che sono in corso colloqui con quattro registi interessati a girare il film: J.J.Abrams, James Mangold, Rob Marshall e Ryan Murphy. Il 7 gennaio 2015, il produttore del musical teatrale Marc E. Platt aveva confermato la realizzazione dell'adattamento cinematografico, prevista per il 2016 e successivamente spostata al 20 dicembre 2019; la regia fu affidata a Stephen Daldry, mentre la sceneggiatura a Winnie Holzman. Il 31 dicembre 2018, tuttavia, la Universal mise in pausa l'intera produzione, dando priorit\u00e0 all'adattamento del musical Cats. A febbraio 2019 la casa di produzione annunci\u00f2 la nuova release del film, prevista per il 22 dicembre 2021, per poi bloccare nuovamente la produzione a causa dei problemi legati alla pandemia di COVID-19. Il 20 ottobre 2020 il regista Stephen Daldry ha annunciato il divorzio dal progetto a causa di conflitti di programmazione."}
{"id": "1440017", "revid": "1431409", "url": "https://it.wikipedia.org/wiki?curid=1440017", "title": "Alessandra Karpoff", "text": "Biografia.\nDopo aver studiato nella scuola del Teatro libero di via Savona a Milano, nel 1982 entra nell'ambiente del doppiaggio milanese, dove lavora tuttora. Ha dato voce a numerosi personaggi femminili di anime e cartoni animati, come Misty (nella serie dei \"Pok\u00e9mon\") o Fantaghir\u00f2 (nell'omonima serie).\nCome attrice, ha recitato in \"Le nuvole sotto il cuscino\" nel 1991 e ha avuto una piccola parte in \"Don Tonino\" nell'episodio \"Don Tonino e la casa dei veleni\"."}
{"id": "1440020", "revid": "1305772", "url": "https://it.wikipedia.org/wiki?curid=1440020", "title": "Francesco Barberini", "text": ""}
{"id": "1440023", "revid": "842", "url": "https://it.wikipedia.org/wiki?curid=1440023", "title": "RT/PC", "text": ""}
{"id": "1440024", "revid": "120281685", "url": "https://it.wikipedia.org/wiki?curid=1440024", "title": "Open Handset Alliance", "text": "L'Open Handset Alliance \"(abbreviato OHA)\" \u00e8 un accordo di differenti compagnie con Google come capofila, ASUS, HTC, Intel, Motorola, Qualcomm, T-Mobile, Samsung e NVIDIA il cui obiettivo \u00e8 sviluppare \"standard aperti\" per dispositivi mobili.\nMembri.\nAl 2015 l'Open Handset Alliance \u00e8 composta da 84 membri, tra i quali:\nProdotti.\nAndroid.\nNello stesso giorno dell'annuncio della formazione dell'Open Handset Alliance il 5 novembre, 2007, l'OHA ha anche presentato Android."}
{"id": "1440025", "revid": "78273", "url": "https://it.wikipedia.org/wiki?curid=1440025", "title": "Deuce to seven triple draw", "text": ""}
{"id": "1440026", "revid": "256896", "url": "https://it.wikipedia.org/wiki?curid=1440026", "title": "Societ\u00e0 Italiana Nylon", "text": ""}
{"id": "1440034", "revid": "21880", "url": "https://it.wikipedia.org/wiki?curid=1440034", "title": "Platanista gangetica minor", "text": ""}
{"id": "1440038", "revid": "197778", "url": "https://it.wikipedia.org/wiki?curid=1440038", "title": "Ace to Five Triple Draw", "text": ""}
{"id": "1440039", "revid": "78273", "url": "https://it.wikipedia.org/wiki?curid=1440039", "title": "Georg Spitteler", "text": ""}
{"id": "1440045", "revid": "729019", "url": "https://it.wikipedia.org/wiki?curid=1440045", "title": "Sindrome coronarica acuta", "text": "La sindrome coronarica acuta o \"SCA\", definita in inglese \"Acute Coronary Syndrome\" o \"ACS\", \u00e8 una definizione che riunisce le diverse manifestazioni cliniche della cardiopatia ischemica o, per meglio specificare, della patologia delle arterie coronarie. Il sintomo che unisce tali manifestazioni \u00e8 il dolore precordiale, presente nella maggior parte delle persone che si recano nei Pronto Soccorso degli Ospedali nel sospetto di una patologia cardiovascolare. Tale sintomo \u00e8 spesso irradiato al braccio sinistro, alla mandibola e associato a sintomi neurovegetativi quali nausea e vomito.\nEziologia.\nLe cause pi\u00f9 comuni sono da ricercare fra le patologie cardiovascolari che affliggono le nazioni cosiddette industrializzate:\nDa ricordare che l'et\u00e0 avanzata e il sesso sono fra i fattori di rischio pi\u00f9 importanti, ma non di meno \"immodificabili\" e \"incorreggibili\".\nClinica.\nClassificazione.\nLa sindrome coronarica acuta comporta tre principali quadri clinici:\n1 - Infarto miocardico acuto, con sopraslivellamento del tratto ST (STEMI = \"ST elevation myocardial infarction\"): nelle vecchie classificazioni veniva definito infarto subepicardico. \u00c8 il quadro clinico pi\u00f9 noto, dovuto a occlusione (o sub-occlusione severa) del vaso coronarico incriminato (\"culprit lesion\"). I marker biochimici sono molto elevati, il che indica che \u00e8 avvenuta una necrosi di tessuto miocardico, e l'elettrocardiogramma mostra delle alterazioni caratteristiche (elevazione del tratto ST e talora formazione dell'onda Q).\n2 - Infarto miocardico acuto con aumento delle troponine I e T, ma senza sopraslivellamento del tratto ST (NSTEMI = \"Non-ST elevation myocardial infarction\"): nelle vecchie classificazioni veniva definito infarto subendocardico. L'ischemia \u00e8 dovuta di solito a un'occlusione incompleta o transitoria del vaso coronarico. I marker d'ischemia si modificano rispetto ai valori normali, ma manca il quadro elettrocardiografico pi\u00f9 noto e caratteristico dell'infarto (l'elevazione del tratto ST); in effetti ci\u00f2 che pi\u00f9 si evidenzia all'ECG \u00e8 il sottoslivellamento del tratto ST, pressoch\u00e9 sempre reversibile con la disostruzione dell'arteria.\n3 - Angina pectoris senza aumento delle troponine I e T o Angina instabile. In questo quadro clinico abbiamo a livello dell'albero coronarico delle stenosi, che in modo intermittente creano una riduzione del flusso di sangue con la comparsa del dolore toracico; in taluni casi, se le crisi sono ravvicinate, si parla di angina pre-infartuale o angina in crescendo. I marker biochimici di ischemia in questo caso sono normali o solo leggermente al di sopra della norma.\nSegni e sintomi.\nIn presenza di dolore toracico vi \u00e8 la necessit\u00e0 di arrivare alla diagnosi quanto prima, poich\u00e9 il cuore pu\u00f2 essere danneggiato dal prolungamento del tempo di ischemia a cui \u00e8 sottoposto: vi sono dei protocolli del dolore toracico in qualsiasi Pronto Soccorso, che permettono al paziente di seguire dei percorsi prestabiliti e condivisi in tutti i reparti di emergenza ospedaliera\nEsami strumentali e di laboratorio.\nSi riportano, brevemente, le fasi di accertamento in corso di sospetta sindrome coronarica acuta:\nTrattamento.\nLa terapia \u00e8 fondamentalmente da considerare in \"pre-ospedaliera\" e \"ospedaliera\", contemplando la necessit\u00e0 di diversificazione dei trattamenti in base all'esordio dei sintomi e la possibilit\u00e0 di giungere in un centro fornito di emodinamica. Attualmente la terapia elettiva in corso di sindrome coronarica acuta da infarto del miocardio \u00e8 l'angioplastica coronarica con l'impianto di stent coronarico a rilascio di farmaco in alcuni gruppi di pazienti come quelli affetti da diabete mellito\nPrognosi.\n\u00c8 facilmente intuibile che la prognosi dipende dalle condizioni di base del paziente e dalle patologie concomitanti o comorbilit\u00e0: in effetti la presentazione della sindrome e la sua gravit\u00e0, saranno influenzate da molti fattori (si rimanda alle singole voci).\nPotrebbe essere stato individuato un nuovo predittore, validato per la prognosi della SCA. L'associazione tra acido urico e le malattie cardiovascolari non \u00e8 completamente nota e tanto meno studiata: in particolare, il valore prognostico dei livelli di acido urico nei pazienti con sindromi coronariche acute, sottoposti ad angioplastica.\nUn recente studio ha incluso 5.124 pazienti con sindromi coronariche acute sottoposti a intervento coronarico percutaneo e come end point primario ad un anno fu considerata la mortalit\u00e0: i pazienti sono stati divisi in quartili in base al livello di acido urico.\nI dati finali hanno confermato che l'associazione tra acido urico e mortalit\u00e0 \u00e8 risultata significativa, con un aumento del 12% del rischio aggiustato per la mortalit\u00e0 ad 1 anno per ogni mg/dl di aumento dei livelli di acido urico.\n\u00c8 ovvio che i dati preliminari siano interessanti, ma vi \u00e8 la necessit\u00e0 di un follow up pi\u00f9 lungo, infatti la valutazione all'anno \u00e8 tipica degli studi su procedura interventista e non medica.\nSe i dati verranno validati da altri trials, potremmo avere un esame a basso costo come predittore indipendente nella prognosi della SCA.\nPrevenzione.\nUn controllo dei fattori di rischio cardiovascolare gi\u00e0 indicati, porter\u00e0 ad una diminuzione della probabilit\u00e0 di ammalarsi, anche se le diverse patologie si \"influenzano\" a vicenda favorendo un'amplificazione dei danni sulle arterie.\nVi sono dei test del rischio (calcolo del punteggio individuale) semplici e attendibili, che possono essere verificati dai medici di famiglia e usati nell'ambito del progetto \"prevenzione primaria\""}
{"id": "1440046", "revid": "197778", "url": "https://it.wikipedia.org/wiki?curid=1440046", "title": "Deuce to 7 triple draw", "text": ""}
{"id": "1440048", "revid": "1305772", "url": "https://it.wikipedia.org/wiki?curid=1440048", "title": "Exit Music", "text": ""}
{"id": "1440052", "revid": "110157", "url": "https://it.wikipedia.org/wiki?curid=1440052", "title": "1. Deild 1998", "text": "Ledizione 1998 della 1. deild vide la vittoria finale del HB T\u00f3rshavn.\nClassifica finale.\nSpareggio.\nLo spareggio tra la penultima di 1. deild e la seconda di 2. deild fu vinto dal Sumba, che conserv\u00f2 il posto nella massima divisione."}
{"id": "1440053", "revid": "394320", "url": "https://it.wikipedia.org/wiki?curid=1440053", "title": "Firdusi", "text": "Fu autore dello \"Sh\u0101h-N\u0101meh\" (\"Libro dei re\"), l'epopea nazionale dei re di Persia. L'opera epica tuttavia viene nominata ancora nel V secolo da Movses Khorenatsi, uno storico armeno. \nBiografia.\nFerdowsi, che si colloca agli inizi della letteratura persiana di epoca islamica, nacque nella regione iraniana attuale del Razavi Khorasan, in un villaggio presso \u1e6c\u016bs, nel 935. Suo padre fu un ricco proprietario terriero. La sua grandiosa opera epico-letteraria, chiamata \"Sh\u0101h-N\u0101meh\" (\"Libro dei Re\"), alla quale dedic\u00f2 35 anni circa della propria vita, fu in origine composta per essere presentata ai sovrani samanidi del Khorasan, che erano i capofila del movimento di rinascita culturale iranica dopo la conquista del paese da parte degli Arabi nel corso del VII secolo.\nQuando comp\u00ec 23 anni scopr\u00ec uno \u201cSh\u0101h-N\u0101meh\u201d scritto da Abu Mansur al-Mu'ammari, che tuttavia non era in forma poetica. Era una vecchia versione commissionata da Abu Mansur ibn Abdol-Razzaq. La scoperta avvenne in un momento particolare della vita del poeta. Ferdowsi avvi\u00f2 la composizione del suo \u201cSh\u0101hn\u0101meh\u201d nel 977. Nel corso della vita di Ferdowsi, la dinastia samanide fu abbattuta dall'Impero ghaznavide.\nDopo trent'anni di duro lavoro, Ferdowsi complet\u00f2 la scrittura del poema e due o tre anni dopo si rec\u00f2 a Ghazni, capitale ghaznavide, per presentarlo al Sultano. Nei testi medioevali si cita in numerosi documenti lo scarso interesse mostrato dal nuovo sovrano, il Sultano Mahmud di Ghazni, nei confronti di Ferdowsi e del suo lavoro. Secondo gli storici, Mahmud aveva promesso a Ferdowsi un \"d\u012bn\u0101r\" per ogni distico scritto nello \"Sh\u0101h-N\u0101meh\" (per un totale di 60.000 \"d\u012bn\u0101r\"), ma in seguito aveva ritrattato, e gli don\u00f2 appena 20.000 dirham, che avevano un valore decisamente inferiore rispetto al \"d\u012bn\u0101r\" (ci volevano 12 \"dirham\" per fare un \"d\u012bn\u0101r\"). Alcuni pensano che questo tradimento fosse causato dalla gelosia e dalle invidie degli altri poeti che lavoravano alla corte reale; l'incidente diede cos\u00ec forza ai nemici di Ferdowsi presenti all'interno della corte stessa. Il poeta rifiut\u00f2 il denaro e, secondo alcune fonti, lo don\u00f2 a un uomo povero che vendeva vino.\nDopo aver peregrinato per un periodo nel Sistan e nel Mazandaran, ritorn\u00f2 infine a Tus, affranto ed adirato.\nLasci\u00f2 un poema dedicato al sovrano, all'interno di un muro della stanza in cui aveva lavorato in tutti quegli anni. Era un lungo e rancoroso poema, pi\u00f9 simile a un'invettiva, e finiva con le parole: \u00abLa vendetta del Cielo non dimenticher\u00e0. Il tiranno arretrer\u00e0 per le mie parole di fuoco, e tremer\u00e0 per l'ira di un poeta\u00bb.\nSi ritiene che Ferdowsi sia morto attorno al 1020, in estrema povert\u00e0, all'et\u00e0 di 90 anni, amareggiato per la trascuratezza ghaznavide, eppure pienamente fiducioso del successo finale della sua opera e della fama che gliene sarebbe venuta (chiaramente avvertibile, in special modo negli ultimi versi del suo libro). Una tradizione sostiene che Mahmud invi\u00f2 il denaro promesso al villaggio di Ferdowsi, ma quando i messi raggiunsero la sua casa, egli era morto da appena poche ore. Il dono fu quindi consegnato a sua figlia, poich\u00e9 il suo figlio maschio era morto prima del padre, all'et\u00e0 di 37 anni. Tuttavia la figlia si rifiut\u00f2 di accettare la somma, rendendo perci\u00f2 ancor pi\u00f9 ammirevole tutto il contorno della storia dello Sh\u0101h-N\u0101meh del padre.\nPi\u00f9 tardi il re ordin\u00f2 che questo denaro fosse usato per riparare un \"rib\u0101\u1e6d\" sulla strada che congiungeva Merv a Tus, chiamata \u201cRobat Chaheh\u201d in modo che ci\u00f2 rimanesse a memoria del poeta. Questa locanda oggi sta cadendo in rovina, ma esiste ancora.\nAlcuni sostengono che la figlia di Ferdowsi eredit\u00f2 il denaro faticosamente guadagnato dal padre, e con esso costru\u00ec un nuovo e robusto ponte con annesso un bel caravanserraglio in pietra, affinch\u00e9 i viandanti potessero commerciare, trovarvi ristoro, e un posto dove raccontare storie.\nFerdowsi fu seppellito nel cortile della sua abitazione, dove oggi si trova il suo mausoleo. Questo monumento funerario per il grande poeta fu costruito solo nel 1935, sotto il regno di Reza Shah Pahlavi.\nA Roma nel 1958 \u00e8 stata eretta una statua in marmo in piazzale Ferdowsi (Villa Borghese), dono dello Sci\u00e0 di Persia, opera dello scultore Sadighi, realizzata nello studio romano dello scultore Ugo Quaglieri.\nLibri.\nIl suo capolavoro, lo \"Sh\u0101h-N\u0101meh,\" \u00e8 la pi\u00f9 popolare e influente opera epica prodotta dal genio iranico che, allo stesso tempo, defin\u00ec in senso pi\u00f9 ampio i territori \"ariani\", chiamati \"Aeran Vaege\" nella Gatha del profeta Zarathustra, \"Aeran\" (Iran) nello Sh\u0101h-N\u0101meh, ed \"Impero persiano\" presso i greci. Perci\u00f2 uno dei pi\u00f9 grandi risultati di Ferdowsi fu quello di ever riunito in un'unica definizione tutti i frammenti dell'antico Impero persiano, costituendo l'unico documento della letteratura persiana che possa riunire l'intera Persia e tutti i suoi popoli. \u00abSe non vi sono ariani (Aeran), possa il mio corpo essere vinto, ed in questa terra e questa nazione nessuno rimanere in vita. Se ognuno di noi muore uno ad uno, \u00e8 meglio che consegnare il nostro paese al nemico\u00bb.\nLo Sh\u0101h-N\u0101meh, o \"Libro dei Re\", consiste nella traduzione di un'opera molto pi\u00f9 antica nella lingua medio-persiana pahlavi, ed \u00e8 rimasto straordinariamente popolare tra i persiani per oltre un migliaio di anni. Esso, scritto in forma poetica utilizzando la lingua persiana, racconta delle storie dell'antica Persia prima della conquista della regione da parte degli arabi: iniziando circa nel 5.000 a.C., esso narra la storia dei re persiani, dei cavalieri, del sistema di leggi, della religione, delle vittorie dell'impero e delle sue tragedie.\nSecondo una tradizione popolare, Ferdowsi venne incaricato dal sultano Mahmud di Ghazna di scrivere un libro circa il suo valore e le sue conquiste. Il poeta, tuttavia, pur dedicando al sovrano il libro per cui ricevette i pattuiti trenta cammelli carichi di monete d'oro, decise di raccontare la storia dei re che, attraverso i secoli, avevano portato la terra di Persia a divenire un impero. La stesura del componimento richiese trent'anni, durante i quali il poeta incluse il verso: \nDopo la presentazione dello Sh\u0101h-N\u0101meh, il sultano Mahmud si infuri\u00f2 per il fatto di non essere il soggetto del libro, arrivando a denunciare l'accordo a suo tempo stipulato con Ferdowsi, offrendogli trenta cammelli carichi d'argento; tale offerta venne rifiutata dal poeta. Povero ed affranto, il poeta ritorn\u00f2 a Tus, la citt\u00e0 natale. Il sultano, accortosi dell'errore e del vero valore dello Sh\u0101h-N\u0101meh invi\u00f2 al poeta i trenta cammelli carichi di monete d'oro, ma fu troppo tardi: quando gli animali arrivarono a Tus, la bara di Ferdowsi veniva in quel momento fatta uscire dalla porta della citt\u00e0, verso il luogo di tumulazione.\nInfluenza.\nFerdowsi \u00e8 uno dei giganti indiscussi della letteratura persiana. Dopo il suo \"Sh\u0101h-N\u0101meh\", nell'area soggetta all'influenza della lingua persiana, nei secoli vennero scritti numerosi altri lavori simili. Tali opere, senza eccezioni, furono tutte basate sulla struttura e sullo stile del capolavoro di Ferdowsi, senza che per\u00f2 alcuna di esse potesse raggiungere lo stesso livello di fama e popolarit\u00e0.\nFerdowsi ricopre un ruolo unico nella storia persiana, in virt\u00f9 dei progressi da lui compiuti nel far rivivere e nel recuperare la lingua persiana e le tradizioni culturali. I suoi lavori sono annoverati come una componente cruciale della sopravvivenza della tradizione linguistica della Persia, in quanto tali opere hanno permesso a buona parte della lingua di rimanere intatta e codificata. A tal riguardo l'impatto di Ferdowsi sulla lingua e sulla cultura dell'odierna area culturale persiana sorpassa quello di Nezami, \u02bfOmar \u1e2aayy\u0101m, Asadi Tusi, ed altre personalit\u00e0 letterarie di grande rilievo.\nSecondo l\"Enciclopedia Britannica\"; \u00abi persiani ritengono Ferdowsi come il pi\u00f9 sommo tra i loro poeti. Per circa un migliaio di anni essi hanno continuato a leggere ed a tramandarsi oralmente la sua opera principale, lo Sh\u0101h-N\u0101meh, nella quale l'epica nazionale persiana trov\u00f2 la sua forma finale e maggiormente duratura. Sebbene scritto circa mille anni fa, tale lavoro \u00e8 comprensibile alla media dei moderni iraniani, come la versione della Bibbia di Re Giacomo lo \u00e8 per gli anglofoni contemporanei. La lingua, basata come lo \u00e8 il poema su un Pahlavi originale, \u00e8 puro persiano con solamente alcune minime contaminazioni di arabo\u00bb."}
{"id": "1440056", "revid": "287204", "url": "https://it.wikipedia.org/wiki?curid=1440056", "title": "Rach3", "text": ""}
{"id": "1440058", "revid": "110157", "url": "https://it.wikipedia.org/wiki?curid=1440058", "title": "1. Deild 1999", "text": "Ledizione 1999 della 1. deild vide la vittoria finale del K\u00cd Klaksv\u00edk.\nClassifica finale.\nSpareggio.\nLo spareggio tra la penultima di 1. deild e la seconda di 2. deild fu vinto dal Sumba, che conserv\u00f2 il posto nella massima divisione."}
{"id": "1440060", "revid": "22475", "url": "https://it.wikipedia.org/wiki?curid=1440060", "title": "Android", "text": "Android \u00e8 un sistema operativo per dispositivi mobili sviluppato da Google, progettato principalmente per sistemi embedded quali smartphone e tablet, con interfacce utente specializzate per televisori (Android TV), automobili (Android Auto), orologi da polso (Wear OS), occhiali (Google Glass), e altri.\n\u00c8 basato sul kernel Linux ed \u00e8 da considerarsi propriamente una distribuzione embedded Linux e non un sistema unix-like n\u00e9 una distribuzione GNU/Linux (dato che la quasi totalit\u00e0 delle utilit\u00e0 GNU \u00e8 sostituita da software in Java).\nDistribuito sotto i termini della licenza libera Apache 2.0 riservandosi di non-includere software coperto da licenze copyleft, il suo sviluppo prosegue attraverso l'Android Open Source Project, il quale \u00e8 software libero con l'esclusione di diversi firmware non-liberi inclusi per i produttori di dispositivi e delle cosiddette \"Google Apps\", come ad esempio Google Play.\nAd aprile 2017 \u00e8 il sistema operativo per dispositivi mobili pi\u00f9 diffuso al mondo, con una fetta di mercato attestatasi a quota 62,94% sul totale, seguito da iOS con il 33,9%; nello stesso mese supera anche il marketshare come sistema operativo pi\u00f9 utilizzato per navigare in rete, superando di fatto Windows che, fino ad allora, aveva il pi\u00f9 alto marketshare al mondo.\nStoria.\nNell'ottobre 2003 Andy Rubin (cofondatore di Danger), Rich Miner (cofondatore di Danger e di Wildfire Communications), Nick Sears (vicepresidente di T-Mobile) e Chris White (principale autore dell'interfaccia grafica di Web TV), fondarono una societ\u00e0, l'Android Inc. per lo sviluppo di quello che Rubin defin\u00ec \u00ab... dispositivi cellulari pi\u00f9 consapevoli della posizione e delle preferenze del loro proprietario.\u00bb.\nInizialmente, la societ\u00e0 oper\u00f2 in segreto, rivelando solo di progettare software per dispositivi mobili. Durante lo stesso anno il budget iniziale si esaur\u00ec, motivo per cui fu fondamentale un finanziamento di 10\u00a0000 dollari da parte di Steve Perlman (amico intimo di Rubin) per poter continuare lo sviluppo. Steve Perlman consegn\u00f2 a Rubin il denaro in una busta, ma rifiut\u00f2 ogni proposta di partecipazione al progetto.\nIl 17 agosto 2005 Google LLC acquis\u00ec l'azienda, in vista del fatto che la societ\u00e0 di Mountain View desiderava entrare nel mercato della telefonia mobile. \u00c8 in questi anni che il team di Rubin comincia a sviluppare un sistema operativo per dispositivi mobili basato sul kernel Linux. La presentazione ufficiale del \"robottino verde\" avvenne il 5 novembre 2007 dalla neonata OHA (Open Handset Alliance), un consorzio di aziende del settore \"Hi Tech\" che include Google, produttori di \"smartphone\", come HTC e Samsung, operatori di telefonia mobile, come Sprint Nextel e T-Mobile, e produttori di microprocessori, come Qualcomm e Texas Instruments Incorporated. I primi demo di Android dimostrano come la societ\u00e0 non pens\u00f2 a un'interfaccia appositamente studiata per essere comandata con le dita, come invece fece Apple e questo \u00e8 confermato anche dalle cause legali tra i principali marchi Android e Apple per violazione di brevetti sviluppati dall\u2019azienda di Cupertino.\nIl primo dispositivo mobile dotato della piattaforma Android \u00e8 stato l'HTC Dream, commercializzato dall'operatore telefonico T-Mobile.. Il prodotto \u00e8 stato presentato il 23 settembre 2008 a New York, mentre la data di uscita nel mercato \u00e8 stata il 22 ottobre 2008. Le caratteristiche principali del dispositivo sono:\nIl prezzo di lancio era di 179 dollari negli Stati Uniti, con obbligo di sottoscrizione a un contratto biennale con il carrier T-Mobile, mentre in altri Paesi, tra cui l'Italia, il dispositivo fu noto con il nome di HTC Dream e il prezzo iniziale fu di 450 euro senza contratto. In seguito \u00e8 stato commercializzato l'HTC Magic, un dispositivo con caratteristiche simili a quelle del T-Mobile G1, seppur non dotato di una tastiera a livello hardware; \u00e8 poi stato introdotto da parte della Samsung il dispositivo Galaxy, dotato di schermo AMOLED.\nDal 2008 in poi sono stati apportati numerosi aggiornamenti di Android per migliorarne le prestazioni e per eliminare eventuali problemi di sicurezza delle precedenti versioni .\nNel 2010 \u00e8 stata presentata e messa in commercio una nuova generazione di smartphone con sistema operativo Android che, spinti dal Nexus One, hanno caratteristiche tecniche di livello superiore (processore da 1\u00a0GHz e RAM fino a 512 MB). Tra questi troviamo l'HTC Desire, il Samsung Galaxy S e l'LG Optimus Black.\nIl 16 dicembre 2010 \u00e8 stato distribuito il successore di Nexus One, il Nexus S, prodotto dalla Samsung, \u00e8 il primo terminale Android a montare in partenza la release 2.3 dell'OS, denominata \"Gingerbread\".\nNell'ultimo trimestre del 2010 Android riusc\u00ec a superare Symbian, l'incontrastato sistema operativo di Nokia per oltre 10 anni, vendendo nel mondo ben 32,9 milioni di smartphone, contro i 30,6 milioni di Symbian.\nSecondo Wikimedia Foundation, nell'agosto 2011 il sistema operativo Android aveva una diffusione tra tutti i dispositivi mobili pari al 22,94%.\nNel marzo 2013 Larry Page annuncia che Andy Rubin ha lasciato la presidenza di Android per dedicarsi ad altri progetti di Google. Viene rimpiazzato da Sundar Pichai.\nDalla versione 1.5 alla 9 ogni aggiornamento o \"release\", similmente a quanto accade per molte versioni di Linux, ha seguito una precisa convenzione alfabetica per i nomi, che in questo caso sono quelli di dolci; soltanto le versioni 1.0 e 1.1 non hanno un nome di dolce e sono identificate col solo numero di versione (tuttavia la seconda, durante lo sviluppo, fu nominata in via ufficiosa \"Petit Four\", in omaggio agli omonimi dolcetti), la 1.5 venne chiamata \"Cupcake, \"la 1.6 \"Donut\", la 2.1 \"Eclair\", la 2.2 \"Froyo\" (yogurt gelato), la 2.3 \"Gingerbread\" (pan di zenzero), la 3.0 \"Honeycomb\", la 4.0 \"Ice Cream Sandwich\", la 4.1 \"Jelly Bean\", la 4.4 \"Kit Kat\" in seguito a un accordo con la Nestl\u00e9 poi la 5.0 \"Lollipop\". Il 5 ottobre 2015 tocc\u00f2 alla 6.0, col nome \"Marshmallow\". Per la versione 7.0 N, Google lanci\u00f2 la possibilit\u00e0 di far scegliere agli utenti il nome della prossima versione. Il 30 giugno 2016 venne annunciato ufficialmente il nome della versione successiva che il 22 agosto apparve sugli smartphone Android con il nome di \"Nougat\" (torrone). Il 22 agosto 2017 venne rilasciato Android 8.0 \"Oreo\", previa concessione di Mondel\u0113z, mentre il 6 agosto 2018 \u00e8 stato pubblicato Android 9.0 \"Pie\".. Il 3 settembre 2019 \u00e8 stata la volta di Android 10, conosciuto, in fase di sviluppo, come Q, la prima versione di Android a non portare il nome di un dolce, mentre Android R, cio\u00e8 Android 11, \u00e8 stato pubblicato l'8 settembre 2020. Con Android 12, pubblicata in versione stabile il 4 ottobre 2021, l'azienda torna ad aggiungere il nome di un dolce alla versione: \"Snow Cone\". Anche per la versione 13 \u00e8 stato scelto il nome di un dolce che, proseguendo con l'alfabeto, sar\u00e0 \"tiramisu\".\nFunzionalit\u00e0.\nInterfaccia.\nL'interfaccia utente di Android \u00e8 basata sul concetto di manipolazione diretta per cui si utilizzano gli ingressi mono e \"multi-touch\" come strisciate, tocchi e pizzichi sullo schermo per manipolare gli oggetti visibili sullo stesso. La risposta all'input dell'utente \u00e8 stata progettata per essere immediata e tentare di fornire un'interfaccia fluida. Sensori hardware interno come accelerometri, giroscopi e sensori di prossimit\u00e0 sono utilizzati da alcune applicazioni per rispondere alle azioni da parte dell'utente, ad esempio la regolazione dello schermo da verticale a orizzontale a seconda di come il dispositivo \u00e8 orientato o che consentono all'utente di guidare un veicolo in una corsa virtuale ruotando il dispositivo, simulando il controllo di un volante.\nAndroid permette di eliminare la cache sia complessivamente sia singolarmente per la specifica app/servizio. Esiste anche un comando che consente di liberare la RAM da app/servizi in esecuzione non indispensabili. Oltre alla specifica cache il comando, permette di eliminare anche i dati archiviati dalla singola app. In pratica, si ottiene la app come fosse appena installata. Questo men\u00f9, infine, \u00e8 quello a cui si pu\u00f2 ricorrere per terminare la app/servizio piuttosto che disinstallare, potendo altres\u00ec selezionare anche i servizi di sistema (visualizzazione avanzata).\nLa schermata principale, identificata con un'icona che rappresenta una casa, \u00e8 quella in cui ci si trova appena il dispositivo \u00e8 stato avviato, oppure premendo il tasto Home. Questa \u00e8 in genere occupata sia dalle icone delle applicazioni sia dai widget, una sorta di gadgets con varie funzioni; ci sono widget che mostrano vari stili di orologi, quelli che mostrano gli ultimi video di YouTube, altri che visualizzano informazioni meteo, quelli relativi alle email. La schermata principale vera e propria (cio\u00e8 la schermata iniziale) pu\u00f2 essere integrata da altre pagine tra cui l'utente pu\u00f2 scorrere avanti e indietro.\nComponente classico del mondo Android \u00e8 il \"Launcher\" (lett. \"lanciatore\") ovvero l'applicazione di sistema che sovrintende e gestisce essenzialmente la schermata principale e, secondariamente, le scorciatoie (shorcut), il cassetto delle applicazioni (app drawer), la barra inferiore e la barra di stato, il men\u00f9 notifiche e le impostazioni rapide. Oltre a quello predefinito esistono numerosi \"launcher\" di terze parti che offrono una vasta gamma di personalizzazioni.\nIl menu di spegnimento \u00e8 l'area dei comandi che compaiono quando si pigia il tasto di accensione/spegnimento (i comandi solitamente sono spegni, riavvia, modalit\u00e0 aereo/offline, modalit\u00e0 di emergenza), a volte seguiti in basso dai comandi audio. Premendo un altro tasto o picchiettando su un'altra zona qualsiasi, il menu sparisce.\nSempre presente nella parte superiore dello schermo si trova una barra di stato, che mostra le informazioni sul dispositivo e la sua connettivit\u00e0. Invece, nella parte bassa dello schermo \u00e8 solitamente presente la barra inferiore delle applicazioni standard che rimane fissa allo scorrere delle schermate. Trascinando la barra di stato verso il basso compare una schermata di notifica in cui le applicazioni possono visualizzare notifiche relative a informazioni importanti o aggiornamenti come ad esempio una e-mail appena ricevuta o un SMS, in modo da non interrompere immediatamente l'utente. Nelle prime versioni di Android tali notifiche potevano essere sfruttate esclusivamente per aprire l'applicazione in questione, ma gli aggiornamenti pi\u00f9 recenti hanno fornito maggiori funzionalit\u00e0, come ad esempio la possibilit\u00e0 di chiamare un numero direttamente dalla notifica della chiamata persa, senza dover aprire l'applicazione telefono Le notifiche sono persistenti fino alla loro lettura o cancellazione da parte dell'utente.\nLa piattaforma usa il database SQLite, la libreria dedicata SGL per la grafica bidimensionale (invece del classico server X delle altre distribuzioni linux) e supporta lo standard OpenGL ES 2.0 per la grafica tridimensionale. Le applicazioni vengono eseguite tramite la Dalvik virtual machine, una macchina virtuale adattata per l'uso su dispositivi mobili.\nAndroid \u00e8 stato progettato principalmente per smartphone e tablet, ma il carattere aperto e personalizzabile del sistema operativo ne permette l'utilizzo anche su altri dispositivi elettronici tra cui portatili e netbook, smartbook, eBook reader, fotocamere e smart TV (Google TV). Il mercato delle \"smart things\" \u00e8 cresciuto in maniera notevole in questi ultimi periodi a tal punto da stimolare la creativit\u00e0 delle persone. Un esempio \u00e8 lo smartwatch dotato di sistema operativo Android in versione \"light\" cuffie, lettori auto CD e DVD, occhiali intelligenti (Google Glass), frigoriferi, sistemi di navigazione satellitare per veicoli, sistemi di automazione per la casa, console di gioco, specchi, telecamere, lettori MP3/MP4 e tapis roulant.\nIl logo di Android \u00e8 stato progettato con la famiglia di caratteri Droid di Ascender Corporation, il verde \u00e8 il colore del robot che rappresenta il sistema operativo Android. Il colore di stampa \u00e8 PMS 376C e il colore RGB in valore esadecimale \u00e8 #A4C639, come specificato dalle linee guida del marchio di Android. Il carattere personalizzato di Android si chiama \"Norad\". Viene utilizzato solo nel logo di testo.\nApplicazioni.\nLe applicazioni (o \"app\") sono la forma pi\u00f9 generica per indicare i software applicativi installabili su Android. Esse possono essere scaricate sia dal catalogo ufficiale Google Play, sia da altri cataloghi, come l'Amazon Appstore di Amazon.com, o F-Droid che contiene solo software su licenza libera. Le applicazioni Android possono anche essere installate direttamente a partire da un file APK fornito dal distributore del software.\nPer motivi di sicurezza informatica, le applicazioni sono fornite di un sistema di certificazione che verifica l'integrit\u00e0 del pacchetto da installare e la paternit\u00e0 rispetto a un distributore di software accreditato presso Google.\nAndroid \u00e8 fornito di una serie di applicazioni preinstallate che vanno dal browser alla radio analogica FM, dal calendario all'applicazione Gmail, dalla calcolatrice a Google Maps e comprende anche l\u2019assistente Google con la possibilit\u00e0 di scegliere la lingua in italiano.\nAl fine di favorire lo sviluppo di applicazioni per la piattaforma l'azienda Google indisse nel 2008 un concorso a premi legato allo sviluppo di applicazioni per Android. Il concorso a premi assegn\u00f2 una serie di premi e incentivi alle applicazioni, la scelta delle applicazioni vincenti venne effettuata internamente da Google e la somma dei premi fu di 10 milioni di dollari. Per adempiere alla legislazione statunitense contro il terrorismo o per impedimenti burocratici locali furono esclusi i programmatori residenti a Cuba, Iran, Siria, Nord Corea, Sudan, Burma (Myanmar), Quebec e Italia.. L'Italia venne esclusa per via della sua legislazione sulle vincite a premi sebbene la sua esclusione fosse stata molto discussa.\nGestione della memoria.\nPoich\u00e9 i dispositivi Android sono generalmente alimentati a batteria, Android \u00e8 progettato per gestire i processi per ridurre al minimo il consumo di energia. Quando un'applicazione non \u00e8 in uso, il sistema ne limita l'uso di risorse in modo tale che, sebbene disponibile per l'uso immediato, non utilizzi quantitativi significativi di batteria o risorse della CPU. Android gestisce automaticamente le applicazioni archiviate in memoria: quando la memoria \u00e8 insufficiente, il sistema inizia, in modo invisibile, a chiudere automaticamente i processi inattivi, a partire da quelli che sono rimasti inattivi per pi\u00f9 a lungo. Nel 2011 Lifehacker rifer\u00ec che le applicazioni task killer di terze parti fanno pi\u00f9 danni che benefici.\nAndroid System WebView.\nAndroid System WebView \u00e8 il componente di sistema con tecnologia Chromium che consente alle app Android di mostrare contenuti web. In pratica, \u00e8 un mini browser (non controllabile dall'utente) che fa aprire i collegamenti o i contenuti web da parte di app sviluppate con questa funzione. Solitamente, il componente (quando invocato dall'app) chiede all'utente se accedere ai contenuti \"dentro la app\" o aprendo il browser (vero e proprio) predefinito.\nIl componente (aggiornabile mediante Google Play) non si presenta nel cassetto come app dato che \u00e8 un servizio preinstallato, utilizzato autonomamente dal sistema operativo.\nAndroid Device Policy.\nQuando si configura un profilo di lavoro di un account di Google Workspace il sistema richiede l'installazione sul dispositivo dell'app Android Device Policy (ADP) che applica i criteri di sicurezza dell'organizzazione per proteggere le informazioni associate all'account e il dispositivo stesso.\nIn sostanza, l'applicazione consente all'amministratore del dominio aziendale, realizzato mediante la piattaforma Google Workspace, di controllare sul dispositivo (\"device\") dell'addetto le regole (\"policy\") di sicurezza descritte nella pagina della guida del servizio di dominio. Se non si installa questa app di base non \u00e8 possibile creare un profilo di lavoro Android.\nAndroid Device Policy non \u00e8 alternativa a Google Apps Device Policy (anch'essa presente sullo store di Google) che \u00e8 specifica per registrare un account Google Workspace e agganciarlo alla console del dominio Google (Admin Console), su un dispositivo Android, al fine di gestirne le regole di sicurezza ma che non sostituisce il servizio base del sistema operativo (ADP).\nModalita sviluppatore.\nAndroid mette a disposizione un lungo elenco di comandi avanzati, utili per attivare o disattivare o configurare o monitorare comportamenti, funzioni, servizi, regolazioni, informazioni. Questo men\u00f9 \u00e8 disattivato di default ma pu\u00f2 essere attivato picchiettando rapidamente per 7 volte sopra \"Numero di build\u201d in Impostazioni\\Informazioni sul telefono\\Informazioni sul software. Successivamente, si pu\u00f2 disattivare agendo sull'interruttore on/off accanto alla nuova voce che \u00e8 comparsa in impostazioni (Opzioni sviluppatore).\nAd esempio, nel men\u00f9 c'\u00e8 il comando per permettere di connettere il dispositivo a un PC con un cavetto USB ed eseguire il debug del sistema operativo con cui si possono installare app, riavviare da linea di comando avendo installato ADB (Android Debug Bridge) sul computer \"HOST\".\nInoltre \u00e8 possibile abilitare lo Sblocco bootloader o Sblocco del costruttore che permette all'utente di modificare la partizione (o le partizioni) del sistema operativo a proprio piacimento e di ottenere i permessi di root (\"su\" in Linux).\nBackup e ripristino.\nQualsiasi dispositivo Android (anche quelli con firmware OEM) dispone del servizio di backup e ripristino, associato all'account corrente. Le informazioni sono sincronizzate in Google Drive ma i job di backup non sono visibili nel relativo archivio e non ne diminuiscono lo spazio a disposizione. La procedura si trova in impostazioni, solitamente in una voce di sistema associata agli account, nel men\u00f9 relativo a quello di Google (infatti possono essere presenti altri account ed eventuali relativi servizi di backup). La procedura, una volta attivata, \u00e8 automatica ma pu\u00f2 essere eseguita anche manualmente quando servisse.\nLe informazioni sincronizzate sono: le applicazioni e i relativi dati, i messaggi SMS e MMS, le impostazioni del dispositivo, la cronologia delle chiamate, i contatti. I job si sovrascrivono, cio\u00e8 \u00e8 conservata solo l'ultima sincronizzazione eseguita.\nIl ripristino \u00e8 automatico nel senso che in caso di nuovo dispositivo o ripristino alle condizioni di fabbrica, non appena registrato l'account Google voluto, il sistema chieder\u00e0 se si vogliono ripristinare le informazioni (ovviamente quelle dell'ultimo job di backup eseguito).\nDa luglio 2021 la versione Android 8 (e successive) ha il servizio rinnovato perch\u00e9 la procedura \u00e8 eseguita ricorrendo a Google One (ma non occorre installare la corrispondente app, essendo un servizio di sistema predefinito). La novit\u00e0 \u00e8 che ora il servizio comprende foto e video i quali sono archiviati su Google Foto, non su Google Drive. Anche questa nuova versione di backup Google, integrato nel sistema Android, \u00e8 uno dei tanti servizi di Google Play Services.\nHardware.\nLa piattaforma hardware principale di Android \u00e8 ARM (le architetture ARMv7 e ARMv8-A), con architetture x86 e x86-64 supportate ufficialmente anche nelle versioni successive a Lollipop. Il progetto non ufficiale Android-x86 ha fornito supporto per architetture x86 prima del supporto ufficiale. Anche le architetture ARMv5TE e MIPS32/64 erano storicamente supportate ma sono state successivamente rimosse. Dal 2012 hanno iniziato a comparire dispositivi Android con processori Intel, inclusi telefoni e tablet. Mentre otteneva il supporto per piattaforme a 64 bit, Android venne inizialmente creato per funzionare su architetture x86 a 64 bit e poi su ARM64. Da Android 5.0 \"Lollipop\" sono supportate varianti a 64 bit di tutte le piattaforme oltre alle varianti a 32 bit.\nI requisiti minimi di RAM per dispositivi con Android 7.1 da un minimo assoluto di 512 MB per smartphone a 32 bit con specifiche pi\u00f9 basse, 1 GB per i dispositivi di fascia media e 2 GB per hardware pi\u00f9 potenti. La raccomandazione per Android 4.4 deve avere almeno 512 MB di RAM, mentre per i dispositivi \"low RAM\" 340MB \u00e8 la quantit\u00e0 minima richiesta che non include la memoria dedicata a vari componenti hardware come il processore in banda base. Android 4.4 richiede un processore di architettura ARMv7, MIPS o x86 a 32 bit (gli ultimi due attraverso porting non ufficiali), insieme a un'unit\u00e0 di elaborazione grafica compatibile con OpenGL ES 2.0 (GPU). Android supporta OpenGL ES 1.1, 2.0, 3.0, 3.1 e dalla versione pi\u00f9 recente, 3.2 e da Android 7.0 Vulkan (e versione 1.1 disponibile per alcuni dispositivi). Alcune applicazioni potrebbero richiedere esplicitamente una determinata versione di OpenGL ES e per eseguire tali applicazioni \u00e8 necessario un hardware GPU adeguato.\nI dispositivi Android incorporano molti componenti hardware opzionali, tra cui fotocamere o videocamere, GPS, sensori di orientamento, controlli di gioco dedicati, accelerometri, giroscopi, barometri, magnetometri, sensori di prossimit\u00e0, sensori di pressione, termometri e schermi tattili. Alcuni componenti hardware non sono richiesti, ma sono diventati standard in alcune classi di dispositivi, come gli smartphone, e se sono presenti requisiti aggiuntivi si applicano. Inizialmente era richiesto qualche altro hardware, ma tali requisiti sono stati completamente ridotti o eliminati del tutto. Ad esempio, poich\u00e9 Android \u00e8 stato inizialmente sviluppato come sistema operativo del telefono, erano necessari hardware come i microfoni, mentre nel tempo la funzione del telefono \u00e8 diventata facoltativa. Android aveva bisogno di una fotocamera con messa a fuoco automatica, che era rilassata con una fotocamera a fuoco fisso se presente, poich\u00e9 la fotocamera \u00e8 stata lasciata cadere come requisito interamente quando Android ha iniziato a essere utilizzato su set-top box.\nOltre a funzionare su smartphone e tablet, diversi fornitori eseguono Android in modo nativo su un normale hardware PC con tastiera e mouse. Oltre alla loro disponibilit\u00e0 sugli hardware in commercio, versioni simili di Android per PC sono disponibili gratuitamente dal progetto Android-x86, incluso Android 4.4 personalizzato. Utilizzando l'emulatore Android che fa parte dell'SDK di Android o emulatori di terze parti, Android pu\u00f2 anche funzionare in modo non nativo su architetture x86. Alcune aziende cinesi stanno costruendo un PC e un sistema operativo mobile, basato su Android, per \"competere direttamente con Microsoft Windows e Google Android\". L'Accademia Cinese di Ingegneria ha notato che \"pi\u00f9 di una dozzina\" di aziende stavano personalizzando Android a seguito di un divieto cinese sull'uso di Windows 8 su PC governativi.\nSviluppo.\nIl progetto Open Source Android \u00e8 guidato da Google e, con il compito di mantenimento e allo sviluppo di Android secondo il progetto \u00abl'obiettivo \u00e8 quello di creare un vero e proprio successo, in modo da migliorare l'esperienza mobile per gli utenti\u00bb, AOSP mantiene anche la compatibilit\u00e0 dei programmi per Android, la definizione di un dispositivo \"Android compatibile\", per esempio \"quel dispositivo su cui \u00e8 possibile eseguire qualsiasi applicazione scritta da sviluppatori di terze parti che utilizzano Android SDK e NDK.\", per prevenire implementazioni incompatibili in Android. Il programma di compatibilit\u00e0 \u00e8 facoltativo e gratuito, e la suite che consente di effettuare test di compatibilit\u00e0 \u00e8 sempre gratuita e open-source.\nProgramma di aggiornamento.\nAndroid ha un rapido ciclo di aggiornamento, con la distribuzione di nuove versioni ogni sei-nove mesi. Gli aggiornamenti sono in genere di natura incrementale, apportando miglioramenti del software a intervalli regolari, piuttosto che revisioni complete del sistema ogni due o tre anni (pratica comune per i sistemi operativi desktop come Windows). Tra una major release e l'altra vengono messi a disposizione aggiornamenti intermedi per risolvere problemi di sicurezza e altri bug del software. La maggior parte dei dispositivi Android sono in grado di ricevere gli aggiornamenti in modalit\u00e0 \"OTA\" (\"over the air\"), ovvero senza necessit\u00e0 di un collegamento a un PC.\nRispetto ad altri sistemi operativi mobili, come iOS, in genere trascorre parecchio tempo, a volte diversi mesi, fra la distribuzione ufficiale di un aggiornamento Android e l'effettiva distribuzione, da parte dei vari produttori OEM, ai dispositivi in grado di supportarlo. Questo non avviene per\u00f2 con i dispositivi della serie Nexus pi\u00f9 recenti (attualmente Google Nexus 5X, Google Nexus 6P, Pixel, Pixel 2 XL e il convertibile Pixel C). Nel 2011, Google ha siglato un accordo con un certo numero di produttori annunciando l'\"Android Update Alliance\" e impegnandosi a fornire aggiornamenti tempestivi a ogni dispositivo per 18 mesi dalla sua immissione in commercio. Ciononostante, per l'ultima distribuzione del sistema operativo Lollipop, Google ha deciso di coinvolgere gli ormai datati Nexus 4, 7 (versione 2012) e 10, che hanno sforato i 18 mesi dalla data d'uscita (fine 2012, che, al conto dei 18 mesi, sarebbero dovuti uscire dalla linea d'aggiornamento nel primo semestre 2014).\nIl motivo per cui si verificano questi ritardi \u00e8 dovuto a vari fattori. In primis vi \u00e8 la necessit\u00e0 di personalizzare il sistema sullo specifico hardware di ogni dispositivo. Gli aggiornamenti ufficiali vengono infatti distribuiti da Google per i dispositivi di riferimento. Ogni produttore dovr\u00e0 poi adattare il sistema ai propri dispositivi, operazione che richiede tempo e investimenti non indifferenti.\nPer questo motivo molti produttori si concentrano prima di tutto ad aggiornare i loro dispositivi di punta pi\u00f9 recenti, allungando ancor di pi\u00f9 i tempi per i vecchi dispositivi. In alcuni casi i produttori hanno rinunciato addirittura ad aggiornare dei vecchi dispositivi pur in grado di supportare le nuove versioni del sistema operativo.\nAd aggravare ulteriormente il problema, si aggiunge il fatto che la stragrande maggioranza dei produttori personalizzano l'interfaccia di Android per differenziarsi sul mercato e, a ogni aggiornamento, devono riportare le proprie personalizzazioni sulla nuova versione. Alcuni commentatori hanno notato che, allo stato attuale, i produttori non sono incentivati ad aggiornare i propri dispositivi, incentivando gli utenti a passare a un modello pi\u00f9 recente (e aggiornato).\nCome accade per iOS l'esecuzione del ripristino alle condizioni di fabbrica (o \"hard reset\" o \"wiping\") mantiene la versione corrente del sistema operativo (cio\u00e8 gli aggiornamenti installati sono conservati). Android adotta una politica di licenza di tipo open source (escluse alcune versioni intermedie), e si basa sul kernel Linux. La licenza (Licenza Apache) sotto cui \u00e8 distribuito consente di modificare e distribuire liberamente il codice sorgente. Inoltre, Android dispone di una vasta comunit\u00e0 di sviluppatori che realizzano applicazioni con l'obiettivo di aumentare le funzionalit\u00e0 dei dispositivi. Queste applicazioni sono scritte soprattutto in linguaggio di programmazione Java.\nNell'ottobre 2012 le applicazioni disponibili presenti sul market ufficiale Android (Google Play) hanno raggiunto le unit\u00e0. Questi fattori hanno permesso ad Android di diventare il sistema operativo pi\u00f9 utilizzato in ambito mobile, oltre a rappresentare, per le aziende produttrici, la migliore scelta in termini di bassi costi, personalizzazione e leggerezza del sistema operativo stesso, senza dover scrivere un proprio sistema operativo da zero.\nKernel Linux.\nAndroid \u00e8 costituito da un kernel Linux 2.6 e 3.x (da Android 4.0 in poi), con middleware, Librerie e API scritte in C (o C++) e software in esecuzione su un framework di applicazioni che include librerie Java compatibili con librerie basate su Apache Harmony. Android fino alla release 4.4 KitKat ha usato la Dalvik virtual machine con un compilatore just-in-time per l'esecuzione di Dalvik dex-code (Dalvik Executable), che di solito viene tradotto da codice bytecode Java. Questa virtual machine, ormai obsoleta, viene rimpiazzata con ART (Android RunTime) integrato in Android 5.0 Lollipop. Questa nuova virtual machine, sviluppata da Google, utilizza un compilatore Ahead-of-time. La piattaforma hardware principale di Android \u00e8 l'architettura ARM. L'architettura x86 \u00e8 supportata grazie al progetto Android x86 e Google TV utilizza una speciale versione x86 di Android.\nIl kernel Linux di Android mette a disposizione modifiche all'architettura create da Google al di fuori del ciclo di sviluppo del kernel. Un tipico sistema Android non possiede un X Window System nativo, n\u00e9 supporta il set completo standard di librerie GNU, e nel caso del C++ vi \u00e8 solo una implementazione parziale delle STL. Tutto ci\u00f2 rende difficile il porting su Android di applicazioni grafiche o librerie sviluppate per GNU/Linux. Per semplificare lo sviluppo di applicazioni C/C++ sotto Android si usa SDL che tramite un piccolo Wrapper java permette l'utilizzo della JNI dando un'idea di utilizzo simile a un'applicazione nativa in C/C++.\nLe applicazioni Android sono Java-based; in effetti le applicazioni scritte in codice nativo in C/C++ devono essere richiamate dal codice java, tutte le chiamate a sistema fatte in C (o C++) devono chiamare codice virtual machine Java di Android. Infatti, le API multimediali di SDL sotto Android richiamano metodi in Java; questo significa che il codice dell'applicazione C/C++ deve essere inserito all'interno di un progetto Java, il quale produce alla fine un pacchetto Android (APK).\nGoogle ha contribuito a implementare alcune funzionalit\u00e0 all'interno del kernel Linux, in particolare il \"wakelock\", una funzione che permette alle applicazioni di \"risvegliare\" il dispositivo mentre \u00e8 in \"sleep\". Quest'ultima feature \u00e8 per\u00f2 stata rifiutata dagli sviluppatori del kernel mainline, in parte perch\u00e9 hanno ritenuto che Google non abbia manifestato l'intenzione di mantenere il proprio codice. Anche se Google ha annunciato nel mese di aprile 2010 che avrebbero assunto due dipendenti per lavorare con la comunit\u00e0 del kernel Linux, Greg Kroah-Hartman, l'attuale responsabile del kernel di Linux per il ramo stabile, ha dichiarato nel dicembre 2010 che era preoccupato del fatto che Google non sembrava pi\u00f9 intenzionata a far includere le modifiche al codice nel ramo principale di Linux. Alcuni sviluppatori di Google Android hanno fatto capire che \"il team di Android si \u00e8 stancato del processo\", perch\u00e9 erano una piccola squadra e avevano molto lavoro urgente da fare su Android.\nIn Linux \u00e8 stato incluso \"l'autosleep\" e le capacit\u00e0 \"wakelock\" nel kernel 3.5, dopo molti precedenti tentativi di fusione. Le interfacce sono le stesse ma la realizzazione di Linux ha due diverse modalit\u00e0 di sospensione: \"a memoria\" (la sospensione tradizionale che utilizza Android), e \"su disco\" (ibernazione, come \u00e8 noto sul desktop). Nel mese di agosto 2011, Linus Torvalds ha detto che \"alla fine Android e Linux sarebbero venuti di nuovo a un nucleo comune, ma probabilmente non sar\u00e0 per quattro o cinque anni\". Nel mese di dicembre 2011, Kroah-Hartman ha annunciato l'inizio del progetto mainlining Android, che mira a mettere un po' di Android driver, le patch e le caratteristiche, nel kernel di Linux a partire da Linux 3.3.\nLa memoria flash sui dispositivi Android \u00e8 divisa in diverse partizioni, ad esempio \"/system\" per il sistema operativo stesso e \"/data\" per i dati utente e le installazioni delle app. Diversamente rispetto alle tradizionali distribuzioni GNU/Linux, agli utenti di dispositivi Android non sono disponibili i privilegi di superutente, o root, per l'accesso al sistema operativo e alle sue partizioni, quali \"/system\", per le quali l'utente dispone dei permessi di sola lettura. Tuttavia, l'accesso come root sul dispositivo \u00e8 quasi sempre possibile, in certi casi tramite richiesta al produttore, in altri sfruttando certe falle di sicurezza di Android. L'accesso root viene utilizzato frequentemente dalla comunit\u00e0 open source, per migliorare le capacit\u00e0 dei loro dispositivi, \"flashare\" nuove \"custom\" ROM (ovvero operazioni di modding), ma anche da soggetti malintenzionati per installare virus e malware.\nAmbiente di ripristino e modalit\u00e0 provvisoria.\nSu Android \u00e8 semplice poter accedere all'ambiente di ripristino (\"recovery mode\"), come accade per qualsiasi distribuzione Linux o per Windows. L'ambiente \u00e8 come sempre archiviato in una partizione di sistema e nascosta. L'accesso avviene accendendo o riavviando il dispositivo tenendo premuti contemporaneamente, per qualche secondo, anche altri tasti (ad esempio tasti \"home\", \"volume su\" e \"power\", in altri casi \"home\" e \"volume gi\u00f9\"). Il men\u00f9 mette a disposizione diversi comandi tra i quali:\nI produttori solitamente personalizzano non solo Android stesso (firmware ROM), l'ambiente di ripristino ma anche il \"bootloader\". Nelle pratiche di \"modding\", oltre a \"rootare\" il dispositivo occorre sbloccare il \"bootloader\" se si vuole \"flashare\" delle custom ROM (ivi comprese delle custom recovery pi\u00f9 ricche di comandi di quella base, ad esempio esecuzione di backup e ripristino immagine). Il \"bootloader\" originale, tra l'altro, \u00e8 il componente che controlla la validit\u00e0 del certificato digitale degli aggiornamenti e delle app, impedendo o richiedendo i permessi di amministratore nei casi di app prive di certificati validi. Anche il \"bootloader\" \u00e8 archiviato in una cartella inaccessibile senza diritti di \"root\".\nL'ambiente di ripristino non va confuso con la modalit\u00e0 provvisoria o modalit\u00e0 sicura (\"safe mode\"), analoga a quella di Windows, anch'essa lanciabile (in accensione) attraverso una combinazione di tasti (es. tasto accensione, prima schermata di avvio/apparizione logo, tasto volume gi\u00f9 tenendolo premuto). Una volta eseguito l'avvio in questa modalit\u00e0 compare sullo schermo e/o in area notifica la scritta \"modalit\u00e0 sicura\". Con la modalit\u00e0 provvisoria sono eseguiti solo i servizi essenziali e quindi si possono tentare prove per risolvere malfunzionamenti o altre procedure diagnostiche.\nFirmware personalizzati.\nIl codice sorgente di Android \u00e8 distribuito da Google con una licenza open source e la sua natura aperta ha incoraggiato una vasta comunit\u00e0 di sviluppatori (come quella di XDA Developers) e appassionati a utilizzare il codice open source come base per progetti basati sulla comunit\u00e0, che forniscono aggiornamenti ai dispositivi pi\u00f9 vecchi, nuove funzionalit\u00e0 per utenti esperti o portare Android su dispositivi originariamente forniti con altri sistemi operativi. Queste versioni sviluppate dalla comunit\u00e0 portano spesso nuove funzionalit\u00e0 e aggiornamenti ai dispositivi pi\u00f9 rapidamente rispetto ai canali ufficiali del produttore/vettore, con un livello comparabile di qualit\u00e0; forniscono supporto continuo ai dispositivi meno recenti che non ricevono pi\u00f9 aggiornamenti ufficiali; o portano Android su dispositivi che sono stati ufficialmente commercializzati con altri sistemi operativi, come l'HP TouchPad. I firmware personalizzati vengono spesso pre-rootati e contengono modifiche non previste dal produttore originale, come ad esempio la capacit\u00e0 di fare overclock o over/undervolt al processore del dispositivo. CyanogenMod era il firmware della community pi\u00f9 utilizzato, ora interrotto e sostituito da LineageOS; compatibile con molti terminali fra cui il Nexus One, l'HTC Magic e l'HTC Desire e successivamente con Galaxy S e Galaxy S II, One X, One S, LG Optimus L9, LG Optimus G, Galaxy Nexus, Galaxy S III e Galaxy S4, Nexus 5, LG G2, HTC One M7. \u00c8 pur vero che le ROM \"cucinate\" spesso permettono una maggiore libert\u00e0 di gestione da parte dell'utente, includendo funzionalit\u00e0 particolari e ampia possibilit\u00e0 di personalizzazione. Esistono raccolte di firmware come quella di AndroidPedia.\nPer gli utenti avanzati l'utilizzo delle custom ROM Android rilasciate dalla community permette di liberarsi dalle applicazioni e personalizzazioni del produttore (del dispositivo), quasi sempre non disinstallabili o modificabili (cosa che non succede nel mondo dei PC). Questi procedimenti, nel gergo, si chiamano, modding.\nI permessi di root permettono ai dispositivi di accedere a funzioni avanzate, come gestire direttamente CPU e app di sistema, altrimenti inaccessibili, ma permettono anche all'utente di cambiare il firmware del telefono. Senza i permessi aggiuntivi \u00e8 comunque solitamente possibile installare eventuali aggiornamenti firmware ufficiali del produttore del dispositivo, senza far decadere la garanzia dello stesso.\nInizialmente tutto il lavoro si era concentrato sull'HTC Dream con firmware come Mikhael, JacHero, TheDudes e altri e storicamente, i produttori di dispositivi e i gestori di telefonia mobile in genere non hanno supportato lo sviluppo di firmware di terze parti. I produttori esprimono preoccupazione per il funzionamento improprio dei dispositivi che eseguono software non ufficiale e dei costi di supporto derivanti da ci\u00f2. Inoltre, firmware modificato come CyanogenMod a volte offrono funzionalit\u00e0, come il tethering, per le quali i gestori addebiterebbero un sovrapprezzo. Di conseguenza, ostacoli tecnici tra cui bootloader bloccati e accesso limitato alle autorizzazioni di root sono comuni in molti dispositivi. Tuttavia, poich\u00e9 il software sviluppato dalla comunit\u00e0 \u00e8 diventato pi\u00f9 popolare e in seguito a una dichiarazione del Bibliotecario del Congresso negli Stati Uniti che consente il \"jailbreaking\" sui dispositivi mobili, produttori e operatori hanno ammorbidito la loro posizione in merito allo sviluppo di terze parti, con alcuni, tra cui HTC, Motorola, Samsung e Sony, fornendo supporto e incoraggiando lo sviluppo. Di conseguenza, nel tempo la necessit\u00e0 di eludere le restrizioni hardware per l'installazione di firmware non ufficiale \u00e8 diminuita in quanto un numero crescente di dispositivi viene spedito con bootloader sbloccati o sbloccabili, simili alla serie di telefoni Nexus, sebbene di solito richiedano che gli utenti rinuncino alla garanzia dei loro dispositivi per farlo. Tuttavia, nonostante l'accettazione da parte del produttore, alcuni operatori negli Stati Uniti richiedono ancora che i telefoni siano bloccati, frustrando sviluppatori e clienti.\nNomi in codice dei dispositivi.\nInternamente, Android identifica ogni dispositivo supportato dal suo nome in codice del dispositivo, una stringa breve, che pu\u00f2 essere o non essere simile al nome del modello utilizzato nella commercializzazione del dispositivo. Ad esempio, il nome in codice del dispositivo dello smartphone Pixel \u00e8 \"sailfish\".\nIl nome in codice del dispositivo non \u00e8 in genere visibile all'utente finale, ma \u00e8 importante per determinare la compatibilit\u00e0 con le versioni Android modificate. A volte viene anche menzionato in articoli che parlano di un dispositivo, perch\u00e9 consente di distinguere diverse varianti hardware di un dispositivo, anche se il produttore li offre con lo stesso nome. Il nome in codice del dispositivo \u00e8 disponibile per le applicazioni in esecuzione su codice_1 codice_2.\nPrivacy e sicurezza.\nAccesso ai dati da parte delle istituzioni pubbliche.\nNell'ambito delle pi\u00f9 ampie divulgazioni della sorveglianza di massa del 2013, nel settembre 2013 venne rivelato che le agenzie di intelligence americane e britanniche, la National Security Agency (NSA) e la Government Communications Headquarters (GCHQ), rispettivamente, avessero accesso ai dati dell'utente su iPhone, BlackBerry e i dispositivi Android. Secondo quanto riferito, sono in grado di leggere quasi tutte le informazioni sullo smartphone, inclusi SMS, posizione, e-mail e note. Nel gennaio 2014, ulteriori rapporti hanno rivelato le capacit\u00e0 delle agenzie di intelligence di intercettare le informazioni personali trasmesse su Internet dai social network e altre applicazioni popolari come \"Angry Birds\", che raccolgono informazioni personali dei propri utenti per motivi pubblicitari e di altro tipo. GCHQ ha, secondo \"The Guardian\", una guida in stile wiki di diverse app e reti pubblicitarie, e i diversi dati che possono essere sottratti da ciascuna. Pi\u00f9 tardi quella settimana, lo sviluppatore finlandese di Angry Birds Rovio annunci\u00f2 che stava riconsiderando i suoi rapporti con le sue piattaforme pubblicitarie alla luce di queste rivelazioni e invit\u00f2 l'industria pi\u00f9 ampia a fare altrettanto.\nI documenti hanno rivelato un ulteriore sforzo delle agenzie di intelligence per intercettare le ricerche e le query di Google Maps inviate da Android e altri smartphone per raccogliere informazioni sulla posizione in blocco. L'NSA e il GCHQ insistono sul fatto che le loro attivit\u00e0 sono conformi a tutte le leggi nazionali e internazionali pertinenti, sebbene il Guardian abbia dichiarato che \"le ultime informazioni potrebbero anche aggiungere alla crescente preoccupazione pubblica su come il settore tecnologico raccoglie e utilizza le informazioni, in particolare per quelli al di fuori degli Stati Uniti, che godono di meno protezioni della privacy rispetto agli americani \".\nI documenti trapelati pubblicati da WikiLeaks, nome in codice Vault 7 e datati 2013-2016, descrivono in dettaglio le capacit\u00e0 della Central Intelligence Agency (CIA) di eseguire la sorveglianza elettronica e la cyber warfare, compresa la capacit\u00e0 di compromettere i sistemi operativi della maggior parte degli smartphone (incluso Android).\nMinacce comuni per la sicurezza.\nLa ricerca della societ\u00e0 di sicurezza Trend Micro elenca l'abuso del servizio premium come il tipo pi\u00f9 comune di malware Android, in cui i messaggi di testo vengono inviati da telefoni infetti a numeri di telefono a tariffe premium senza il consenso o addirittura la conoscenza dell'utente. Altri malware visualizzano pubblicit\u00e0 indesiderate e intrusive sul dispositivo o inviano informazioni personali a terze parti non autorizzate. Secondo quanto riferito, le minacce alla sicurezza su Android stanno crescendo esponenzialmente; tuttavia, gli ingegneri di Google hanno sostenuto che la minaccia di malware e virus su Android \u00e8 stata esagerata dalle societ\u00e0 di sicurezza per motivi commerciali, e hanno accusato l'industria della sicurezza di aver temuto di vendere software di protezione antivirus agli utenti. Google sostiene che il malware pericoloso \u00e8 in realt\u00e0 estremamente raro e un sondaggio condotto da F-Secure ha mostrato che solo lo 0,5% del malware Android segnalato proveniva dal Google Play Store.\nNell'agosto 2015, Google ha annunciato che i dispositivi della serie Google Nexus avrebbero iniziato a ricevere patch di sicurezza mensili. Google ha anche scritto che \"I dispositivi Nexus continueranno a ricevere aggiornamenti importanti per almeno due anni e patch di sicurezza per un periodo superiore a tre anni dalla disponibilit\u00e0 iniziale o 18 mesi dall'ultima vendita del dispositivo tramite Google Store \". L'ottobre seguente, i ricercatori dell'Universit\u00e0 di Cambridge hanno concluso che l'87,7% dei telefoni Android in uso aveva conosciuto ma vulnerabilit\u00e0 della sicurezza senza patch a causa della mancanza di aggiornamenti e supporto. Ron Amadeo di \"Ars Technica\" ha anche scritto nell'agosto 2015 che \"Android \u00e8 stato originariamente progettato, soprattutto, per essere ampiamente adottato. Google stava iniziando da zero con una quota di mercato pari allo zero per cento, quindi \u00e8 stato felice di rinunciare al controllo e dare a tutti un posto al tavolo in cambio di adozione. [... ] Ora, tuttavia, Android ha circa il 75-80 percento del mercato mondiale degli smartphone, rendendolo non solo il sistema operativo mobile pi\u00f9 popolare al mondo, ma probabilmente il sistema operativo pi\u00f9 popolare, punto. Pertanto, la sicurezza \u00e8 diventata un grosso problema. Android utilizza ancora una catena di comando per l'aggiornamento del software progettata quando l'ecosistema Android non aveva dispositivi da aggiornare e non funziona \". A seguito delle notizie sul programma mensile di Google, alcuni produttori, tra cui Samsung e LG, hanno promesso di pubblicare aggiornamenti di sicurezza mensili ma, come notato da Jerry Hildenbrand in \"Android Central\" a febbraio 2016, \"invece abbiamo ottenuto alcuni aggiornamenti su versioni specifiche di una manciata di modelli. E un mucchio di promesse non mantenute \".\nIn un post di marzo 2017 sul Blog sulla sicurezza di Google, Adrian Ludwig e Mel Miller, leader della sicurezza di Android, hanno scritto che \"Pi\u00f9 di 735 milioni di dispositivi di oltre 200 produttori hanno ricevuto un aggiornamento della sicurezza della piattaforma nel 2016\" e che \"I nostri partner di carrier e hardware hanno contribuito a espandere la distribuzione di questi aggiornamenti, rilasciando aggiornamenti per oltre la met\u00e0 dei primi 50 dispositivi in tutto il mondo nell'ultimo trimestre del 2016 \". Hanno anche scritto che \"Circa la met\u00e0 dei dispositivi in uso alla fine del 2016 non aveva ricevuto un aggiornamento di sicurezza della piattaforma nell'anno precedente\", affermando che il loro lavoro avrebbe continuato a concentrarsi sulla razionalizzazione del programma di aggiornamenti di sicurezza per una pi\u00f9 facile implementazione da parte dei produttori. Inoltre, in un commento a \"TechCrunch\", Ludwig ha dichiarato che i tempi di attesa per gli aggiornamenti di sicurezza sono stati ridotti da \"sei a nove settimane fino a pochi giorni\", con il 78% dei dispositivi di punta in Nord America aggiornati sicurezza alla fine del 2016.\nLe patch per i bug rilevate nel sistema operativo principale spesso non raggiungono gli utenti di dispositivi meno recenti. Tuttavia, la natura open source di Android consente agli appaltatori della sicurezza di prendere dispositivi esistenti e adattarli per usi altamente sicuri. Ad esempio, Samsung ha lavorato con General Dynamics attraverso l'acquisizione di Open Kernel Labs per ricostruire \"Jelly Bean\" in aggiunta al loro microvisore rinforzato per il progetto \"Knox\".\nGli smartphone Android hanno la capacit\u00e0 di segnalare la posizione dei punti di accesso Wi-Fi, incontrati mentre gli utenti del telefono si spostano, per creare database contenenti le posizioni fisiche di centinaia di milioni di tali punti di accesso. Questi database formano mappe elettroniche per localizzare gli smartphone, consentendo loro di eseguire app come Foursquare, Google Latitude, Facebook Places e di pubblicare annunci basati sulla posizione. Software di monitoraggio di terze parti come TaintDroid, un progetto finanziato dalla ricerca accademica, possono, in alcuni casi, rilevare quando le informazioni personali vengono inviate dalle applicazioni ai server remoti.\nFunzionalit\u00e0 di sicurezza tecnica.\nLe applicazioni Android vengono eseguite in una sandbox, un'area isolata del sistema che non ha accesso al resto delle risorse del sistema, a meno che le autorizzazioni di accesso non siano esplicitamente concesse dall'utente quando l'applicazione \u00e8 installata, tuttavia ci\u00f2 potrebbe non essere possibile per app preinstallate. Ad esempio, non \u00e8 possibile disattivare l'accesso al microfono dell'app fotocamera preinstallata senza disabilitare completamente la fotocamera. Ci\u00f2 \u00e8 valido anche nelle versioni Android 7 e 8.\nDa febbraio 2012, Google utilizza lo scanner malware Bouncer di Google per controllare e scansionare le app disponibili nel Google Play Store. Una funzione \"Verifica app\" \u00e8 stata introdotta a novembre 2012, come parte della versione del sistema operativo \"Jelly Bean\" per Android 4.2, per scansionare tutte le app, sia da Google Play sia da fonti di terze parti, per comportamenti dannosi. Inizialmente solo durante l'installazione, Verify Apps ha ricevuto un aggiornamento nel 2014 per scansionare \"costantemente\" le app e nel 2017 la funzionalit\u00e0 \u00e8 stata resa visibile agli utenti tramite un menu in Impostazioni.\nPrima di installare un'applicazione, Google Play Store visualizza un elenco dei requisiti che un'app deve avere per funzionare. Dopo aver esaminato queste autorizzazioni, l'utente pu\u00f2 scegliere di accettarle o rifiutarle, installando l'applicazione solo se accetta. In Android 6.0 \"Marshmallow\", il sistema di autorizzazioni \u00e8 stato modificato; le app non ricevono pi\u00f9 automaticamente tutte le autorizzazioni specificate al momento dell'installazione. Viene invece utilizzato un sistema opt-in, in cui agli utenti viene richiesto di concedere o negare autorizzazioni individuali a un'app quando sono necessarie per la prima volta. Le applicazioni ricordano le sovvenzioni, che possono essere revocate dall'utente in qualsiasi momento. Le app preinstallate, tuttavia, non fanno sempre parte di questo approccio. In alcuni casi potrebbe non essere possibile negare determinate autorizzazioni alle app preinstallate, n\u00e9 disabilitarle. L'app Google Play Services non pu\u00f2 essere disinstallata n\u00e9 disabilitata. Qualsiasi tentativo di arresto forzato comporta il riavvio dell'app stessa. Il nuovo modello di autorizzazioni viene utilizzato solo dalle applicazioni sviluppate per Marshmallow utilizzando il suo kit di sviluppo software (SDK) e le app precedenti continueranno a utilizzare il precedente approccio \"tutto o niente\". Le autorizzazioni possono comunque essere revocate per quelle app, anche se ci\u00f2 potrebbe impedire loro di funzionare correttamente e viene visualizzato un avviso in tal senso.\nNel settembre 2014, Jason Nova di \"Android Authority ha\" riferito di uno studio della societ\u00e0 di sicurezza tedesca Fraunhofer AISEC su software antivirus e minacce malware su Android. Nova ha scritto che \"Il sistema operativo Android gestisce i pacchetti software tramite sandboxing; ci\u00f2 non consente alle applicazioni di elencare il contenuto della directory di altre app per mantenere il sistema sicuro. Non consentendo all'antivirus di elencare le directory di altre app dopo l'installazione, le applicazioni che non mostrano alcun comportamento sospetto intrinseco quando vengono scaricate vengono cancellate come sicure. Se in seguito vengono attivate parti dell'app che risultano dannose, l'antivirus non avr\u00e0 modo di saperlo poich\u00e9 si trova all'interno dell'app e fuori dalla giurisdizione dell'antivirus \". Lo studio di Fraunhofer AISEC, che ha esaminato il software antivirus di Avast, AVG, Bitdefender, ESET, F-Secure, Kaspersky, Lookout, McAfee (precedentemente Intel Security), Norton, Sophos e Trend Micro, ha rivelato che \"le app antivirus testate non forniscono protezione contro malware personalizzati o attacchi mirati \"e che\" anche le app antivirus testate non sono state in grado di rilevare malware che fino a ora \u00e8 completamente sconosciuto, ma non fanno alcuno sforzo per nasconderne la malignit\u00e0 \".\nNell'agosto 2013, Google ha annunciato Android Device Manager (ribattezzato Trova il mio dispositivo a maggio 2017), un servizio che consente agli utenti di monitorare, localizzare e cancellare da remoto il proprio dispositivo Android, con un App Android per il servizio rilasciato a dicembre. Nel dicembre 2016, Google ha introdotto un'app Trusted Contacts, che consente agli utenti di richiedere il tracciamento della posizione dei propri cari durante le emergenze.\nL'8 ottobre 2018 Google ha annunciato i nuovi requisiti del Google Play Store per combattere l'eccessiva condivisione di informazioni potenzialmente sensibili, inclusi i registri delle chiamate e dei messaggi di testo. Il problema deriva dal fatto che molte app richiedono autorizzazioni per accedere alle informazioni personali dell'utente (anche se queste informazioni non sono necessarie per il funzionamento dell'app) e alcuni utenti concedono senza dubbio tali autorizzazioni. In alternativa, un'autorizzazione potrebbe essere elencata nel manifest dell'app come richiesto (anzich\u00e9 facoltativo) e l'app non verrebbe installata a meno che l'utente non conceda l'autorizzazione; l'utente pu\u00f2 ritirare qualsiasi autorizzazione, anche richiesta, da qualsiasi app nelle impostazioni del dispositivo dopo l'installazione dell'app, ma pochi utenti lo fanno. Google ha promesso di collaborare con gli sviluppatori e creare eccezioni se le loro app richiedono autorizzazioni telefoniche o SMS per la \"funzionalit\u00e0 dell'app principale\". La nuova applicazione delle politiche \u00e8 iniziata il 6 gennaio 2019, 90 giorni dopo l'annuncio delle politiche l'8 ottobre 2018. Inoltre, Google ha annunciato un nuovo \"requisito di livello API di destinazione\" (codice_3 in manifest) almeno Android 8.0 (livello API 26) per tutte le nuove app e gli aggiornamenti delle app. Il requisito a livello di API potrebbe contrastare la pratica degli sviluppatori di app aggirando alcune schermate di autorizzazione specificando le prime versioni di Android con un modello di autorizzazione pi\u00f9 approssimativo.\nLicenze.\nIl codice sorgente per Android \u00e8 open source, sviluppato in privato da Google, con il codice sorgente distribuito pubblicamente quando viene distribuita una nuova versione di Android. Google pubblica la maggior parte del codice (inclusi stack di rete e telefonia) con la licenza Apache non copyleft versione 2.0. che consente la modifica e la ridistribuzione. La licenza non concede diritti al marchio \"Android\", quindi i produttori di dispositivi e i gestori wireless devono concedere in licenza da Google in base a singoli contratti. Le modifiche al kernel Linux associato sono rilasciate sotto il copyleft GNU General Public License versione 2, sviluppato da Open Handset Alliance, con il codice sorgente disponibile pubblicamente in ogni momento. In genere, Google collabora con un produttore di hardware per produrre un dispositivo di punta (parte della serie Nexus) con la nuova versione di Android, quindi rende disponibile il codice sorgente dopo il rilascio di quel dispositivo. L'unica versione di Android che non \u00e8 stata immediatamente resa disponibile come codice sorgente \u00e8 stata la versione \"Honeycomb\" 3.0 solo per tablet. Il motivo, secondo Andy Rubin in un post ufficiale sul blog di Android, era perch\u00e9 \"Honeycomb\" era affrettato a produrre Motorola Xoom, e non voleva che terze parti creassero una \"brutta esperienza per gli utenti\" tentando di mettere su smartphone una versione di Android destinata ai tablet.\nSolo il sistema operativo Android di base (incluse alcune applicazioni) \u00e8 un software open source, mentre la maggior parte dei dispositivi Android viene fornita con una notevole quantit\u00e0 di software proprietario, come Google Mobile Services, che include applicazioni come Google Play Store, Ricerca Google e Google Play Services, un livello software che fornisce API per l'integrazione con i servizi forniti da Google, tra gli altri. Queste applicazioni devono essere concesse in licenza da Google dai produttori di dispositivi e possono essere spedite solo su dispositivi che soddisfano le linee guida sulla compatibilit\u00e0 e altri requisiti. Le distribuzioni personalizzate e certificate di Android prodotte dai produttori (come One UI e HTC Sense) possono anche sostituire alcune app Android stock con le proprie varianti proprietarie e aggiungere software aggiuntivi non inclusi in Android stock. Potrebbero inoltre essere necessari driver di tipo \"Blob binario\" per determinati componenti hardware nel dispositivo.\nRichard Stallman e la Free Software Foundation hanno criticato Android e hanno raccomandato l'uso di alternative come Replicant, perch\u00e9 i driver e il firmware vitali per il corretto funzionamento dei dispositivi Android sono generalmente proprietari e poich\u00e9 l'applicazione Google Play Store pu\u00f2 installare forzatamente o disinstallare le applicazioni e, di conseguenza, invitare software non libero; sebbene la Free Software Foundation non abbia trovato Google che la utilizzi per motivi dannosi.\nSfruttamento sui produttori.\nNel mondo dei produttori di dispositivi OEM (Samsung, LG, ecc.) con la dizione \"Android Stock\" s'intende una versione di Android originale ovvero quella utilizzata sui dispositivi Google. Infatti, i produttori personalizzano (pi\u00f9 o meno intensivamente) Android con launcher, funzioni e app proprietarie.\nGoogle concede in licenza il proprio software di Google Mobile Services, insieme ai marchi Android, solo ai produttori di hardware per dispositivi che soddisfano gli standard di compatibilit\u00e0 di Google specificati nel documento del Programma di compatibilit\u00e0 Android. Pertanto, i fork di Android che apportano importanti modifiche al sistema operativo stesso non includono alcun componente non libero di Google, rimangono incompatibili con le applicazioni che le richiedono e devono essere fornite con un mercato software alternativo al posto del Google Play Store. Esempi di tali fork Android sono il Fire OS di Amazon (che viene utilizzato sulla linea di tablet Kindle Fire e orientato verso i servizi Amazon), la piattaforma software Nokia X (un fork utilizzato dalla famiglia Nokia X, orientato principalmente verso Nokia e Servizi Microsoft) e altre fork che escludono le app di Google a causa della generale indisponibilit\u00e0 dei servizi di Google in determinate regioni (come la Cina). Nel 2014, Google ha anche iniziato a richiedere che tutti i dispositivi Android che concedono in licenza il software di Google Mobile Services visualizzino un importante logo \"Powered by Android\" sulle schermate di avvio. Google ha anche imposto il raggruppamento e il posizionamento preferenziali dei servizi mobili di Google sui dispositivi, incluso il raggruppamento obbligatorio dell'intera suite principale di applicazioni Google, e che i collegamenti a Ricerca Google e all'app Play Store devono essere presenti sulla o vicino alla pagina principale della schermata principale in la sua configurazione predefinita.\nAlcune applicazioni e componenti di magazzino nel codice AOSP precedentemente utilizzati da versioni precedenti di Android, come Ricerca, Musica, Calendario e API di localizzazione, sono stati abbandonati da Google a favore di sostituzioni non gratuite distribuite tramite Play Store (Ricerca Google, Google Play Music e Google Calendar) e Google Play Services, che non sono pi\u00f9 open-source. Inoltre, le varianti open source di alcune applicazioni escludono anche le funzioni presenti nelle loro versioni non libere, come i panorami Photosphere in Camera, e una pagina di Google Now nella schermata iniziale predefinita (in esclusiva per la versione proprietaria \"Google Now Launcher\", il cui codice \u00e8 incorporato in quello dell'applicazione principale di Google). Queste misure hanno probabilmente lo scopo di scoraggiare i fork e incoraggiare le licenze commerciali in linea con i requisiti di Google, poich\u00e9 la maggior parte delle funzionalit\u00e0 principali del sistema operativo (e, a sua volta, software di terze parti), dipendono da componenti proprietari concessi in licenza esclusivamente da Google, e richiederebbe risorse di sviluppo significative per sviluppare una suite alternativa di software e API per replicarli o sostituirli. Anche le app che non utilizzano i componenti di Google sarebbero in svantaggio funzionale, poich\u00e9 possono utilizzare solo le API contenute nel sistema operativo stesso.\nNel marzo 2018, \u00e8 stato riferito che Google aveva iniziato a bloccare i dispositivi Android \"non certificati\" dall'utilizzo del software Google Mobile Services e visualizza un avviso che indica che \"il produttore del dispositivo ha precaricato app e servizi Google senza certificazione da parte di Google\". Gli utenti di ROM personalizzate sono in grado di registrare il proprio ID dispositivo sul proprio account Google per rimuovere questo blocco.\nAi membri di Open Handset Alliance, che include la maggior parte degli OEM Android, \u00e8 anche contrattualmente vietato produrre dispositivi Android basati su fork del sistema operativo; nel 2012, Acer Inc. \u00e8 stata costretta da Google a interrompere la produzione su un dispositivo alimentato dal sistema operativo Aliyun di Alibaba Group con minacce di rimozione dall'OHA, poich\u00e9 Google ha ritenuto la piattaforma una versione incompatibile di Android. Alibaba Group ha difeso le accuse, sostenendo che il sistema operativo era una piattaforma distinta da Android (principalmente utilizzando app HTML5), ma incorporava parti della piattaforma Android per consentire la retrocompatibilit\u00e0 con software Android di terze parti. In effetti, i dispositivi venivano spediti con un negozio di applicazioni che offriva app Android; tuttavia, la maggior parte di loro era piratata.\nAccoglienza.\nAndroid ricevette una reazione tiepida quando venne presentato nel 2007. Sebbene gli analisti siano rimasti colpiti dalle rispettate societ\u00e0 tecnologiche che avevano collaborato con Google per formare Open Handset Alliance, non fu chiaro se i produttori di telefoni cellulari sarebbero stati disposti a sostituire i loro sistemi operativi esistenti con Android. L'idea di una piattaforma di sviluppo open source basata su Linux suscit\u00f2 interesse ma ci furono ulteriori preoccupazioni per Android di fronte a una forte concorrenza da parte di aziende affermate nel mercato degli smartphone, come Nokia e Microsoft, e sistemi operativi mobili concorrenti Linux che erano in fase di sviluppo. Queste affermate aziende erano scettiche. Nokia afferm\u00f2 di non vederlo come una minaccia, e un membro del team di Windows Mobile di Microsoft dichiar\u00f2 \"Non capisco l'impatto che avranno\".\nDa allora Android \u00e8 diventato il sistema operativo per smartphone pi\u00f9 utilizzato e \"una delle esperienze mobili pi\u00f9 veloci disponibili\". I revisori hanno messo in evidenza la natura open source del sistema operativo come uno dei suoi punti di forza, consentendo ad aziende come Nokia (famiglia Nokia X), Amazon (Kindle Fire), Barnes &amp; Noble (Nook), Ouya, Baidu e altri a fork il software e rilasciare hardware eseguendo la propria versione personalizzata di Android. Di conseguenza, \u00e8 stato descritto dal sito web della tecnologia \"Ars Technica\" come \"praticamente il sistema operativo predefinito per il lancio di nuovo hardware\" per le aziende senza le proprie piattaforme mobili. Questa apertura e flessibilit\u00e0 \u00e8 presente anche a livello dell'utente finale; Android consente un'ampia personalizzazione dei dispositivi da parte dei proprietari e le app sono disponibili gratuitamente negli app store non Google e nei siti web di terzi. Questi sono stati citati tra i principali vantaggi dei telefoni Android rispetto ad altri.\nNonostante la popolarit\u00e0 di Android, incluso un tasso di attivazione tre volte superiore a quello di iOS, \u00e8 stato riferito che Google non \u00e8 stato in grado di sfruttare gli altri prodotti e servizi web con successo per trasformare Android nel produttore di denaro che gli analisti si aspettavano. \"The Verge\" ha suggerito che Google sta perdendo il controllo di Android a causa della vasta personalizzazione e proliferazione di app e servizi non Google, la linea Kindle Fire di Amazon utilizza Fire OS, un fork di Android fortemente modificato che non include n\u00e9 supporta alcun componente proprietario di Google e richiede che gli utenti ottengano software dal suo Amazon Appstore invece che dal Play Store. Nel 2014, nel tentativo di migliorare la visibilit\u00e0 del marchio Android, Google ha iniziato a richiedere che i dispositivi con i suoi componenti proprietari mostrino un logo Android nella schermata di avvio.\nAndroid ha sofferto di \"frammentazione\", una situazione in cui la variet\u00e0 di dispositivi Android, in termini sia di variazioni hardware sia di differenze nel software in esecuzione su di essi, rende il compito di sviluppare applicazioni che funzionano in modo coerente in tutto l'ecosistema pi\u00f9 difficile rispetto alla concorrenza piattaforme come iOS in cui hardware e software variano di meno. Ad esempio, secondo i dati di OpenSignal nel luglio 2013, c'erano 11.868 modelli di dispositivi Android, numerose dimensioni dello schermo e otto versioni del sistema operativo Android contemporaneamente in uso, mentre la maggior parte degli utenti iOS ha eseguito l'aggiornamento all'ultima iterazione di quel sistema operativo. Critici come \"Apple Insider\" hanno affermato che la frammentazione tramite hardware e software ha spinto la crescita di Android attraverso grandi volumi di dispositivi di fascia bassa a basso costo con versioni precedenti di Android. Lo sostengono costringendo gli sviluppatori Android a scrivere affinch\u00e9 il \"minimo comune denominatore\" raggiunga il maggior numero possibile di utenti, che hanno scarsi incentivi per utilizzare le ultime funzionalit\u00e0 hardware o software disponibili solo su una percentuale minore di dispositivi. Tuttavia, OpenSignal, che sviluppa app sia per Android sia per iOS, ha concluso che, sebbene la frammentazione possa rendere lo sviluppo pi\u00f9 complicato, la pi\u00f9 ampia portata globale di Android aumenta anche la potenziale ricompensa.\nComputerWorld ha riportato in un articolo che le condizioni d'uso di Android e dello store delle applicazioni prevedono che \"nel caso in cui un qualsiasi prodotto violi l'accordo di distribuzione con gli sviluppatori, Google si riserva il diritto di rimuoverle da remoto su ogni dispositivo a propria discrezione\".\nIl 23 giugno 2010, Google \u00e8 ricorsa a questa modalit\u00e0 per motivi di sicurezza e pulizia, dato che le applicazioni erano state create solo a scopo di ricerca.\nNel 2010, un team di sviluppatori si \u00e8 visto rigettare un'applicazione regolarmente inserita nell'Android Market. L'applicazione in questione, \"WiFi Tether for Root Users\", \u00e8 dedicata al tethering (permette ai dispositivi di funzionare come veri e propri router Wi-Fi per fornire a loro volta connettivit\u00e0 wi-fi ad altri apparecchi). La motivazione era che T-Mobile (primo carrier ufficiale di Android) vieta il tethering, quindi le applicazioni a esso dedicate creano un conflitto di interessi. Le notizie scatenarono pesanti polemiche tra gli utenti, indignati dalla poca flessibilit\u00e0 dimostrata da Google, la quale fece pensare che il sistema non fosse in realt\u00e0 tanto \"open\" come fu presentato. Il \"tethering\" Wi-Fi fu comunque introdotto ufficialmente con la versione di Android 2.2 Froyo, integrata nel sistema.\nNel 2012 \u00e8 emerso come le applicazioni potrebbero estrapolare le foto personali dell'utente (cos\u00ec come altri files salvati come pubblici) dal proprio dispositivo.\nUn'altra critica \u00e8 volta alla funzione sveglia, la quale non si attiva con il terminale spento; tale funzione non dipende dal sistema operativo (e quindi da Android) ma dall'hardware utilizzato. \u00c8 possibile aggirare tale mancanza tramite l'utilizzo di alcune applicazioni. Alcuni produttori integrano la funzione di spegnimento e accensione programmata.\nFacendo una ricerca, un utente Android \u00e8 venuto a conoscenza che alcuni dispositivi mobili in commercio montano in realt\u00e0 una versione modificata del sistema operativo, programmata appositamente per inviare dati personali ai server dei produttori del telefonino. L'articolo rivolgeva le critiche principalmente verso la Motorola, colpevole di inviare ai suoi server password di email, reti sociali e dati di utilizzo degli utenti.\nQuota di mercato.\nLa societ\u00e0 di ricerca Canalys ha stimato nel secondo trimestre del 2009 che Android deteneva una quota del 2,8% delle spedizioni mondiali di smartphone. A maggio 2010, Android aveva una quota di mercato mondiale per smartphone del 10%, superando Windows Mobile, mentre negli Stati Uniti Android deteneva una quota del 28%, superando il sistema operativo iPhone. Nel quarto trimestre del 2010, la sua quota mondiale era cresciuta fino al 33% del mercato diventando la piattaforma smartphone pi\u00f9 venduta, superando Symbian. Negli Stati Uniti \u00e8 diventata la piattaforma pi\u00f9 venduta nell'aprile 2011, superando BlackBerry OS con una quota di smartphone del 31,2%, secondo \"comScore\".\nAl terzo trimestre del 2011, Gartner ha stimato che oltre la met\u00e0 (52,5%) delle vendite di smartphone apparteneva ad Android. Entro il terzo trimestre del 2012 Android aveva una quota del 75% del mercato globale degli smartphone secondo la societ\u00e0 di ricerca IDC.\nA luglio 2011, Google ha dichiarato che 550\u00a0000 dispositivi Android venivano attivati ogni giorno, rispetto ai 400\u00a0000 del giorno di maggio e oltre 100 milioni di dispositivi erano stati attivati&lt;ref name=\"i/o 2011 stats\"&gt;&lt;/ref&gt; con una crescita del 4,4% a settimana. Nel settembre 2012 erano stati attivati 500 milioni di dispositivi con 1,3 milioni di attivazioni al giorno. Nel maggio 2013, presso l'I / O di Google, Sundar Pichai ha annunciato che erano stati attivati 900 milioni di dispositivi Android.\nLa quota di mercato di Android varia in base alla localit\u00e0. Nel luglio 2012, gli \"abbonati mobili di et\u00e0 superiore ai 13 anni\" negli Stati Uniti che utilizzano Android sono aumentati del 52%, e sono saliti al 90% in Cina. Nel terzo trimestre del 2012, la quota di mercato delle spedizioni di smartphone in tutto il mondo di Android \u00e8 stata del 75%, con 750 milioni di dispositivi attivati in totale. Nell'aprile 2013 Android ha registrato 1,5 milioni di attivazioni al giorno. A maggio 2013, 48 miliardi di applicazioni sono stati installati dal Google Play Store, e da settembre 2013, un miliardo di dispositivi Android sono stati attivati.\nAl febbraio 2017, il Google Play Store ha oltre 2,7 milioni di applicazioni Android pubblicate, e al, le app sono state scaricate pi\u00f9 di 65 miliardi di volte. Il successo del sistema operativo lo ha reso un obiettivo per i contenziosi sui brevetti nell'ambito delle cosiddette \" guerre per smartphone \" tra le societ\u00e0 tecnologiche.\nI dispositivi Android rappresentano oltre la met\u00e0 delle vendite di smartphone nella maggior parte dei mercati, compresi gli Stati Uniti, mentre \"solo in Giappone era Apple in testa\" (numeri settembre-novembre 2013). Alla fine del 2013, oltre 1,5 miliardi di smartphone Android sono stati venduti in quattro anni dal 2010, rendendo Android il sistema operativo pi\u00f9 venduto per telefoni e tablet. Si stima che tre miliardi di smartphone Android saranno venduti entro la fine del 2014 (compresi gli anni precedenti). Secondo la societ\u00e0 di ricerca Gartner, i dispositivi basati su Android hanno superato tutti i contendenti, ogni anno dal 2012. Nel 2013, ha superato Windows di 573 milioni di utenti. Al 2015, Android era il sistema operativo pi\u00f9 installato; Dal 2013, i dispositivi che lo eseguono vendono anche pi\u00f9 dei dispositivi Windows, iOS e Mac OS X messi insieme.\nSecondo StatCounter, che tiene traccia solo dell'uso della navigazione sul Web, Android \u00e8 il sistema operativo mobile pi\u00f9 popolare dall'agosto 2013. Android \u00e8 il sistema operativo pi\u00f9 popolare per la navigazione web in India e in molti altri paesi (ad es. Praticamente tutta l'Asia, con eccezioni Giappone e Corea del Nord). Secondo StatCounter, Android \u00e8 pi\u00f9 utilizzato sui dispositivi mobili in tutti i paesi africani e ha dichiarato che \"l'utilizzo dei dispositivi mobili ha gi\u00e0 superato il desktop in diversi paesi, tra cui India, Sudafrica e Arabia Saudita\", e praticamente tutti i paesi dell'Africa lo hanno fatto gi\u00e0 (con l'eccezione di sette Paesi, incluso l'Egitto), come l'Etiopia e il Kenya, in cui l'utilizzo dei dispositivi mobili (inclusi i tablet) \u00e8 pari al 90,46% (solo Android, rappresenta il 75,81% di tutti gli usi l\u00ec).\nMentre i telefoni Android nel mondo occidentale includono comunemente i componenti aggiuntivi proprietari di Google (come Google Play) al sistema operativo altrimenti open source, questo non \u00e8 sempre pi\u00f9 il caso dei mercati emergenti; \"ABI Research afferma che 65 milioni di dispositivi sono stati distribuiti a livello globale con Android open source nel secondo trimestre del [2014], rispetto ai 54 milioni del primo trimestre\"; a seconda del paese, la percentuale di telefoni stimata si basa solo sul codice sorgente AOSP, rinunciando al marchio Android: Thailandia (44%), Filippine (38%), Indonesia (31%), India (21%), Malesia (24%), Messico (18%), Brasile (9%).\nSecondo un rapporto Gartner del gennaio 2015, \"Android ha superato il miliardo di spedizioni di dispositivi nel 2014 e continuer\u00e0 a crescere a un ritmo a doppia cifra nel 2015, con un aumento del 26 percento anno su anno\". Ci\u00f2 ha reso la prima volta che un sistema operativo generico raggiungesse oltre un miliardo di utenti finali nel giro di un anno. Con quasi 1,16 miliardi di utenti finali nel 2014, Android ha distribuito oltre quattro volte pi\u00f9 di iOS e OS X combinati, e oltre tre volte pi\u00f9 di Microsoft Windows. Gartner si aspettava che l'intero mercato della telefonia mobile \"raggiungesse i due miliardi di unit\u00e0 nel 2016\", incluso Android. Descrivendo le statistiche, Farhad Manjoo scrisse sul \"New York Times\" che \"circa uno dei due computer venduti oggi utilizza Android. [\u00c8] diventata la piattaforma di elaborazione dominante della Terra.\"\nSecondo una stima di Statistica, gli smartphone Android avevano una base installata di 1,8 miliardi di unit\u00e0 nel 2015, pari al 76% del numero totale stimato di smartphone in tutto il mondo. Per mettere i numeri della statistica nel contesto: dalle stime di Strategy Analytics, Windows il sistema operativo \"desktop\" pi\u00f9 popolare, ha una base installata stimata di circa 1,3 miliardi al massimo; stimano inoltre che la base installata per tablet complessiva sia gi\u00e0 di dimensioni comparabili al mercato dei PC e prevedono che i tablet li avranno superati entro il 2018. Android ha la pi\u00f9 grande base installata di qualsiasi sistema operativo mobile e, dal 2013, il sistema operativo pi\u00f9 venduto in assoluto con vendite nel 2012, 2013 e 2014 vicine alla base installata di tutti i PC.\nNel secondo trimestre del 2014, la quota di Android nel mercato globale delle spedizioni di smartphone \u00e8 stata dell'84,7%, un nuovo record. Questo era cresciuto all'87,5% della quota di mercato mondiale entro il terzo trimestre del 2016, lasciando il principale concorrente iOS con una quota di mercato del 12,1%.\nSecondo un rapporto StatCounter dell'aprile 2017, Android ha superato Microsoft Windows per diventare il sistema operativo pi\u00f9 popolare per l'utilizzo totale di Internet. Da allora ha mantenuto la pluralit\u00e0.\nNel settembre 2015, Google ha annunciato che Android aveva 1,4 miliardi di utenti attivi mensili. Questo \u00e8 cambiato in 2 miliardi di utenti attivi mensili a maggio 2017.\nAdozione sui tablet.\nNonostante il suo successo sugli smartphone, inizialmente l'adozione dei tablet Android \u00e8 stata lenta. Una delle cause principali \u00e8 stata la situazione del pollo o dell'uovo in cui i consumatori erano titubanti nell'acquistare un tablet Android a causa della mancanza di applicazioni per tablet di alta qualit\u00e0, ma gli sviluppatori erano titubanti a dedicare tempo e risorse allo sviluppo di applicazioni per tablet fino a quando non esisteva un mercato significativo per loro. Il \"ecosistema\" di contenuti e app si \u00e8 rivelato pi\u00f9 importante delle specifiche hardware come punto di forza per i tablet. A causa della mancanza di applicazioni specifiche per tablet Android nel 2011, i primi tablet Android hanno dovuto accontentarsi di applicazioni per smartphone esistenti che non erano adatte alle dimensioni dello schermo pi\u00f9 grandi, mentre il predominio dell'iPad di Apple \u00e8 stato rafforzato dal gran numero di tablet specifici applicazioni iOS.\nNonostante il supporto delle app nella sua infanzia, un numero considerevole di tablet Android, come Barnes &amp; Noble Nook (insieme a quelli che utilizzano altri sistemi operativi, come HP TouchPad e BlackBerry PlayBook) sono stati lanciati sul mercato nel tentativo di trarre profitto dal successo dell'iPad. \"InfoWorld\" ha suggerito che alcuni produttori Android inizialmente hanno trattato i loro primi tablet come un \"business Frankenphone\", un'opportunit\u00e0 a basso investimento a breve termine posizionando un sistema operativo Android ottimizzato per smartphone (prima che fosse disponibile Android 3.0 \"Honeycomb\" per tablet) su un dispositivo mentre trascurava interfaccia utente. Questo approccio, come nel caso di Dell Streak, non \u00e8 riuscito a conquistare il mercato con i consumatori, oltre a danneggiare la reputazione iniziale dei tablet Android. Inoltre, diversi tablet Android come il Motorola Xoom hanno un prezzo uguale o superiore a quello dell'iPad, il che ha danneggiato le vendite. Un'eccezione \u00e8 stata l'Amazon Kindle Fire, che si basava su prezzi pi\u00f9 bassi e sull'accesso all'ecosistema di applicazioni e contenuti di Amazon.\nQuesto ha iniziato a cambiare nel 2012, con il rilascio dell'economico Nexus 7 avviene una spinta da parte di Google per gli sviluppatori a scrivere migliori applicazioni per tablet. Secondo International Data Corporation, le spedizioni di tablet basati su Android hanno superato gli iPad nel 3 \u00b0 trimestre 2012. \nNel 2009 la Toshiba ha presentato il tablet \"journ.e Touch\", con schermo da 7 pollici e sistema Android 2.0.\nDurante il 2010 sono stati presentati molti tablet che utilizzano Android come sistema operativo. Quello che ha ricevuto pi\u00f9 interesse dei media \u00e8 stato sicuramente il Samsung Galaxy Tab con la versione 2.2 Froyo, che si \u00e8 posto in diretta concorrenza con l'iPad di Apple. Il prodotto \u00e8 stato presentato durante l'IFA di Berlino 2010 ed \u00e8 stato messo in commercio a partire dalla fine di settembre 2010.\nLa nuova versione di Android dedicata ai tablet \u00e8 la versione 3.0 Honeycomb e il primo tablet annunciato ufficialmente con questa versione dell'OS \u00e8 stato il Motorola Xoom. Il primo tablet a entrare in commercio con HoneyComb 3.1 preinstallato \u00e8 stato il Samsung Galaxy Tab 10.1 nel giugno 2011. Sempre in questo periodo c'\u00e8 da segnalare anche la linea di Acer, Iconia Tab. In generale, a tutto marzo 2012 si \u00e8 cominciato ad avere una disponibilit\u00e0 sul mercato di dispositivi con versione di sistema 4.0, come l'Asus Transformer Prime anche se inizialmente alcuni venivano proposti con la versione inferiore (aggiornabile) a causa della momentanea mancanza di disponibilit\u00e0 del plugin Flash per questa versione di sistema. Il 28 giugno 2012 \u00e8 stato presentato il primo tablet di Google prodotto in collaborazione con Asus, chiamato Nexus 7, inizialmente dotato di Android 4.1 Jelly Bean (il dispositivo Android pi\u00f9 supportato, in modo ufficiale, di sempre, supporto terminato con Android 5.1 Lollipop). Il Nexus 10 \u00e8 stato presentato insieme al Nexus 4 e all'inizio era dotato di Android 4.2 Jelly Bean. La seconda generazione del Nexus 7, con versione 4.3 di Android \u00e8 stata presentata il 24 luglio 2013. Google ha presentato nell'evento aperto solo ai giornalisti del 29/09/2015 il tablet Pixel C che far\u00e0 parte della linea Chromebook Pixel ma adotter\u00e0 come sistema operativo Android 6.0 Marshmallow.\nAlla fine del 2013, oltre 191,6 milioni di tablet Android erano venduti in tre anni dal 2011. Ci\u00f2 ha reso i tablet Android il tipo di tablet pi\u00f9 venduto nel 2013, superando gli iPad nel secondo trimestre del 2013.\nSecondo le statistiche sull'uso del web di StatCounter, al 15 agosto 2017, I tablet Android rappresentavano la maggior parte dei dispositivi tablet utilizzati in Sud America (57,46%) e Africa (69,08%), pur essendo un secondo distante da iOS in Nord America (25,29%) ed Europa (32,64%), nonostante abbia una notevole maggioranza in molti stati dell'America centrale, dei Caraibi e dell'Europa orientale.) e che rappresentano la maggioranza in Asia (51,25%) particolare in India (65,98%) e Indonesia (82,18%). Android \u00e8 un secondo estremamente distante all'11,93% anche in Oceania, principalmente a causa dell'Australia (10,71%) e della Nuova Zelanda (16,9%), mentre in alcuni paesi come Nauru si ritiene che oltre l'80% dei tablet utilizzi Android. Inoltre, Android viene spesso utilizzato dalla minoranza di utenti Web in Antartide, che non ha una popolazione permanente.\nNel marzo 2016, Galen Gruman di \"InfoWorld ha\" dichiarato che i dispositivi Android potrebbero essere una \"parte reale della tua attivit\u00e0 [...] non c'\u00e8 pi\u00f9 motivo di tenere Android a debita distanza. Si pu\u00f2 ora essere come parte integrante al vostro portafoglio cellulare come di Apple's iOS dispositivi sono\". Un anno prima, Gruman aveva dichiarato che le app di Office mobili di Microsoft erano \"migliori su iOS e Android\" rispetto ai dispositivi Windows 10 di Microsoft.\nPirateria delle applicazioni.\nIn generale, le applicazioni Android a pagamento possono essere facilmente piratate. In un'intervista del maggio 2012 con Eurogamer, gli sviluppatori di \"Football Manager hanno\" dichiarato che il rapporto tra giocatori piratati e giocatori legittimi era 9:1 per il loro gioco \"Football Manager Handheld\". Tuttavia, non tutti gli sviluppatori hanno concordato sul fatto che i tassi di pirateria fossero un problema; ad esempio, nel luglio 2012 gli sviluppatori del gioco \"Wind-up Knight hanno\" affermato che i livelli di pirateria del loro gioco erano solo del 12% e che la maggior parte della pirateria proveniva dalla Cina, dove le persone non potevano acquistare app da Google Play.\nNel 2010, Google ha rilasciato uno strumento per la convalida degli acquisti autorizzati da utilizzare all'interno delle app, ma gli sviluppatori si sono lamentati del fatto che questo era insufficiente e banale da decifrare. Google ha risposto che lo strumento, in particolare la sua versione iniziale, era inteso come un framework di esempio per gli sviluppatori da modificare e sviluppare in base alle loro esigenze, non come una soluzione di pirateria finita. Android Jelly Bean ha introdotto la possibilit\u00e0 di crittografare le applicazioni a pagamento, in modo che possano funzionare solo sul dispositivo per il quale sono state acquistate.\nQuestioni legali.\nIl successo di Android lo ha reso un obiettivo per controversie in materia di brevetti e diritti d'autore tra societ\u00e0 tecnologiche, sia i produttori di telefoni Android sia Android sono stati coinvolti in numerose cause legali in materia di brevetti e altre sfide legali.\nBrevetti di Oracle.\nIl 12 agosto 2010, Oracle fece causa a Google per aver rivendicato la violazione dei diritti d'autore e dei brevetti relativi al linguaggio di programmazione Java. Originariamente Oracle chiese danni fino a 6,1 miliardi di dollari ma questa valutazione venne respinta da un giudice federale degli Stati Uniti che chiese a Oracle di rivedere la stima. In risposta, Google present\u00f2 pi\u00f9 linee di difesa, ribadendo che Android non avesse violato i brevetti o il diritto d'autore di Oracle, che i brevetti di Oracle non fossero validi e diverse altre difese. Affermarono che l'ambiente runtime Java di Android si basasse su Apache Harmony, un'implementazione in clean room delle librerie di classi Java e una macchina virtuale sviluppata in modo indipendente chiamata Dalvik. Nel maggio 2012, la giuria in questo caso riscontr\u00f2 che Google non avesse violato i brevetti di Oracle e il giudice del processo stabil\u00ec che la struttura delle API Java utilizzate da Google non fosse protetta da diritto d'autore. Le parti hanno concordato di azzerare i danni legali per una piccola quantit\u00e0 di codice copiato. Il 9 maggio 2014, il Circuito Federale ha parzialmente invertito la sentenza del tribunale distrettuale, pronunciando la sentenza a favore di Oracle sulla questione del diritto di autore e ricordando la questione del fair use al tribunale distrettuale.\nNel dicembre 2015, Google ha annunciato che la prossima versione principale di Android (Android Nougat) passer\u00e0 a OpenJDK, che \u00e8 l'implementazione ufficiale open source della piattaforma Java, invece di utilizzare il progetto Apache Harmony, ora fuori produzione, come runtime. Il codice che riflette questa modifica \u00e8 stato anche pubblicato nel repository di origine AOSP. Nel suo annuncio, Google ha affermato che ci\u00f2 faceva parte dello sforzo di creare una \"base di codice comune\" tra Java su Android e altre piattaforme. Google in seguito ha ammesso in un tribunale che questo faceva parte di uno sforzo per affrontare le controversie con Oracle, poich\u00e9 il suo uso del codice OpenJDK \u00e8 regolato dalla GNU General Public License (GPL) con un'eccezione di collegamento e che \"qualsiasi richiesta di risarcimento danni associata con le nuove versioni espressamente concesse in licenza da Oracle sotto OpenJDK richiederebbe un'analisi separata dei danni da versioni precedenti\". Nel giugno 2016, un tribunale federale degli Stati Uniti si \u00e8 pronunciato a favore di Google, affermando che il suo utilizzo delle API era un uso corretto.\nSfide anticoncorrenziali in Europa.\nNel 2013, FairSearch, un'organizzazione di lobbying supportata da Microsoft, Oracle e altri, ha presentato un reclamo relativo ad Android presso la Commissione europea, sostenendo che il suo modello di distribuzione gratuito costituiva un prezzo predatorio anticoncorrenziale. La Free Software Foundation Europe, i cui donatori includono Google, ha contestato le accuse di Fairsearch. Il 20 aprile 2016, l'UE ha presentato un reclamo antitrust formale contro Google sulla base delle accuse di FairSearch, sostenendo che la sua leva sui fornitori di Android, incluso il raggruppamento obbligatorio dell'intera suite di software proprietario di Google, ostacolando la possibilit\u00e0 per i fornitori di ricerca concorrenti di essere integrato in Android e impedire ai fornitori di produrre dispositivi che eseguono fork di Android, costituivano pratiche anticoncorrenziali. Nell'agosto 2016, Google \u00e8 stato multato di US $ 6,75 milioni dal servizio antimonopolio federale russo (FAS) a seguito di accuse simili da parte di Yandex. La Commissione Europea ha emesso la sua decisione il 18 luglio 2018, stabilendo che Google aveva condotto tre operazioni antitrust relative ad Android: raggruppando la ricerca di Google e Chrome come parte di Android, impedendo ai produttori di telefoni di utilizzare versioni biforcute di Android e stabilendo accordi con i produttori di telefoni e i fornitori di rete per raggruppare esclusivamente l'applicazione di ricerca di Google sui telefoni (una pratica Google conclusa entro il 2014). L'UE ha multato Google per 4,3 miliardi di euro (circa 5 miliardi di dollari statunitensi) e ha richiesto alla societ\u00e0 di porre fine a tale condotta entro 90 giorni. Google ha presentato ricorso contro la sentenza nell'ottobre 2018, sebbene non chieder\u00e0 alcuna misura provvisoria per ritardare l'insorgenza dei requisiti di condotta.\nPer la stessa motivazione di operazioni anticompetitive, Google \u00e8 stata multata per 177 milioni di dollari nella Corea del Sud il 14 settembre 2021, cos\u00ec come, sempre per la stessa motivazione, \u00e8 sotto indagine in India.\nIl 16 ottobre 2018, Google ha annunciato che avrebbe cambiato il suo modello di distribuzione per i servizi mobili di Google nell'UE, poich\u00e9 parte dei suoi flussi di entrate per Android che derivavano dall'uso di Ricerca Google e Chrome erano ora vietati dalla sentenza dell'UE. Mentre il principale sistema Android rimane gratuito, gli OEM in Europa dovrebbero acquistare una licenza a pagamento per la suite principale di applicazioni Google, come Gmail, Google Maps e Google Play Store. La Ricerca Google verr\u00e0 concessa in licenza separatamente, con un'opzione per includere Google Chrome senza costi aggiuntivi sulla Ricerca. Gli OEM europei sono in grado di raggruppare alternative di terzi su telefoni e dispositivi venduti ai clienti, se lo desiderano. Gli OEM non saranno pi\u00f9 esclusi dalla vendita di dispositivi con versioni incompatibili di Android in Europa.\nAltri.\nOltre alle azioni legali contro Google, varie guerre per procura sono state condotte indirettamente contro Android indirizzando i produttori di dispositivi Android, con l'effetto di scoraggiare i produttori dall'adottare la piattaforma aumentando i costi di immissione sul mercato di un dispositivo Android. Sia Apple sia Microsoft hanno citato in giudizio diversi produttori per violazione di brevetto, mentre le azioni legali in corso di Apple contro Samsung rappresentano un caso particolarmente importante. Nel gennaio 2012, Microsoft ha dichiarato di aver firmato accordi di licenza di brevetto con undici produttori di dispositivi Android, i cui prodotti rappresentano il \"70% di tutti gli smartphone Android\" venduti negli Stati Uniti e il 55% delle entrate mondiali per i dispositivi Android. Questi includono Samsung e HTC. L'accordo di brevetto di Samsung con Microsoft includeva un accordo per allocare pi\u00f9 risorse allo sviluppo e alla commercializzazione di telefoni che eseguono il sistema operativo Windows Phone di Microsoft. Microsoft ha anche legato il proprio software Android a licenze di brevetto, richiedendo il raggruppamento di applicazioni Microsoft Office Mobile e Skype su dispositivi Android per sovvenzionare le tasse di licenza, e allo stesso tempo contribuire a promuovere le proprie linee di software.\nGoogle ha espresso pubblicamente la sua frustrazione per l'attuale panorama dei brevetti negli Stati Uniti, accusando Apple, Oracle e Microsoft di tentare di abbattere Android attraverso contenziosi sui brevetti, piuttosto che innovare e competere con prodotti e servizi migliori. Nell'agosto 2011, Google ha acquistato Motorola Mobility per 12,5 miliardi di dollari, in parte considerato una misura difensiva per proteggere Android, dal momento che Motorola Mobility ha ottenuto oltre 17\u00a0000 brevetti. Nel dicembre 2011, Google ha acquistato oltre un migliaio di brevetti da IBM.\nAltri utilizzi.\nGoogle ha sviluppato diverse varianti di Android per casi d'uso specifici, tra cui Android Wear (in seguito ribattezzato Wear OS) per dispositivi indossabili, Android TV per le smart TV e Android Things per dispositivi intelligenti e Internet delle cose. Inoltre, fornendo un'infrastruttura che combina hardware dedicato e applicazioni dedicate in esecuzione su un normale Android, Google ha aperto la piattaforma per l'uso in particolari scenari di utilizzo, come Android Auto per le automobili e Daydream per la realt\u00e0 virtuale.\nLa natura aperta e personalizzabile di Android consente ai produttori di dispositivi di utilizzarlo anche su altri dispositivi elettronici, inclusi laptop, netbook, e computer desktop, telecamere, cuffie, sistemi di automazione domestica, console di gioco, lettori multimediali, satelliti, router, stampanti, terminali di pagamento, bancomat, e robot. Inoltre, Android \u00e8 stato installato ed eseguito su una variet\u00e0 di oggetti come calcolatrici, computer a scheda singola, telefoni cellulari, dizionari elettronici, sveglie, frigoriferi, telefoni fissi, macchine da caff\u00e8, biciclette e specchi.\nWear OS.\nWear OS \u00e8 una versione del sistema operativo Android progettata per dispositivi indossabili (per lo pi\u00f9 smartwatch), grazie al quale \u00e8 possibile interagire tramite input vocale attraverso l'Assistente Google, \"gesture\" da polso o \"touchscreen\". Il dispositivo comunica, con una companion app installata sullo smartphone, tramite Bluetooth. Sono presenti app dedicate installabili da smartphone.\nAndroid TV.\nAl Google I/O 2014 \u00e8 stato presentato Android TV, un sistema operativo specifico per essere usato su TV, grazie al quale \u00e8 possibile guardare film e serie televisive tramite il Play Movies, YouTube, Netflix o altre piattaforme, con l'unico ausilio dello smartphone con l'app dedicata installata. \u00c8 possibile l'interazione vocale grazie all'integrazione con Google Now e la trasmissione alla TV di film e programmi da Chromebook, smartphone o tablet.\nIl 15 ottobre 2014 Google ha presentato il Nexus Player, prodotto da Asus, il primo box commercializzato dotato di Android TV.\nAndroid Auto.\nLa piattaforma ha debuttato il 19 marzo 2015 e, grazie ad accordi con una discreta gamma di case automobilistiche, \u00e8 presente nei computer di bordo di alcune automobili al fine di permettere il controllo sulla mappatura GPS/navigazione, la riproduzione di musica, SMS, telefonia, e ricerca sul web. \u00c8 disponibile l'integrazione, sia \"touch screen\" sia vivavoce, comprende alcuni software proprietari come Google Maps o Google Play Musica, e altri di terze parti come Spotify.\nAndroid Go.\nAndroid Go \u00e8 una versione ridotta di Android, ovvero con servizi e funzioni essenziali, che permettono di ridurre i consumi e le prestazioni. \u00c8 stata pensata per dispositivi economici di fascia bassa con caratteristiche hardware minori (RAM minore di 2 GB). Il numero di versione di Android Go segue quello della versione standard di Android.\nParallelamente, Google ha messo a disposizione sul Play Store versioni delle proprie applicazioni (Chrome, Google, Gmail, ecc.) pi\u00f9 leggere e basiche, identificate dal tradizionale nome seguito da Go (ad esempio Google Maps Go).\nProject Brillo.\nAdattamento di Android per la domotica e, pi\u00f9 in generale, per Internet delle cose, Brillo \u00e8 un progetto lanciato a maggio 2015, che introduce un apposito protocollo chiamato \"Weave\" per realizzare la comunicazione tra i vari dispositivi connessioni via Wi-Fi o Bluetooth a basso consumo.\nProject Ara (sospeso).\nProject Ara \u00e8 il nome in codice di una iniziativa da parte di Google che mira a sviluppare un hardware libero basato su Android, per la creazione di Smartphone modulari. La piattaforma comprende un telaio strutturale che contiene i moduli dello smartphone da applicare a scelta del proprietario, come ad esempio un display, una tastiera, una batteria supplementare, una fotocamera, altoparlante e cos\u00ec via. Ci\u00f2 comporta (almeno fino a ora) un aspetto poco accattivante, che potrebbe tuttavia passare in secondo piano, viste le potenzialit\u00e0.\nProject Tango (sospeso).\nProject Tango \u00e8 un progetto per smartphone e tablet, basati su Android, che grazie a sofisticati sensori, riesce a creare un modello 3D dell'ambiente.\nGoogle Glass.\nI Google Glass sono un paio di occhiali a realt\u00e0 aumentata sviluppati da Google e basati sul sistema operativo Android.\nI primi prototipi sperimentali noti al pubblico sono quelli della \"Explorer Edition\", disponibile agli sviluppatori a inizio 2013, e in vendita al pubblico dal terzo trimestre del 2014.\nAndroid One.\nDurante il Google I/O 2014, Google ha presentato Android One, un progetto inizialmente destinato ai mercati emergenti e in via di sviluppo. Grazie all'accordo con alcuni produttori tra cui Karbon, Spice e Micromax, Google proporr\u00e0 una nuova gamma di dispositivi Android di fascia bassa, basati sulla versione \"stock\" del sistema operativo e con specifiche hardware stringenti, questi fattori permettono di realizzare una versione di Android ottimizzata pi\u00f9 reattiva e leggera, con un sistema di aggiornamenti pi\u00f9 fitta rispetto a quello della gamma Nexus e Pixel, garantendo anche un passaggio a una versione superiore. I modelli in questione avranno il supporto dual SIM, la memoria espandibile tramite microSD, la radio FM e display all'incirca di 4.5 pollici, tutto a un prezzo inferiore ai 100 euro, nel 2017 debuttano in Italia i primi dispositivi con tale sistema.\nNel 2017 sono stati prodotti anche modelli di fascia medio-alta con Android One, come l'HTC U11 Life e lo Xiaomi Mi A1 (anche per il mercato europeo). Nel 2019 sono stati prodotti anche modelli di fascia alta con Android One, come il Nokia 8 Scirocco, Nokia 9 Pureview e il Motorola One Vision.\nMascotte.\nLa mascotte di Android \u00e8 un robot androide verde, in relazione al nome del software. Sebbene non abbia un nome ufficiale, secondo quanto riferito il team Android di Google lo chiama \"Bugdroid\". Grazie all'elevata popolarit\u00e0 di Android negli anni 2010, \u00e8 diventata una delle icone pi\u00f9 riconoscibili nel mondo della tecnologia.\nVenne progettato dall'allora designer grafica di Google Irina Blok il 5 novembre 2007 quando fu annunciato Android. Contrariamente a quanto sostiene chi dice che le \u00e8 stato assegnato un progetto per creare un'icona, Blok ha confermato in un'intervista di averlo sviluppato indipendentemente e di averlo reso open source. Il design del robot inizialmente non venne presentato a Google, ma divenne rapidamente un luogo comune nel team di sviluppo di Android, con varie varianti di esso create dagli sviluppatori a cui piaceva la figura, poich\u00e9 era gratuito con una licenza Creative Commons. La sua popolarit\u00e0 tra il team di sviluppo alla fine ha portato Google ad adottarlo come icona ufficiale come parte del logo Android quando venne lanciato ai consumatori nel 2008.\nConfronto con iOS.\nAndroid \u00e8 diretto concorrente di iOS. Ogni sistema operativo ha i propri vantaggi e svantaggi, che indirizzano l'utente alla scelta in base alle proprie esigenze."}
{"id": "1440062", "revid": "197778", "url": "https://it.wikipedia.org/wiki?curid=1440062", "title": "Ace to 5", "text": ""}
{"id": "1440063", "revid": "197778", "url": "https://it.wikipedia.org/wiki?curid=1440063", "title": "Seven card stud", "text": ""}
{"id": "1440064", "revid": "438678", "url": "https://it.wikipedia.org/wiki?curid=1440064", "title": "Josef Ressel", "text": "Biografia.\nLeg\u00f2 il proprio nome al perfezionamento dell'elica navale, che a quei tempi era ancora chiamata \"vite\" in quanto molto simile, come funzionamento, alla vite di Archimede.\nNacque a Chrudim (Boemia) da padre tedesco e madre ceca. Fin\u00ec il liceo e la scuola di artiglieria a Linz. Nel 1812 venne ammesso all'Universit\u00e0 di Vienna. Studi\u00f2 medicina, meccanica, fisica e chimica. Nel 1814 (anno delle guerre napoleoniche) torn\u00f2 a casa su desiderio dei genitori. Ressel nel 1820 si trasfer\u00ec nel sud dell'Impero austriaco e visse tra Trieste e Montona (Istria) dove trov\u00f2 anche moglie.\nIl suo programma di rimboschimento nelle terre meridionali dell'Impero salv\u00f2 il patrimonio forestale delle Alpi orientali. Da sempre appassionato di mare e barche, a Trieste studi\u00f2 il modo di velocizzare le navi. Prese ispirazione dalla nave \"Carolina\", un vaporetto a ruote, cui pens\u00f2 di aggiungere un'elica. Dopo molti esperimenti, Ressel chiese nel 1826 il brevetto austriaco per l'elica per la propulsione navale che ottenne nel 1827.\nNel settembre 1828 stipul\u00f2 con il ricco imprenditore Fontana un contratto per la progettazione e la costruzione della nave \"Civetta\" per il collegamento tra Monfalcone e l'Istria. Nelle sue varie prove il Ressel test\u00f2 l'elica su una nave che poco dopo la partenza, alla velocit\u00e0 di 6 nodi si blocc\u00f2 per problemi al motore imputati invece all\u2018elica. Perci\u00f2 la sua invenzione fu trascurata e altri tentarono di modificare l'invenzione. Ressel ricevette i riconoscimenti per l'invenzione molti anni dopo. Mor\u00ec il 10 ottobre 1857 a Lubiana.\nTra gli altri suoi brevetti vanno ricordate la posta pneumatica e i cuscinetti cilindrici.\nFu anche notevole studioso di foreste e programmi di rimboschimento e per questo sul Carso triestino gli \u00e8 stato di recente dedicato un sentiero naturalistico al confine con la Slovenia."}
{"id": "1440066", "revid": "80339", "url": "https://it.wikipedia.org/wiki?curid=1440066", "title": "Brunificazione", "text": ""}
{"id": "1440067", "revid": "767487", "url": "https://it.wikipedia.org/wiki?curid=1440067", "title": "Suolo bruno", "text": "Un suolo bruno \u00e8 una particolare tipologia di suolo caratterizzata dall'abbondanza relativa di composti (prevalentemente ossidi idrati) del ferro che gli fanno assumere un colore marrone.\nIl processo pedogenetico predominante (chiamato per l'appunto \"brunificazione\") vede la formazione di complessi argillo-humici in cui i due componenti vengono legati da ferro proveniente dall'alterazione geochimica della roccia madre; la loro successiva decomposizione libera nel profilo ossidi idrati di ferro (\"goethite\"), di colore giallastro che, sovrapposto al grigio dei minerali primari inalterati, d\u00e0 il colore sul marrone di questi suoli. Si ha una certa produzione di minerali argillosi di neoformazione, prevalentemente a struttura 2:1 (\"bisiallitizzazione\").\nIl processo di brunificazione di un suolo \u00e8 caratteristico dei climi temperati, di tipo suboceanico o subcontinentale soprattutto, in cui non ci siano eccessi termici e non manchi mai l'umidit\u00e0 atmosferica. Suoli derivanti da brunificazione sono perci\u00f2 molto diffusi in Europa, parti del Nordamerica, Sudamerica e Asia; inoltre, visti i lineamenti climatici, questi suoli sono generalmente associati alla vegetazione forestale decidua, anche se in molti casi sono stati dissodati e supportano oggi colture agricole."}
{"id": "1440068", "revid": "125969947", "url": "https://it.wikipedia.org/wiki?curid=1440068", "title": "Via Laurentina", "text": "La via Laurentina \u00e8 la strada provinciale SP95/b della Citt\u00e0 metropolitana di Roma. Congiunge Roma a Tor San Lorenzo, frazione litoranea di Ardea.\nItinerario.\nHa inizio dentro Roma, nel quartiere Ostiense, staccandosi dalla consolare via Ostiense poco prima dell'incrocio con Via di Valco San Paolo. Questo luogo era noto gi\u00e0 dal secolo XVI come il \"Ponticello di San Paolo\", manufatto ora coperto dall'attuale manto stradale che consentiva alla via Ostiense il passaggio sulla marrana di Grotta Perfetta che di l\u00ec a poca distanza si gettava nel Tevere.\nSottopassate la linea Roma-Ostia Lido e la metropolitana Linea B attraverso un piccolo ponte un tempo a doppio senso, la via Laurentina, si sviluppa verso sud con una carreggiata stretta in salita fino all'incrocio con Via Cristoforo Colombo oltre il quale diventa una strada urbana di scorrimento a doppia carreggiata. Superata l'area urbana della Montagnola, ed oltrepassato l'innesto con l'autostrada Roma-Fiumicino, la via Laurentina passa accanto all'Abazia delle Tre Fontane. Proseguendo, la strada fa prima da confine tra i quartieri Europa (a ovest) e Ardeatino e Giuliano-Dalmata e successivamente divide le zone Vallerano e Castel di Decima dalla zona Castel di Leva.\nUscita da Roma oltrepassando il GRA all'altezza dell'uscita 25 e costeggiata la Borgata Trigoria, raggiunge il viale del Cimitero Laurentino al km 14, attraversa il territorio delle Cinque Colline Laurentina, collegando i quartieri Schizzanello, Colle dei Pini, Monte Migliore e Selvotta, diventando una normale strada provinciale.\nAll'altezza dell'incrocio con la strada provinciale SP101/a Albano - Torvaianica, attraversa Santa Procula, frazione di Pomezia, incrocia poi la strada statale SS148 (la via Pontina conduce a Latina), infine arriva ad Ardea.\nDopo Ardea si conclude nella localit\u00e0 balneare di Tor San Lorenzo dove si innesta nella ex strada statale 601 Ostia-Anzio (via Litoranea).\nStoria.\nL'attuale via Laurentina in realt\u00e0 corrisponde alla strada conosciuta nel passato nel primo tratto come via delle Tre Fontane, mediante la quale procedendo oltre la Abbazia delle Tre Fontane e passando per la localit\u00e0 di Monte Migliore, dove aveva assunto anche il nome di via di Schizzanello, si giungeva fino ad Ardea, come descritto gi\u00e0 nel Catasto Alessandrino della met\u00e0 del secolo XVII, e che con la diramazione della attuale via di Trigoria, nota in passato anche come via di Pratica, giungeva nei pressi di Laurentum.\nLa descrizione data da Plinio delle vie che conducevano alla sua villa Laurentina non appare conciliarsi con l'ipotesi di una via che si dipartiva dal chilometro 6,5 dell'Ostiense (nell'attuale Tor di Valle) seguendo il fondovalle del fosso dell'Acqua Acetosa Ostiense-Vallerano arrivando a Laurentum presso le tenute di Castel Porziano e Capocotta.\nOccorre sottolineare tuttavia che nella Tavola Peutingeriana l'unico asse viario che pone in collegamento Roma con \"Laurento\" \u00e8 una via priva di denominazione della lunghezza di XII miglia (km 17,7 ca.) che si diparte dalle Mura Aureliane tra la via Appia e la via Ostiense senza alcuna relazione con quest'ultima. Ci\u00f2 sembrerebbe collimare con le ipotesi poste da Platner e Ashby, anche sulla base dell'unica iscrizione rimasta della Porta Ardeatina \"...\"Diadumenus manceps viarum Laurentinae et Ardeatinae\"...\", sul percorso della Laurentina \"vetus\" e la Laurentina \"nova\", diramantesi la prima dalla porta Ardeatina, che risultava in disuso gi\u00e0 in epoca altomedievale, con il cui tracciato della via omonima inizialmente manteneva un tratto in comune, oppure identificando questa via con quella che usciva dalla Porta Naevia.\nConsiderando che la Tavola nel suo impianto originario risale al I secolo a.C., la riproduzione della via senza nome potrebbe far pensare o ad un asse viario composto da pi\u00f9 tratti, o ad un tracciato viario ormai in disuso, soppiantato in parte nei primi secoli dell'era cristiana dal tracciato attuale, definito da Ashby come un diverticolo che collegava l'Ostiense con la Laurentina antica (forse nei pressi della localit\u00e0 Tor Pagnotta), usato inizialmente nel suo primo tratto come itinerario religioso per recarsi dalla Basilica al luogo del martirio dell'apostolo Paolo in localit\u00e0 Acque Salvie.\nDi tutt'altro indirizzo le argomentazioni di Stefano Piale che affermava come la via Laurentina antica iniziasse dalla porta Raudusculana per percorrere il tratto dalla porta Ostiense al \"Ponticello di San Paolo\", tratto che assunse il nome di Via Ostiense dopo la costruzione delle mura Aureliane, continuando poi per la attuale via Laurentina. Analoghe considerazioni venivano formulate mezzo secolo dopo da Pietro Rosa dando per\u00f2 il nome al percorso da lui dettagliatamente descritto di Via Lavinate. \nRodolfo Lanciani ad inizio secolo XX nel suo studio sulle antichit\u00e0 del territorio laurentino, avvalorando le ricerche fatte da Pietro Rosa, nel sostenere che la strada dovesse procedere in modo pressoch\u00e9 rettilineo e radiale rispetto alle mura serviane, non sembra dare convincenti spiegazioni sui motivi per cui la via Laurentina, invece che dalla porta Raudusculana dovesse uscire insieme alla Ardeatina dalla Porta Naevia, costringendola a percorrere un'ansa verso est per farla ricongiungere alla attuale Laurentina al VI miglio nei pressi dei ritrovamenti archeologici identificati come il sito dei rituali dei Terminalia, ed allungarne il percorso rispetto alla lunghezza data da Plinio.\nIl nome della via Laurentina sembra scomparire dopo il V secolo per ricomparire solo nel XVI secolo nella cartografia dell'agro romano attribuendolo a diramazioni dalla via per Ostia. Appare inoltre discutibile attribuire la medievale localit\u00e0 di Ponte o Castel di Decimo in passato, o Decima in et\u00e0 moderna, sorto come sembra nei pressi di un antico sito pre-romano (Politorium o, meno probabilmente, \"Tellenae\"), al percorso della via Laurentina; il miliario a cui farebbe riferimento il nome della localit\u00e0 dovrebbe verosimilmente appartenere alla distanza tra questa e la Porta S. Paolo transitando per la via Ostiense, abbandonando questa all'altezza di via di Decima per percorrerla pressoch\u00e9 per intero fin quasi al limitare dell\"'ager laurentinus\", e incorporando parte della numerazione dell'Ostiense, ipotesi che appare non coerente con il ricordo datoci da Plinio il Giovane che pare distinguere i due assi viari, dovendosi trattare invece in questo caso di un ulteriore diverticolo dell'Ostiense che farebbe intendere che la strada di antico collegamento con \"Laurentum\", con cui Roma ebbe sicuramente sin dal principio relazioni privilegiate, attraversasse territori a lei ostili e non ancora sotto il suo controllo.\nVia Laurentina-Severiana.\nUna via omonima, riutilizzata forse poi nel percorso della via Severiana, doveva collegare Ostia antica mediante la porta Laurentina, posta al termine del tratto meridionale del cardine massimo, con la medesima localit\u00e0 di Laurentum distante circa 8 miglia (Km 14,4 ca.)"}
{"id": "1440069", "revid": "599013", "url": "https://it.wikipedia.org/wiki?curid=1440069", "title": "Mario Melchiot", "text": "Carriera.\nClub.\nCresciuto nel vivaio dell', gioca tre stagioni per il club di Amsterdam, vincendo la Eredivisie nel 1998 e la Coppa d'Olanda nel 1998 e nel 1999. Si trasferisce nell'estate del 1999 al , dove vinse la FA Cup nel 2000.\nSi trasferisce al Birmingham City nel luglio del 2004 con un contratto di due anni, debuttando con un 1-1 contro il . Il Birmingham retrocede durante la sua seconda stagione nell'aprile 2006 dopo il pareggio per 0-0 con il . Gioca l'ultima partita per il club nella sconfitta per 1-0 subita dal Bolton il 7 maggio 2006.\nNell'agosto dello stesso anno, Melchiot firma per un anno con la formazione francese del Rennes, militante in Ligue 1. Debutta nel pareggio 1-1 contro il , e partir\u00e0 titolare per tutta la stagione. Segna il suo primo gol per il club bretone in Coupe de France nei sedicesimi di finale nel pareggio contro il FC Libourne-Saint-Seurin, club di Ligue 2. Melchiot entra nel cuore dei tifosi segnando il secondo gol nella vittoria del Rennes ai danni degli eterni rivali del Nantes.\nIl contratto di Melchiot termina nell'estate del 2007 e fa cos\u00ec ritorno in Premier League vestendo la maglia del Wigan Athletic, club che lo ha acquistato a parametro zero durante il mercato estivo.\nNazionale.\nConta 17 presenze con i Paesi Bassi. Debutta l'11 ottobre 2000, nella sconfitta 0-2 contro il contro il Portogallo durante le qualificazioni al .\nHa poi fatto parte della nazionale olandese di Marco van Basten per il , in cui gioca soltanto la sfida vinta 2-0 contro la ai gironi. Questa si rivela anche la sua ultima gara in nazionale."}
{"id": "1440070", "revid": "228587", "url": "https://it.wikipedia.org/wiki?curid=1440070", "title": "Discografia di John Norum", "text": ""}
{"id": "1440072", "revid": "1543377", "url": "https://it.wikipedia.org/wiki?curid=1440072", "title": "La mummia - La tomba dell'Imperatore Dragone", "text": "La mummia - La tomba dell'Imperatore Dragone (\"The Mummy: Tomb of the Dragon Emperor\") \u00e8 un film del 2008 diretto da Rob Cohen, e interpretato da Brendan Fraser e Jet Li.\nLa pellicola costituisce il terzo e ultimo capitolo della saga iniziata nel 1999 con \"La mummia\" e proseguita nel 2001 con \"La mummia - Il ritorno\".\nTrama.\nCina, III secolo a.C. Il malvagio imperatore Q\u00edn Sh\u01d0 Hu\u00e1ngd\u00ec \u00e8 riuscito ad espandere i confini del proprio impero grazie alla sua potente e temibile armata, composta da ben guerrieri a lui devoti e leali. Per ottenere il controllo anche di tutto il territorio conosciuto, si affida alla magia di una strega, Zi Juan, che gli dona il potere dei cinque elementi e il dono dell'immortalit\u00e0. La fiducia della strega viene, per\u00f2, tradita dall'Imperatore che le uccide l'amante, il generale Ming. Furiosa con l'imperatore condanna lui a scontare un'eternit\u00e0 di dannazione assieme ai suoi 10.000 guerrieri, trasformati in terracotta.\nNel 1946, Rick ed Evelyn O'Connell si sono ritirati nell'Oxfordshire dopo la loro attivit\u00e0 di spie durante la seconda guerra mondiale. Rick si dedica a varie attivit\u00e0, ma \u00e8 molto nostalgico delle vecchie avventure. Evelyn si \u00e8 dedicata alla scrittura di due romanzi: \"La Mummia\" e \"La Mummia - Il ritorno\", racconti biografici delle loro passate avventure in Egitto. Si sentono molto annoiati, e cos\u00ec decidono di accettare un'ultima missione: scortare un prezioso manufatto fino al museo di Shanghai, dal quale era stato rubato l'\"Occhio di Shangrila\".\nNel frattempo Alex O'Connell, figlio di Rick e Evelyn, insieme al paleontologo Wilson e ad un gruppetto di archeologi cinesi, entra all'interno di alcune rovine dove \u00e8 sepolta la tomba dell'imperatore Qin. Qui, gli archeologi vengono decimati a causa delle trappole mortali cosicch\u00e9 solo Wilson e Alex ritrovano la tomba dell'imperatore, rimasta sepolta per millenni. Durante la ricerca Alex viene aggredito da una bella assassina che neutralizza temporaneamente Wilson e cerca di ucciderlo per tenere nascosta la scoperta a tutti, ma Alex si salva. La tomba viene trasportata a Shanghai, dove nel frattempo un militare fanatico, il generale Yang, intende svegliare l'imperatore e aiutarlo a riconquistare la Cina con la sua armata di terracotta.\nRick ed Evelyn giungono a Shanghai ed entrano nel bar di cui \u00e8 proprietario Jonathan, il fratello di Evelyn. Scoprono che il loro figlio non \u00e8 cambiato di una virgola, cercando sempre di conquistare belle fanciulle. Questa azione scatena una rissa al bar, ma Alex si salva grazie all'influenza del padre. I due genitori apprendono della grande scoperta di Alex: la tomba dell'Imperatore. \nLa sera seguente, Rick e Evelyn si recano con Alex al museo dove \u00e8 stata posta la mummia dell'Imperatore, un sarcofago decorato da una scultura di terracotta che raffigura Qin su una biga mentre tiene le redini di alcuni cavalli. Gli O'Connell consegnano l'Occhio a Wilson, ma si scopre che l'anziano \u00e8 in combutta con il generale Yang. Dopo aver decifrato la scritta sulla parte esterna dell'Occhio, nella colluttazione risvegliano l'imperatore attraverso l'Occhio di Shangrila. Qin Shi Huang scatena dunque la propria furia in citt\u00e0, inseguito dagli O'Connell. La famiglia fallisce, in quanto non appena l'Imperatore Dragone risorge, acquisisce poteri sovrannaturali e si appresta ad attraversare l'Estremo Oriente per risvegliare il suo esercito dannato, allo scopo di dominare il mondo. Il giovane Alex dovr\u00e0 cos\u00ec chiedere aiuto ai suoi genitori, i quali possiedono l'Occhio di Shangrila, che \u00e8 ci\u00f2 che occorre per risvegliare il terribile monarca, e Lin, la quale si scopre essere la figlia di Zi Juan. Rick e Alex organizzano un piano per distruggere l'Imperatore, sulle montagne della Cina. Durante lo scontro Lin richiama alcuni Yeti che attaccano e uccidono i soldati del Generale Yang, ma nello scontro Rick viene gravemente ferito. A far precipitare la situazione ci pensa una slavina, che spazza via tutto e tutti, tranne Yang, l'imperatore e i protagonisti. Portato in salvo, Rick viene guarito da Zi Juan, ma l'Imperatore li segue e grazie alla fonte dell'immortalit\u00e0 recupera tutti i suoi poteri assumendo anche la capacit\u00e0 di trasformarsi in un gigantesco drago a tre teste. L'ultima speranza \u00e8 riposta negli O'Connell, i quali risvegliano i nemici dell'Imperatore, con cui riescono a sconfiggere l'esercito di terracotta, appena tornato in vita. Intanto Evelyn e Lin combattono contro Yang e nello scontro hanno la meglio le prime due che triturano Yang negli ingranaggi della grande muraglia. Ai piedi di quest'ultima, Qin combatte con Rick e Alex che uccidono l'imperatore grazie ad un pugnale maledetto da Zi Juan, la quale viene uccisa dall'Imperatore. La battaglia finisce: i nemici dell'Imperatore possono riposare in pace, Alex e Lin si innamorano, e gli O'Connell vincono la loro ennesima avventura. Ma nessuno sospetta di Jonathan che sta per recarsi in Per\u00f9 con l'Occhio di Shangrila, proprio quando vengono rinvenute delle mummie antiche.\nProduzione.\nNel marzo 2006, l'attore Oded Fehr ha dichiarato che il film era in fase di sviluppo, con la sola sceneggiatura gi\u00e0 pronta, e con gli attori Brendan Fraser e Rachel Weisz gi\u00e0 confermati.\nRegia.\nL'11 novembre 2001, il regista de \"La mummia\" Stephen Sommers, espresse il suo interesse circa la direzione di una terza pellicola per concludere la serie.\nIl settembre seguente, gli Universal Studios hanno offerto a Joe Johnston la regia, fissando come data d'inizio lavorazione l'inverno 2007.\nIl gennaio 2007, \u00e8 stato assunto Rob Cohen come regista e Stephen Sommers come co-produttore, altres\u00ec non sono stati chiariti i motivi dell'abbandono di Joe Johnston.\nSceneggiatura.\nNel dicembre 2005, gli sceneggiatori Alfred Gough e Miles Millar hanno steso una prima bozza, a differenza dei precedenti capitoli, la trama si \u00e8 incentrata sulle vicende della resurrezione del primo re di Cina Qin Shi Huang e del suo esercito di mummie.\nQin Shi Huang \u00e8 il primo sovrano della Cina a fregiarsi di tale titolo, dopo aver riunificato nel 221 a.C. tutti i regni allora divisi sotto il suo dominio. All'inizio del film governa il suo mastodontico impero, fino a quando viene condannato da una strega a scontare un'eternit\u00e0 di dannazione assieme ai suoi 10.000 guerrieri, trasformati in terracotta.\nIl film \u00e8 ambientato circa 13 anni dopo il secondo capitolo, in un'ambientazione risalente al Novecento dopo la II guerra mondiale, in cui Rick ed Evelyn sono una coppia di spie che si sono ritirati nell'Oxfordshire.\nCast.\nA maggio 2004, il cast artistico dei precedenti due film ha espresso la volont\u00e0 di partecipare al nuovo film, col solo dubbio del ritorno alla regia di Sommers.\nNel marzo 2006, l'attore Oded Fehr dichiar\u00f2 che Brendan Fraser e Rachel Weisz sarebbero tornati nei panni di Rick ed Evelyn O'Connell.\nIl casting si \u00e8 aperto a febbraio 2007, con Luke Ford in lizza per recitare nella parte di Alex O'Connell, e con John Hannah in contrattazione per ritornare nel ruolo del fratello di Evelyn.\nA fine mese, sono iniziate le trattative anche con Jet Li e Michelle Yeoh, i due sono stati confermati per\u00f2, solo a met\u00e0 maggio.\nL'aprile dello stesso anno, Brendan Fraser \u00e8 stato confermato nuovamente nel ruolo di Rick O'Connell, mentre l'attrice Rachel Weisz, poich\u00e9 le riprese si sarebbero svolte in Cina per svariato tempo, sembra abbia deciso di non partecipare al film per stare vicino al figlio piccolo.\nLo stesso mese \u00e8 stato ingaggiato Luke Ford nel ruolo di Alex; mentre a maggio l'attrice Maria Bello ha sostituito la Weisz nella parte di Evelyn.\nTitolo.\nSumner Redstone (1923-2020), manager di 20th Century Fox annunci\u00f2 il titolo e terzo film, The Mummy: Curse of the Dragon (La Mummia: la Maledizione del Drago). In seguito il titolo \u00e8 stato cambiato in quello attuale.\nRiprese.\nLe riprese del film sono iniziate il 27 luglio a Montr\u00e9al per terminare in Cina.\nIn una intervista il regista ha parlato sulla difficile realizzazione degli effetti visivi, proceduta senza sosta poco prima dell'uscita americana nel film.\nMolte sequenze sono state girate in stile ottocento, visto che il film \u00e8 ambientato in quei tempi. Per quanto riguarda Shangri-La il regista l'ha definita un'ambientazione molto complessa da visualizzare, con 100 inquadrature molto difficili.\nEffetti speciali.\nLa casa di produzione ha affidato gli effetti speciali alla Digital Domain e alla Rhythm &amp; Hues per le sequenze in 3D. La popolazione di Yeti che appaiono in aiuto della famiglia O'Connell sono stati interamente creati in 3D dalla Rhythm &amp; Hues.\nAlla Digital Domain, invece, \u00e8 stato dato il compito di ricreare al computer Jet Li in terracotta e la colossale battaglia finale dove il battaglione di non-morti guidato da Michelle Yeoh si batte con l'armata di terracotta. Gli ultimi 25 minuti di film contengono la met\u00e0 delle scene con effetti visivi: 400 inquadrature\nDistribuzione.\nIl film \u00e8 uscito nelle sale cinematografiche statunitensi il 1\u00ba agosto 2008, e il 26 settembre dello stesso anno in Italia.\nAccoglienza.\nIncassi.\nIl budget del film \u00e8 stato di 145 milioni di dollari.\nAlla sua uscita negli USA \u00e8 arrivato al primo posto incassando 16,5 milioni, battendo \"Il cavaliere oscuro\" (12 milioni di dollari). Durante i primi tre giorni di programmazione \u00e8 stato battuto dal Cavaliere Oscuro scendendo al secondo posto, arrivando a 42,4 milioni di dollari stimati, inferiori solo di un milione all'incasso della prima Mummia nel 1999. Al secondo weekend \u00e8 sceso alla terza posizione incassando la cifra di 16 milioni e arrivando a un totale di 70 milioni. A fine agosto il film ha raggiunto la cifra 93 milioni totali e 316 in tutto il mondo.\nAll'estero, durante i primi tre giorni di programmazione, ha incassato 60 milioni nei 28 mercati in cui \u00e8 uscito.\nIl film ha incassato in America 102.491.776 dollari, nel resto del mondo 298.636.863, con una media per sala superiore agli 11.000 dollari e in Italia circa 5.399.000 euro. Complessivamente il film ha ottenuto un ottimo incasso di 401.128.639 dollari, non riuscendo per\u00f2 a superare quello dei precedenti capitoli (415 e 433 milioni di dollari)."}
{"id": "1440074", "revid": "1971044", "url": "https://it.wikipedia.org/wiki?curid=1440074", "title": "Karen Black", "text": "Biografia.\nNacque a Park Ridge, Illinois, figlia di Norman Arthur Ziegler ed Elsie Mary Reif, scrittrice e vincitrice di diversi premi Pulitzer come creatrice di storie per l'infanzia. Il nonno paterno, Arthur Charles Ziegler, musicista classico, era stato primo violino alla Chicago Symphony Orchestra. Anche la sorella di Karen \u00e8 un'attrice, Gail Brown. Dalla sua biografia si evince che gli Ziegler provenivano dal sud della Germania, tra \"Neukirch\", frazione di Rottweil e Dautmergen nel circondario dello Zollernalb. La nonna era Marble Eleanore Larsen, di origini norvegesi.\nNel 1954 si iscrisse all'universit\u00e0 di Evanston, che frequent\u00f2 per due anni. In seguito si trasfer\u00ec a New York dove studi\u00f2 recitazione all'Actors Studio di Lee Strasberg e apparve in diversi allestimenti Off-Broadway. Debutt\u00f2 nel cinema nel 1959, all'et\u00e0 di 20 anni, con una particina nel film \"The Prime Time\". Nel 1965 fu acclamata la sua interpretazione a Broadway della pi\u00e8ce \"The Playroom\", mentre l'anno dopo ebbe il primo ruolo importante sul grande schermo nel film \"Buttati Bernardo!\" (1966) di Francis Ford Coppola, accanto a Geraldine Page. Dal 1967 fu spesso attiva anche in televisione come guest star in numerosi telefilm, tra cui \"La grande vallata\".\nNel 1969 fu consacrata grande star con il cult movie \"Easy Rider\", diretto e interpretato da Dennis Hopper, in cui interpret\u00f2 il ruolo della prostituta che assumeva LSD. Manifesto della controcultura del Sessantotto e della Nuova Hollywood, \"Easy Rider\" fu un grande successo di critica e pubblico e vinse numerosi premi. L'attrice biss\u00f2 il successo l'anno successivo con la pellicola \"Cinque pezzi facili\" (1970) accanto a Jack Nicholson. Per questo film ricevette una candidatura all'Oscar e vinse il Golden Globe come migliore attrice non protagonista.\nDopo altri film, tra cui il western \"Quattro tocchi di campana\" (1971), l'attrice fu nel cast de \"Il grande Gatsby\" (1974), con Robert Redford e Mia Farrow, film per il quale vinse il secondo Golden Globe come migliore attrice non protagonista. In \"Airport '75\" (1974), con Charlton Heston e molti altri grandi attori, la Black fu la protagonista femminile nel ruolo dell'hostess costretta a pilotare l'aereo dopo la morte dei piloti. L'anno successivo fu diretta da Robert Altman nel celeberrimo \"Nashville\" (1975), e da John Schlesinger ne \"Il giorno della locusta\" (1975). Nel 1976 fu la protagonista dell'ultimo film di Alfred Hitchcock, \"Complotto di famiglia\", e dell'horror \"Ballata macabra\" con Bette Davis e Oliver Reed.\nDopo numerosi altri film, tra cui \"Capricorn One\" (1977), fu di nuovo diretta da Altman in \"Jimmy Dean, Jimmy Dean\" (1982). In seguito, pur continuando a lavorare ancora molto sia per il cinema che per la Tv, Karen Black non tocc\u00f2 pi\u00f9 i vertici di popolarit\u00e0 e di consenso della critica di cui aveva goduto negli anni Settanta. I suoi ultimi tre film risalgono tutti al 2013, di cui due usciti postumi. La sua filmografia comprende un centinaio di film per il cinema e una novantina di produzioni televisive. Fu anche sceneggiatrice, cantante e autrice di canzoni. Nel maggio 2007 port\u00f2 per la prima volta in scena, in teatro, a Los Angeles, la pi\u00e8ce \"Missouri Waltz\", scritta da lei stessa.\nSi spos\u00f2 quattro volte: la prima nel 1955, all'et\u00e0 di 16 anni, con Charles Black, da cui prese il cognome d'arte che tenne anche dopo il divorzio, avvenuto nel 1962. Il secondo marito, dal 1973 al 1974, fu l'attore Robert Burton, con cui recit\u00f2 nel film televisivo \"Trilogia del terrore\" (1975). Nel 1975 spos\u00f2 l'attore e sceneggiatore L.M. Kit Carson da cui ebbe un figlio, Hunter, e da cui divorzi\u00f2 nel 1983. Il quarto e ultimo marito fu Stephen Eckelberry, sposato nel 1987. La coppia adott\u00f2 due bambine, Celine e Diane, e fu molto attiva nella Chiesa di Scientology.\nNel 2010 le fu diagnosticato un tumore all'apparato digerente; il marito Stephen Eckelberry scrisse sul blog dedicato all'attrice che la sua salute si era andata deteriorando \u00aba un ritmo allarmante\u00bb. Mor\u00ec nel 2013, all'et\u00e0 di 74 anni; la notizia venne diffusa via Facebook dallo stesso marito.\nDoppiatrici italiane.\nNelle versioni in italiano dei suoi film, Karen Black \u00e8 stata doppiata da:"}
{"id": "1440079", "revid": "767487", "url": "https://it.wikipedia.org/wiki?curid=1440079", "title": "Phenomenon (film)", "text": "Phenomenon \u00e8 un film drammatico del 1996 di Jon Turteltaub. I suoi contenuti spaziano fra il genere della commedia romantica e quello del cinema fantastico.\nTrama.\nGeorge Malley, meccanico nonch\u00e9 \"bravo ragazzo\" di un'immaginaria cittadina della California, Harmon, la sera del suo 37\u00ba compleanno vede delle intense luci cangianti provenire dal cielo; subito dopo si ritrova disteso per terra, stordito e incapace di chiarirsi cosa sia successo. Da quel momento in avanti, diviene una sorta di \"genio\" universale estremamente brillante, acquisendo inoltre delle capacit\u00e0 straordinarie come la telecinesi e perdendo il bisogno di dormire.\nIn un primo tempo, gli abitanti di Harmon sono intrigati ed eccitati da questa trasformazione. In seguito, per\u00f2, queste nuove doti portano progressivamente George in una condizione di isolamento a causa della paura e del sospetto che cominciano inevitabilmente a generare. Le cose si complicano quando George decifra per gioco un messaggio in codice del governo statunitense sospendendone al contempo un importante programma militare, azione che porta rapidamente al suo arresto da parte dell'FBI.\nGeorge viene rilasciato, ma al Prof. Ringold, un docente universitario che lo aveva in precedenza contattato, viene ingiunto di non avere in nessun modo rapporti con lui, in quanto ritenuto soggetto pericoloso per gli affari governativi, che avevano dei loro progetti in corso proprio all'interno dell'ateneo del professor Ringold. Di conseguenza, George, l'ex \"uomo-qualsiasi\", scoraggiato dall'improvvisa mancanza di interesse mostratagli dal professore, non ha pi\u00f9 nessuno con cui condividere le stupefacenti idee e scoperte che accumula in continuazione, e la frustrazione derivante da questa situazione lo porta rapidamente sull'orlo di una crisi nervosa.\nIl genio organizza quindi una conferenza ad una fiera del libro nel tentativo di poter esprimere il proprio pensiero, ma viene assalito dalla folla fino a che non sviene sul pavimento con una nuova visione di luci. Pi\u00f9 tardi, in ospedale, gli comunicano che le sue nuove qualit\u00e0, cos\u00ec come le sue strane visioni, sono frutto di un caso unico di tumore cerebrale molto esteso che, non si sa in quale maniera, ha ottimizzato al massimo grado possibile tutte le funzionalit\u00e0 del suo cervello nelle aree colpite (mantenendo, per\u00f2, il suo carattere letale).\nLa notizia raggiunger\u00e0 un esponente del mondo scientifico, un neurochirurgo, che tuttavia si dimostrer\u00e0 interessato soltanto al fenomeno come tale e non al lato umano della cosa (quest'ultimo \u00e8 uno dei temi centrali del film). George rifiuta l'operazione esplorativa a scopi scientifici che gli \u00e8 stata proposta, e fugge dall'ospedale per andare a casa di Lace Pennamin, di cui \u00e8 innamorato.\nParallelamente alle vicende citate si sviluppa infatti la storia d'amore tra George e Lace Pennamin (quest'ultima sosterr\u00e0 il protagonista fino alla fine), e viene dato risalto alla profonda amicizia esistente tra lo stesso George e i concittadini Nate Pope e Doc Brunder, che lo difenderanno a spada tratta contro le malelingue e che porteranno infine gli altri abitanti di Harmon a comprendere il valore positivo di ci\u00f2 che \u00e8 accaduto al meccanico.\nQuest'ultimo morir\u00e0 senza nessuna avvisaglia a parte le sue stesse sensazioni degli ultimi minuti, a fianco di Lace, e, per quest'ultima cosa, la sua si dimostra essere una morte felice.\nIl film si conclude con la festa del 38\u00ba compleanno del protagonista, da lui mai vissuto, in cui il suo paese si riunisce per commemorarlo, con una visione generale del bene che, direttamente o indirettamente, George ha portato ad esso.\nAccoglienza.\nDal punto di vista della critica il film ha ricevuto recensioni miste; il sito Rotten Tomatoes conta un 50% di recensioni positive.\nSono state spesso rimarcate dalla stampa inglese delle similitudini esistenti tra le parole e le azioni del personaggio di George Malley e le tesi propagandate dalla Chiesa di Scientology, di cui John Travolta era all'epoca un membro convinto e un fervente sostenitore.\nIl film, comunque, fu un successo di botteghino, avendo incassato pi\u00f9 di 16 000 000 di dollari nel suo primo weekend, giungendo in tal modo in terza posizione, per poi salire in seconda posizione. Il suo incasso finale \u00e8 stato di 104 636 382 dollari negli Stati Uniti e di 47 400 000 dollari nel resto del mondo, per un totale di circa 152 000 000 di dollari.\nLa scena in cui George Malley chiede a Lace Pennamin \"Hey, would you, uh, love me for the rest of my life?\" (\"Mi amerai per il resto della mia vita?\") e la donna risponde \"No, I'm gonna love you for the rest of mine\" (\"No, ti amer\u00f2 per il resto della mia\"), ha ispirato uno dei singoli di Trace Adkins del 1997, \"The Rest of Mine\".\nPremi e nomine.\nTravolta e Whitaker vinsero entrambi un Blockbuster Entertainment Award per le loro performance nel 1997. Inoltre Whitaker ricevette un Image Award. Nello stesso anno il film fu nominato per il Saturn Award. Travolta fu nominato per un MTV Movie Award per il \"Miglior bacio\", insieme con Kyra Sedgwick. Eric Clapton ha vinto, per la sua canzone \"Change the World\", un ASCAP Award e un BMI Film &amp; TV Award. Thomas Newman ha ricevuto anche lui un BMI Film &amp; TV Award per la musica.\nMusiche.\nLa canzone della fine del film, \"Change The World\", \u00e8 un brano del musicista Eric Clapton.\nLa colonna sonora include altri noti brani rock, fra cui \"cover\" delle canzoni \"Crazy Love\" di Van Morrison e \"Have A Little Faith In me\" di John Hiatt.\nPhenomenon II.\nIl 1\u00ba novembre 2003 fu trasmesso in televisione un film intitolato \"Phenomenon II\" dalla ABC Network. Il film \u00e8 stato diretto da Ken Olin, con attori Terry O'Quinn, Jill Clayburgh e Christopher Shyer nel ruolo di George Malley. Sebbene fu pensato per essere un sequel di Phenomenon, \"Phenomenon II\" \u00e8 un remake parziale del primo film, riprendente essenzialmente la trama di quest'ultimo aggiungendo per\u00f2 dei nuovi personaggi e introducendo una sottotrama che coinvolge la National Security Agency. Il finale aperto del film suggerisce che quest'ultimo serviva come episodio pilota di una nuova serie TV mai realizzata."}
{"id": "1440081", "revid": "287204", "url": "https://it.wikipedia.org/wiki?curid=1440081", "title": "Scorteni", "text": ""}
{"id": "1440082", "revid": "74801", "url": "https://it.wikipedia.org/wiki?curid=1440082", "title": "Aberdare", "text": "Aberdare, in gallese Aberd\u00e2r ( abitanti nel 2001), \u00e8 una comunit\u00e0 del Galles, nel distretto di contea di Rhondda Cynon Taf e, fino al 1996, facente parte della contea storica di Mid Glamorgan.\n\u00c8 situata sul fiume Cynon, 35 km a nord-ovest di Cardiff.\nStoria ed economia.\nFino al XIX secolo era solo un villaggio di agricoltori ma gi\u00e0 dai primi dell'Ottocento l'industria dell'estrazione del carbone ebbe un rapido sviluppo, l'estrazione del carbone pass\u00f2 dalle tonnellate del 1844, alle tonnellate del 1850.\nDopo la seconda guerra mondiale vi fu un rapido declino dell'industria estrattiva, le ultime due piccole miniere di carbone che rimasero operative furono Aberaman e Fforchama, finch\u00e9 anche queste due furono chiuse in modo definitivo, rispettivamente, nel 1962 e nel 1965.\nOggi la citt\u00e0 rimane comunque un centro industriale ma che si \u00e8 riconvertito verso altri settori, nonostante ci\u00f2 prosegue il lento ed inarrestabile declino demografico dovuto alla crisi del settore industriale.\nAttivit\u00e0 economiche: estrazione del carbone; industrie elettrotecniche, siderurgiche, della gomma."}
{"id": "1440085", "revid": "919135", "url": "https://it.wikipedia.org/wiki?curid=1440085", "title": "Estensione di Galois", "text": "In matematica, un'estensione di Galois \u00e8 un'estensione algebrica formula_1 che soddisfa le condizioni descritte qui sotto. Il senso \u00e8 che un'estensione di Galois ha un gruppo di Galois e obbedisce al \nteorema fondamentale della teoria di Galois. La teoria di Galois si occupa essenzialmente dello studio delle estensioni di Galois.\nDefinizione.\nL'estensione formula_1 si dice \"di Galois\" se il campo fisso del gruppo formula_3 degli formula_4-automorfismi di formula_5 \u00e8 esattamente il campo di base formula_4, in questo caso il gruppo formula_3 \u00e8 detto gruppo di Galois e si indica con formula_8.\nUn risultato di Emil Artin permette di costruire estensioni di Galois nel modo seguente. Se formula_5 \u00e8 un campo assegnato e formula_10 \u00e8 un gruppo finito di automorfismi di formula_5, allora formula_1 \u00e8 un'estensione di Galois, e formula_4 \u00e8 il campo fisso di formula_10.\nCaratterizzazione delle estensioni di Galois.\nUn importante teorema di Emil Artin asserisce che un'estensione finita formula_1 \u00e8 di Galois se, e solo se sussiste una delle seguenti condizioni equivalenti: \nSe si toglie la richiesta della finitezza dell'estensione formula_1 tale risultato si generalizza e si ha che formula_1 \u00e8 di Galois se e solo se sussiste una delle seguenti condizioni equivalenti: "}
{"id": "1440087", "revid": "256896", "url": "https://it.wikipedia.org/wiki?curid=1440087", "title": "Compagnia dei sacerdoti di san Sulpizio", "text": ""}
{"id": "1440090", "revid": "1718925", "url": "https://it.wikipedia.org/wiki?curid=1440090", "title": "Giorgio Bonino", "text": "Biografia.\nDiplomatosi nel 1982 presso la Scuola d'arte drammatica Paolo Grassi, svolge un'intensa attivit\u00e0 teatrale lavorando con registi quali Luca Ronconi.\n\u00c8 tuttavia maggiormente noto per il suo lavoro nel mondo del doppiaggio, soprattutto di anime: ha prestato la sua voce a Radish in \"Dragon Ball Z\", al Soldato Semplice Tamama in \"Keroro\", a Grifis nella prima serie di \"Berserk\" e ad Echo Villan in \"Nadia - Il mistero della pietra azzurra\" (2006). Inoltre, ha doppiato anche Dan del cartone animato \"Tex Avery Show\".\nCome attore ha lavorato nella soap opera \"Vivere\" nel 2003 nel ruolo di Renato De Luca, mentre negli ultimi mesi del 2008 e dalla fine dell'estate 2009 appare nella soap opera \"CentoVetrine\" nel ruolo di Enrico Borsari."}
{"id": "1440095", "revid": "119792477", "url": "https://it.wikipedia.org/wiki?curid=1440095", "title": "Mario Cavatore", "text": " \nBiografia.\nMario Cavatore vive a Cuneo. Dopo aver svolto diversi lavori, ha esordito come scrittore nel 2003, all'et\u00e0 di 56 anni, con il romanzo \"Il seminatore\" per la casa editrice Einaudi, una storia che si svolge durante la pulizia etnica nei confronti degli zingari in Svizzera alla vigilia della Seconda guerra mondiale. Nel 2007 \u00e8 uscito il suo secondo romanzo, L'africano, ambientato, a capitoli alterni, in Ruanda e in Belgio, con, in sottofondo, il genocidio dei Tutsi da parte degli Hutu.\nMario Cavatore \u00e8 morto il 14 giugno 2018.\nFriend of Gianmaria Testa"}
{"id": "1440099", "revid": "1829756", "url": "https://it.wikipedia.org/wiki?curid=1440099", "title": "Radio Popolare Roma", "text": "Radio Popolare Roma \u00e8 stata un'emittente radiofonica d'informazione indipendente.\nL'emittente si poteva ascoltare a Roma e in alcuni comuni limitrofi sulla frequenza . Radio Popolare Roma, che nacque dall'esperienza di Radio BBS, era collegata al circuito Popolare Network, la pi\u00f9 grande syndication italiana di radio indipendenti. Dopo una crisi nata alla fine del 2012 la radio continu\u00f2 a diffondere il segnale di Radio Articolo 1 fino a giugno 2018, quando la frequenza fu definitivamente riassegnata a Radio News 24. Il sito web della radio era www.radiopopolareroma.it.\nDirette speciali.\nLa prima diretta in esterna di Radio Popolare Roma \u00e8 stata realizzata il 24 novembre 2007 in occasione della manifestazione nazionale contro la violenza sulle donne a piazza Navona."}
{"id": "1440102", "revid": "53251", "url": "https://it.wikipedia.org/wiki?curid=1440102", "title": "Numero \u05d1", "text": ""}
{"id": "1440106", "revid": "287204", "url": "https://it.wikipedia.org/wiki?curid=1440106", "title": "Rogvi Jacobsen", "text": ""}
{"id": "1440108", "revid": "56620", "url": "https://it.wikipedia.org/wiki?curid=1440108", "title": "Ugo d'Alessio", "text": ""}
{"id": "1440118", "revid": "709565", "url": "https://it.wikipedia.org/wiki?curid=1440118", "title": "Polochon", "text": "Polochon \u00e8 una serie televisiva a disegni animati realizzata nel 1989 dalla Image et cie e prodotta dal canale belga Odec Kid Cartoons; si compone di 26 episodi di 13 minuti.\nSinossi.\nPolochon e M\u00e9lodie vanno a trascorrere le vacanze in casa dei loro nonni. Qui fanno nuove amicizie, fra cui Fred, un tipo pestifero ma dal grande cuore, innamorato di M\u00e9lodie. Polochon \u00e8 in rivalit\u00e0 con lui, e possiede un asso nella manica: Onyx, un essere magico, appare al suo richiamo, pronto a giocare con lui e ad esaudire i suoi desideri... ma soltanto uno al giorno. Le vacanze si fanno via pi\u00f9 movimentate, con le stramberie di Onyx, gli animali parlanti, e le furberie di Polochon."}
{"id": "1440119", "revid": "122538547", "url": "https://it.wikipedia.org/wiki?curid=1440119", "title": "Abha", "text": "Abha \u00e8 una citt\u00e0 dell'Arabia Saudita, capoluogo dell\"Asir. Secondo il censimento del 2006 contava oltre 450.000 abitanti, sorge a 2.200 metri di altitudine sulla riva sinistra del fiume Abha a circa 40\u00a0km di distanza dalle coste del Mar Rosso, in una conca cinta di bastioni rocciosi dominati da fortificazioni risalenti al periodo della dominazione turca nel cuore del Parco nazionale dell'Asir.\nLa citt\u00e0 \u00e8, grazie al clima favorevole, importante meta turistica interna: per questo la citt\u00e0 ha avuto una grande espansione demografica che l'ha portata dall'essere un piccolo villaggio di allevatori con appena 25.000 abitanti ad essere oggi una citt\u00e0 dall'aspetto moderno e dotata di un aeroporto nazionale voluta dal governo saudita che ne ha voluto fare un centro del divertimento e sede di importanti eventi culturali.\nIn estate si tiene il Festival di Abha, importante rassegna musicale di cantanti arabi che attira migliaia di appassionati."}
{"id": "1440123", "revid": "1305772", "url": "https://it.wikipedia.org/wiki?curid=1440123", "title": "Pompeo della Cesa", "text": "Biografia.\nUno dei pi\u00f9 abili armorari milanesi della seconda met\u00e0 del XVI secolo, realizz\u00f2 numerose armature e \"guarniture\", ossia un insieme omogeneo di pezzi intercambiabili, che potevano cos\u00ec trasformare, sostituendo o aggiungendo pezzi supplementari, un'armatura \"da piede\" in \"armatura da cavallo\" o in \"Armatura da giostra\".\nOper\u00f2 proficuamente, realizzando capolavori dell'arte armiera, per le numerose corti italiane ed europee dell'epoca, tra le quali i Farnese del Ducato di Parma e Piacenza e i Savoia, raggiungendo una considerevole fama e fortuna.\nIl suo stile decorativo si divide in due fasi: la prima \u00e8 caratterizzato da bande incise, solitamente brunite e dorate, interamente decorate con elementi fitomorfi o grotteschi e simboli allegorici; la seconda, caratteristica del suo periodo pi\u00f9 tardo (ossia verso la fine del XVI secolo), si presenta a decorazione completa a maglie decorate, evocante le stoffe in voga tra la fine del Cinquecento e l'inizio del Seicento.\nNumerose sono le opere rimaste: fra le pi\u00f9 importanti, la ricca collezione di parti di armatura e guarnitura conservati presso l'Armeria Reale di Torino, tra cui un petto e parti di una guarnitura appartenuti a Carlo Emanuele I di Savoia. Un elmetto da barriera, appartenuto al duca Vincenzo I Gonzaga, \u00e8 conservato presso il Museo Poldi Pezzoli di Milano."}
{"id": "1440124", "revid": "287204", "url": "https://it.wikipedia.org/wiki?curid=1440124", "title": "Valea Seaca", "text": ""}
{"id": "1440125", "revid": "75421", "url": "https://it.wikipedia.org/wiki?curid=1440125", "title": "NeXTStep", "text": ""}
{"id": "1440129", "revid": "6923", "url": "https://it.wikipedia.org/wiki?curid=1440129", "title": "Jean-Jacques Olier", "text": "Biografia.\nJean-Jacques Olier de Verneuil nacque a Parigi il 20 settembre 1608 in una nobile famiglia appartenente all'alta magistratura. Dopo gli studi di teologia in Sorbona, matur\u00f2 la vocazione religiosa sotto la guida spirituale di san Vincenzo de' Paoli, e venne ordinato sacerdote il 21 maggio del 1633.\nDopo aver predicato per qualche tempo le missioni popolari in Alvernia, nel 1641 fond\u00f2 a Vaugirard un seminario destinato alla formazione sacerdotale della giovent\u00f9: quando, nel 1642, Olier venne nominato parroco di Saint-Sulpice, la sede del suo istituto fu trasferita nei pressi della parrocchia, dove diede vita ad una compagnia di sacerdoti (detta \"di Saint-Sulpice\") destinata alla direzione dei seminari.\nNel 1652 lasci\u00f2 il ministero pastorale per motivi di salute, pur mantenendo la direzione del seminario parigino. Mor\u00ec a Parigi il 2 aprile 1657. Fu autore di numerosi scritti spirituali e mistici."}
{"id": "1440132", "revid": "123346145", "url": "https://it.wikipedia.org/wiki?curid=1440132", "title": "Antonio Ravel", "text": "\u00c8 stato tra i fondatori della testata giornalistica regionale Rai della Campania; fu il primo a condurne l'edizione televisiva, oltre ad esserne stato caporedattore per oltre venti anni. Successivamente fu inviato di \"Tutto il calcio minuto per minuto\" e de \"La Domenica Sportiva\", curando le radiocronache delle partite interne del e dell'. \nTerminata la carriera giornalistica in RAI, entr\u00f2 a far parte dell'ufficio stampa del Policlinico Federico II di Napoli."}
{"id": "1440133", "revid": "117271181", "url": "https://it.wikipedia.org/wiki?curid=1440133", "title": "San Fortunato della Collina", "text": "San Fortunato della Collina \u00e8 una frazione del comune di Perugia (PG).\nIl paese, con 975 abitanti, si trova lungo la strada statale collinare \"Marscianese\" che unisce Perugia a Marsciano. Si trova a circa 7\u00a0km a sud del capoluogo e a 300 , sul crinale della collina che separa la valle del Tevere dalla piccola valle solcata dal torrente Genna.\nStoria.\nLa strada collinare venne tracciata nel XII secolo e lungo di essa furono costruite delle piccole fortificazioni collinari dipendenti dal contado di Porta San Pietro, di cui San Fortunato \u00e8 un esempio.\nDapprima costruito come semplice \"villa\" (fine XIII secolo), venne dotato di mura dal Consiglio di Perugia nel 1311 (per proteggerlo dai tuderti), tanto che nel 1380 \u00e8 elencato come castello. Nel 1416 venne assediato dalle soldatesche di Braccio da Montone, che lo saccheggiano e danneggiano. Nel 1512 \u00e8 invece la volta dell'esercito del Duca d'Urbino, che lo d\u00e0 alle fiamme.\nEconomia.\nIl territorio ha un forte sviluppo agricolo, con vaste coltivazioni di mais e vite. In particolare, la produzione di vini \u00e8 ben rappresentata dalle cantine Bellucci, che hanno raggiunto un discreto successo commerciale a livello nazionale.\n\u00c8 presente anche l'allevamento, in particolare di ovini e bovini.\nEventi e manifestazioni.\nPresepe vivente, rappresentato dal 1986 fino al 2011 nell'area del borgo medievale, durante le festivit\u00e0 Natalizie, con figuranti in costume e scene di vita quotidiana d'epoca.\nDal 1981, ogni anno nella prima settimana del mese di giugno si svolge la sagra paesana, intitolata fino al 2014: \"Sagra del bel vedere e del buon mangiare\". Dal 2015 la sagra viene rinominata: \"Sagra del piccione in carrozza.\" "}
{"id": "1440134", "revid": "767487", "url": "https://it.wikipedia.org/wiki?curid=1440134", "title": "Alexander von Middendorf", "text": "Middendorff nacque a San Pietroburgo, dove ricevette la sua prima educazione. In seguito studi\u00f2 medicina all'universit\u00e0 di Tartu, laureandosi nel 1837. Intraprese altri studi a Berlino, Erlangen, Vienna e Breslavia. Nel 1839 divenne Professore Assistente di Zoologia a Kiev. Poco dopo prese parte alla spedizione di Karl Ernst von Baer sulla penisola di Kola.\nDal 1843 al 1845 viaggi\u00f2 attraverso la penisola del Tajmyr per conto dell'Accademia delle Scienze di San Pietroburgo. Pubblic\u00f2 le sue scoperte in \"Reise in den \u00e4ussersten Norden und Osten Sibiriens\" (Viaggi nell'estremo nord ed est della Siberia; 1848-75), che comprendono considerazioni degli effetti del permafrost sulla diffusione di animali e piante. Scrisse anche \"Die Isepiptesen Russlands\" (1855), un trattato sulle migrazioni degli uccelli in Russia, ed una monografia sui molluschi, \"Beitr\u00e4ge zu einer Malacozoologia Rossica\" (1848-9), in cui coni\u00f2 il termine radula.\nMor\u00ec a Hellenurme in Livonia, nell'attuale Valgamaa, in Estonia.\nLa locustella di Middendorff, il capo Middendorff (Novaja Zemlja), l'orso kodiak e il golfo di Middendorff (penisola del Tajmyr) commemorano il suo nome."}
{"id": "1440136", "revid": "92719", "url": "https://it.wikipedia.org/wiki?curid=1440136", "title": "Penisola di Taimyr", "text": ""}
{"id": "1440137", "revid": "322321", "url": "https://it.wikipedia.org/wiki?curid=1440137", "title": "Francesco Barberini (cardinale 1623)", "text": "Biografia.\nInfanzia ed educazione.\nNacque a Firenze il 23 settembre 1597 da Carlo Barberini e Costanza Magalotti e si laure\u00f2 \"in utroque iure\" all'Universit\u00e0 di Pisa nel 1623.\nCarriera ecclesiastica.\nPapa Urbano VIII (suo zio) lo elev\u00f2 al rango di cardinale nel concistoro del 2 ottobre 1623 e ricevette il titolo di Sant'Onofrio, diaconia \"pro illa vice\" il 20 novembre dello stesso anno; divenne governatore di Fermo, carica che tenne dal 1623 al 1644. Fino alla nomina del cardinale Pietro Maria Borghese \u00e8 stato il porporato italiano pi\u00f9 giovane.\nFu prefetto del Tribunale della Segnatura Apostolica dal 13 ottobre 1623 al 18 marzo 1628 e governatore di Tivoli dal 9 maggio 1624 al 1632. Acquist\u00f2 il manoscritto dello storico tiburtino Antonio del Re, dedicato alle antichit\u00e0 tiburtine, inserendolo nella sua ricca biblioteca di Palazzo Barberini.\nIl 13 novembre 1624 opt\u00f2 per la diaconia di Sant'Agata alla Suburra. Fu nominato arciprete della Basilica Vaticana nel 1625 e bibliotecario di Santa Romana Chiesa dal 1\u00ba luglio 1626 fino al 13 dicembre 1633.\nNel 1625 acquist\u00f2 da Nicolas-Claude Fabri de Peiresc l'Avorio Barberini.\nNel 1627 fu nominato abate commendatario di Grottaferrata e Farfa, nel 1629 arciprete della Basilica Liberiana. Sempre nel 1627 accolse Luca Olstenio, che nel 1636 divenne suo bibliotecario.\nNel 1630 fu nominato dallo zio, papa Urbano VIII, prefetto della Congregazione della Sanit\u00e0, poi vice-cancelliere di Santa Romana Chiesa, carica che tenne dal 24 novembre 1632 fino alla morte; lo stesso giorno opt\u00f2 per il titolo di San Lorenzo in Damaso, diaconia \"pro illa vice\".\nIl 14 novembre 1644 opt\u00f2 per l'ordine dei preti e mantenne il titolo di San Lorenzo in Damaso; il 23 ottobre 1645 opt\u00f2 per l'ordine dei vescovi ed ebbe la sede suburbicaria di Sabina, mantenendo il titolo di San Lorenzo in Damaso. Il 5 novembre dello stesso anno fu ordinato vescovo dal cardinale Girolamo Colonna, assistito da Giovan Battista Scannarolli vescovo di Sidon e da Bernardino Panicola, vescovo di Ravello e Scala.\nL'11 ottobre 1666 opt\u00f2 per le sedi suburbicarie di Ostia e Velletri, sempre mantenendo il titolo di San Lorenzo in Damaso.\nUltimi anni e morte.\nDecano del Sacro Collegio dei Cardinali, mor\u00ec a Roma il 10 dicembre 1679 all'et\u00e0 di 82 anni e fu sepolto nella Basilica di San Pietro.\nOpere.\nBarberini fu un appassionato umanista e un cultore di storia ecclesiastica e riun\u00ec intorno\u00a0a s\u00e9 un folto circolo\u00a0di eruditi. Oltre ai numerosi scritti e alle composizioni poetiche in latino, rimasti inediti, fu autore della prima traduzione italiana dei \"Ricordi\" di Marco Aurelio, stampata a Roma senza il nome dell'autore nel 1675, con le varianti del testo originale tratte dal \"Codex Vaticanus Graecus 1950\", l\u2019unico manoscritto completo dell'opera dell'imperatore, che allora si trovava ancora nella biblioteca dell'abate Stefano Gradi.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1440139", "revid": "92719", "url": "https://it.wikipedia.org/wiki?curid=1440139", "title": "Novaya Zemlya", "text": ""}
{"id": "1440143", "revid": "325224", "url": "https://it.wikipedia.org/wiki?curid=1440143", "title": "Luis Moreno-Ocampo", "text": "Dal 2003 al 2012 \u00e8 stato il primo Procuratore capo della Corte penale internazionale. \nIl suo compito principale era quello di ricevere le denunce di crimini contro l'umanit\u00e0, e sostenere l'accusa contro i colpevoli davanti alla Corte. \nBiografia.\nSi \u00e8 laureato in Giurisprudenza all'Universit\u00e0 di Buenos Aires, nel 1978. \nTra il 1980 ed il 1984 \u00e8 stato assistente del procuratore generale della Repubblica Argentina, prima di guadagnarsi una reputazione per l'attivit\u00e0 di procuratore presso la Commissione nazionale per le persone scomparse (\"desaparecidos\"), prestata presso il giudizio alla Giunta del 1985; processo condotto contro nove membri della giunta militare (compresi i capi di Stato), che avevano retto l'Argentina nel corso del cosiddetto \"Processo di riorganizzazione nazionale\" tra il 1976 ed il 1983. \n\u00c8 stato il primo grande processo contro dei comandanti militari per omicidi di massa successivo al processo di Norimberga.\nIn seguito, ha acquisito la fama di essere un brillante e pungente procuratore contro gli imputati, in particolare nel caso contro l'alto comando di polizia di Buenos Aires (compreso il generale Ramon Camps), per gravi crimini contro i diritti umani.\n\u00c8 stato inoltre parte del gruppo che ha inviato alla California la richiesta di estradizione del generale Guillermo Suarez Mason, che ha retto l'accusa contro i leader di due tentativi di \"golpe\" nel 1987 e nel 1990 (noto come \"carapintadas\"), e ha diretto l'accusa per inosservanza dei doveri militari contro l'Alto comando militare Argentino nella Guerra delle Malvine (o Falkland).\nNel 1992 ha lasciato il proprio ufficio alla Corte suprema Argentina, e ha avviato uno studio di professionisti per la lotta alla corruzione, per le cause penali e per la difesa dei diritti umani. \nAl tempo stesso, \u00e8 stato nominato professore associato di diritto penale presso la Facolt\u00e0 di Giurisprudenza dell'Universit\u00e0 di Buenos Aires, una posizione che ha mantenuto fino ad oggi. \nEgli \u00e8 stato anche \"visiting professor\" presso le Universit\u00e0 di Stanford e Harvard. \nHa inoltre collaborato con la Conferenza latinoamericana sulla trasparenza Internazionale.\nIl 16 giugno 2003 ha assunto l'incarico di Procuratore capo del Tribunale penale internazionale, dopo essere stato eletto all'unanimit\u00e0 da oltre 70 paesi.\nDurante il suo mandato ha condotto delle indagini sugli abusi commessi da parte dell'Esercito di Resistenza del Signore (Lord's Resistance Army) di Joseph Kony in Uganda, nella regione sudanese del Darfur e nella Repubblica Democratica del Congo, successivamente alla pace che si \u00e8 conclusa al termine della guerra del Congo. Nel 2007 ha preso parte al documentario \"Darfur Now\". Viene intervistato nel documentario Koney 2012\nNel 2012 il suo posto \u00e8 stato preso da Fatou Bensouda."}
{"id": "1440148", "revid": "287204", "url": "https://it.wikipedia.org/wiki?curid=1440148", "title": "La letteratura americana e altri saggi", "text": "La letteratura americana e altri saggi \u00e8 un'antologia dello scrittore Cesare Pavese, che raccoglie tutti i saggi e gli articoli scritti tra il 1930 e il 1950. Il volume, preparato dallo stesso Pavese, venne pubblicato postumo nel 1951 da Einaudi con la prefazione di Italo Calvino.\nL'opera.\nIl libro \u00e8 suddiviso in tre parti con una Appendice tra la prima e la seconda.\nI parte: Scoperta dell'America.\nLa prima parte, intitolata \"Scoperta dell'America\", riporta saggi su Sinclair Lewis, Sherwood Anderson, Edgar Lee Masters, Herman Melville, O. Henry, John Dos Passos, Theodore Dreiser, Walt Withman, William Faulkner, Gertrude Stein, Francis Otto Matthiessen, Richard Wright; si conclude con un articolo pubblicato su L'Unit\u00e0 di Torino il 3 agosto 1947 intitolato \"Ieri e oggi\" sulla scoperta della letteratura americana.\nL'idea dell'America \u00abbarbarica e innocente\u00bb, primordiale e selvaggia, anti-accademica e nata dal nulla, che si era fatto Pavese - come anche i coevi Elio Vittorini ed Emilio Cecchi - fu un abbaglio: all'epoca non esistevano gli studi di americanistica, ma i miti e le leggende americane, a parte il piccolo cabottaggio del folklore locale, erano tutte di derivazione europea, in mancanza di un Medioevo. Le prime colonie del \"Nuovo mondo\" - Massachusetts, Connecticut, Rhode Island - erano la gemmazione coltissima del progetto intrapreso in Inghilterra nel XVI secolo dai grandi dottori dell'anima dell'Universit\u00e0 di Cambridge; da questo terreno in soli 5 anni - dal 1850 al 1855 - ebbe luogo la fioritura dei capolavori di Hawthorne, Melville, Emerson, Thoreau, Whitman, che va sotto il nome di \"American Renaissance\". Essi furono il punto di arrivo, e non di partenza, di una tradizione ininterrotta.\nAppendice: Scrittori inglesi.\nL'Appendice \u00e8 dedicata agli \"Scrittori inglesi\" e tratta del romanzo Fortune e sfortune della famosa Moll Flanders di Daniel Defoe, del David Copperfield di Charles Dickens, del Mare del Sud di Joseph Conrad e per ultimo una panoramica delle opere dello scrittore per il centenario della nascita di Robert L. Stevenson.\nII parte: Letteratura e societ\u00e0.\nLa seconda parte, dal titolo \"Letteratura e Societ\u00e0\" \u00e8 composta da quindici saggi di carattere generale: \"Ritorno all'uomo\", \"Leggere\", \"Il fascismo e gli intellettuali\", \"Di una nuova letteratura\", \"L'influsso degli eventi\", \"Dialogo col compagno\" (I. Il compagno, II. Le parole, III. Pieretto, IV. Paesi tuoi), \"Dove batte la storia\", \"\"Guerriglia nei Castelli romani\",\" \"\"Il sentiero dei nidi di ragno\",\" \"Hanno ragione i letterati\", \"L'umanesimo non \u00e8 una poltrona\", \"Cultura democrazia e cultura americana\", \"Non ci sono generazioni perdute\" e \"Intervista alla radio\".\nTerza parte: Il mito.\nLa terza parte tratta del mito e contiene tredici saggi: \"Del mito\", \"Del simbolo e d'altro\", \"Stato di Grazia\", \"L'adolescenza\", \"Mal di mestiere\", \"La selva\", \"Raccontare \u00e8 come ballare\", \"Poesia \u00e8 libert\u00e0\", \"Raccontare \u00e8 monotono\", \"La poetica del destino\", \"Il mito\", \"Discussioni etnologiche\", \"Due poetiche\", L'arte di maturare."}
{"id": "1440150", "revid": "642594", "url": "https://it.wikipedia.org/wiki?curid=1440150", "title": "AdunanzA", "text": ""}
{"id": "1440151", "revid": "642594", "url": "https://it.wikipedia.org/wiki?curid=1440151", "title": "Adunanza", "text": ""}
{"id": "1440152", "revid": "207432", "url": "https://it.wikipedia.org/wiki?curid=1440152", "title": "M247", "text": ""}
{"id": "1440155", "revid": "122952086", "url": "https://it.wikipedia.org/wiki?curid=1440155", "title": "Chattiano", "text": " \nNella scala dei tempi geologici, il Chattiano (in precedenza noto anche come \"Chickasawhayano\" oppure \"Oligocene superiore\") \u00e8 il secondo e ultimo dei due piani o stadi stratigrafici in cui \u00e8 suddiviso l'Oligocene.Copre il periodo compreso tra 28,4 \u00b1 0,1 milioni di anni fa (Ma) e 23,03 milioni di anni fa.\n\u00c8 preceduto dal Rupeliano e seguito dall'Aquitaniano, il primo piano della successiva epoca del Miocene e del periodo Neogene.\nEtimologia.\nIl nome Chattiano deriva da quello dell'antica trib\u00f9 tedesca dei Chatti, stanziata presso la citt\u00e0 di Kassel, ai tempi dell'imperatore romano Adriano.\nIl piano Chattiano fu introdotto nella letteratura scientifica dal paleontologo austriaco Theodor Fuchs nel 1894.\nDefinizioni stratigrafiche e GSSP.\nLa base del Chattiano \u00e8 data dall'estinzione dei foraminiferi del genere \"Chiloguembelina\", che \u00e8 anche la base della zona di foraminiferi P21b.\nIl limite superiore del Chattiano, nonch\u00e9 base del successivo Aquitaniano, il primo piano dell'epoca Miocene e del periodo Neogene, \u00e8 fissato dalla prima comparsa dei foraminiferi della specie \"Paragloborotalia kugleri\", dall'estinzione del nanoplancton calcareo della specie \"Reticulofenestra bisecta\" (che forma anche la base della biozona nanoplanctonica NN1) e dalla base della cronozona magnetica C6Cn.2n.\nGSSP.\nIl GSSP, il profilo stratigrafico di riferimento della Commissione Internazionale di Stratigrafia, non \u00e8 ancora stato fissato al 2010.\nEventi significativi.\nIntorno ai 27 milioni di anni fa si ha, in Africa, la presunta comparsa del \"genus\" di protoscimmie antropomorfe detto Proconsul, con resti fossili ritrovati da Louis Leakey a Rusinga Island nel Lago Victoria, in Kenya. Sono gli antenati delle scimmie antropomorfe propriamente dette, e coloro che probabilmente separano la sottofamiglia degli Hominidae (alla quale appartiene l'uomo) da quella degli Ilobatidi (gibboni). I proconsul in linea diretta sono probabilmente gli antenati dell'Afropithecus turkanensis (antenato dell'uomo attraverso il Kenyapithecus, poi Sahelanthropus tchadensis, poi Ardipithecus kadabba, Ardipithecus ramidus, Australopithecus afarensis, e probabilmente anche del Pliopithecus (antenato dell'Oreopithecus)."}
{"id": "1440156", "revid": "112278786", "url": "https://it.wikipedia.org/wiki?curid=1440156", "title": "Pier Francesco Giambullari", "text": "Biografia.\nDa giovane fu segretario di Madonna Alfonsina Orsini, poi godette il favore dei Medici e di Leone X, nel 1527 ebbe il canonicato della Basilica di San Lorenzo (Firenze) e fu custode e bibliotecario della Biblioteca Laurenziana. In giovent\u00f9 scrisse i \"Canti carnascialeschi\".\nNel 1540 fu uno dei fondatori dell'Accademia fiorentina, della quale successivamente fu \"Censore\" e \"Consolo\" e per essa scrisse le \"Lezioni\", che comprendevano letture dantesche da lui fatte tra il 1541 e il 1548. Scrisse il \" Trattatello del sito, forma et misure dello Inferno di Dante\" (1544). In seguito pubblic\u00f2 l'opera intitolata: \"Della lingua che si parla in Firenze\", prima grammatica realizzata da un autore toscano, e poi \"Il Gello\", opera che deve il nome all'amico dello scrittore, Giovanni Battista Gelli, dove tratta dell'origine della lingua toscana, esponendo la sua bizzarra idea della discendenza del fiorentino dall'etrusco e di quest'ultimo dall'arameo. \nScrisse la \"Istoria dell'Europa\" che, iniziata dalla storia di Carlo Magno, arriv\u00f2 fino all'anno 913 e non fu proseguita, a causa della sua morte. Alcuni paragrafi della \"'Istoria dell'Europa\" parlano de \"Gli Ungheresi nel nono secolo\", (Lib.I) ; \"Battaglia tra Arnolfo re de' Germani, e Suembaldo re di Moravia; e morte di quest'ultimo\" (Ivi); \"Come Alberto duca di Bamberga fu ingannato dal vescovo di Magonza\" (Lib. II); \"Rapimento di dodici spose veneziane\" (Lib. V); \"Battaglia vinta da Boleslao duca di Boemia sopra i Sassoni e i Mersaburi\" (Lib.VI); \"Di una vendetta che fece il conte Garzinferrando di Castiglia\" (ivi).\nNel 1552, scrive la prima grammatica della lingua fiorentina redatta da un toscano: \"De la lingua che si parla e si scrive in Firenze.\" In essa stabilisce alcune regole che si affermeranno nell'italiano odierno: come ad esempio, l'eliminazione dell\"'h\" etimologica (es.habbiamo), la quale assume la funzione esclusiva di distinguere gli omografi (ad esempio anno/hanno), o la preferenza per la grafia zi per ti (gratia&gt;grazia)."}
{"id": "1440157", "revid": "33888", "url": "https://it.wikipedia.org/wiki?curid=1440157", "title": "Gerardo Marotta", "text": "Biografia.\nGerardo Marotta si \u00e8 laureato in giurisprudenza con il massimo dei voti all'Universit\u00e0 degli Studi di Napoli \"Federico II\", presentando una tesi in filosofia del diritto dal titolo \"La concezione dello Stato nel pensiero della filosofia tedesca e nella sinistra hegeliana\".\nIn seguito si \u00e8 interessato presto di storia, letteratura e filosofia, avvicinandosi dapprima all'Istituto Italiano per gli Studi Storici fondato da Benedetto Croce, poi fondando l'associazione \"Cultura Nuova\" che diresse fino al 1953 organizzando manifestazioni e conferenze rivolte ai giovani che richiamarono tutte le pi\u00f9 grandi personalit\u00e0 della cultura Italiana.\nNel 1975, incoraggiato dagli auspici dell'allora Presidente dell'Accademia Nazionale dei Lincei Enrico Cerulli, di Elena Croce, figlia del filosofo, di Pietro Piovani e Giovanni Pugliese Carratelli, fond\u00f2 a Napoli l'Istituto Italiano per gli Studi Filosofici, del quale \u00e8 stato Presidente fino alla morte.\nMarotta ha donato, all'Istituto Italiano per gli Studi Filosofici, la propria biblioteca personale, con una dotazione di oltre 300.000 volumi frutto di trent'anni di appassionata ricerca.\nIl 25 gennaio 2017 \u00e8 morto a Napoli all'et\u00e0 di 89 anni a causa dell'aggravamento dei problemi respiratori che lo avevano afflitto dopo un ricovero ospedaliero per una caduta.\nPremi e riconoscimenti.\nPer i suoi importantissimi apporti al mondo della filosofia e della cultura in generale ha avuto numerosi riconoscimenti da centri di ricerca e di formazione di rilievo internazionale."}
{"id": "1440164", "revid": "1982", "url": "https://it.wikipedia.org/wiki?curid=1440164", "title": "Lago Victoria", "text": ""}
{"id": "1440175", "revid": "1013865", "url": "https://it.wikipedia.org/wiki?curid=1440175", "title": "Parrocchia di Saint George Basseterre", "text": "La parrocchia di Saint George Basseterre si trova nella parte meridionale dell'isola di Saint Kitts, nella federazione di Saint Kitts e Nevis."}
{"id": "1440182", "revid": "123988155", "url": "https://it.wikipedia.org/wiki?curid=1440182", "title": "Posta pneumatica", "text": "La posta pneumatica, anche nota come sistema di tubi pneumatici o tubi di Lamson, \u00e8 un meccanismo di recapito di oggetti (tipicamente contenenti messaggi), in cui alcuni contenitori cilindrici vengono propulsi attraverso una rete di tubi tramite l'aria compressa oppure il vuoto generato da pompe. Finora questo sistema \u00e8 stato applicato nel trasporto di oggetti di piccole dimensioni.\nStoria.\n Il trasporto a capsula pneumatica venne inventato per la prima volta da Phineas Balk nel 1806. Considerata una meraviglia del suo tempo, ed uno spettacolo da baraccone annesso alla fiera della scienza, divenne un'applicazione pratica grazie all'invenzione della capsula pneumatica nel 1886. Utenti dell'era vittoriana furono i primi ad utilizzare le \"condotte a capsule\" per trasmettere messaggi telegrafici (telegrammi) agli edifici contigui alle stazioni del telegrafo.\nStoricamente il loro uso pi\u00f9 comune \u00e8 stato per il trasporto di piccoli pacchi e documenti; ed attualmente sono pi\u00f9 frequentemente usati dalle banche o supermercati; anche se agli inizi dell'Ottocento vennero proposti per il trasporto di carichi anche pesanti. Alcuni arrivarono a fantasticare intere reti di tubi massicci che potevano essere utilizzate anche per il trasporto di persone, ed in effetti l'installazione sperimentale per la prima metropolitana proposta per New York (Beach Pneumatic Transit) era formata da un tubo nel quale i vagoni, a sezione tondeggiante, viaggiavano molto vicini alla parete, a tenuta d'aria: erano mossi dalla pressione dell'aria fornita da ventilatori azionati da motori elettrici.\nPosta pneumatica.\nLa posta pneumatica o corriere pneumatico \u00e8 un sistema che permette di inviare lettere attraverso tubi d'aria pressurizzata. Venne inventata dall'ingegnere scozzese William Murdoch nel XIX secolo ed in seguito venne sviluppata e perfezionata dalla \"London Pneumatic Dispatch Company\". Molti sistemi di posta pneumatica vennero usati in diverse grandi citt\u00e0, soprattutto dalla seconda met\u00e0 del diciannovesimo secolo, ma la maggioranza rimase in disuso durante il ventesimo secolo.\nVenne ipotizzato che un sistema di tubi di questo genere potesse consegnare la posta in ogni casa degli Stati Uniti. Una grande rete di tubi pneumatici era in uso a Parigi sino al 1984, quando venne sostituita da reti di computer e di fax. A Praga, nella Repubblica Ceca, esiste ancora una rete di circa 60 chilometri che serve per consegnare la posta e piccoli pacchi. Comunque, a causa dei danni causati dall'alluvione del 2002, il servizio \u00e8 stato sospeso a tempo indefinito.\nGli usi tipici coinvolgevano banche ed ospedali. Molte aziende della grande distribuzione statunitense (come la Home Depot o la Costco) utilizzano tubi pneumatici per trasportare assegni, oppure altri documenti, dal luogo ove sono i cassieri fino all'ufficio centrale della contabilit\u00e0. Uno dei sistemi vanta una velocit\u00e0 di 10 metri al secondo.\nLe stazioni della posta pneumatica sono abitualmente connesse ad uffici postali, sedi delle borse valori, banche e ministeri. L'Italia \u00e8 l'unica nazione ad aver stampato francobolli specificamente destinati alla posta pneumatica (fra il 1913 ed il 1966).\nPaesi come l'Austria, la Francia, e la Germania in passato hanno omologato e stampato vari tipi di buste e formati di lettera ufficiali per l'impiego nella posta pneumatica.\nUtilizzo storico della posta pneumatica in Europa.\nAltre citt\u00e0 che si sono dotate di un servizio di posta pneumatica, in qualche epoca: Monaco di Baviera, Rio de Janeiro, Amburgo, Roma, Napoli, Milano, Marsiglia, Boston, New York City, Philadelphia, Chicago, St. Louis\nTrasporto pneumatico.\nIn questo paragrafo ci si riferisce al trasporto pneumatico, che riguarda grossi oggetti, o addirittura persone, all'interno di tubi pneumatici.\nNel 1812 George Medhurst \u00e8 stato il primo a proporre, ma senza aver costruito alcun apparecchio e aver praticato i successivi esperimenti, l'idea di spingere dei veicoli per passeggeri all'interno di un tunnel mediante aria in pressione.\nLa ferrovia atmosferica, nella quale il tubo a pressione era disposto tra i binari, con un pistone che correva dentro di esso, sospeso dal treno tramite una fenditura sigillabile nella parte superiore di questo tubo, era operato nel seguente modo:\nNel 1861 la ditta \"Pneumatic Despatch Company\" costruisce un sistema delle dimensioni sufficienti a muovere una persona, anche se era destinato a grossi pacchi. Il 10 ottobre 1865 l'inaugurazione della nuova stazione di Holborn venne caratterizzata dalla spedizione degli stessi Duca di Buckingham, dell'amministratore in capo, e di alcuni dei direttori della compagnia che vennero \"soffiati\" all'interno del tubo fino ad Euston (un viaggio di cinque minuti).\nNel 1864 una ferrovia pneumatica per passeggeri lunga 550 metri venne esposta al Crystal Palace. Era un prototipo per la proposta \"Whitehall Pneumatic Railway\" che doveva passare sotto il fiume Tamigi, unendo la Waterloo Station e Charing Cross. Gli scavi vennero cominciati nel 1865, ma furono sospesi definitivamente in seguito a problemi finanziari.\nNel 1867, nella mostra tenuta dall'American Institute in New York, Alfred Ely Beach dimostrava come un condotto di diametro 1,8\u00a0m e di lunghezza 32,6\u00a0m era capace di muovere 12 passeggeri pi\u00f9 il conducente. Nel 1869 la \"Beach Pneumatic Transit Company\" di New York costru\u00ec segretamente un'installazione sperimentale di metropolitana sotterranea lunga 95\u00a0m, di diametro 2,7\u00a0m sotto Broadway. La linea rimase in operativit\u00e0 soltanto per pochi mesi, chiudendo dopo che a Beach venne negato il permesso per estenderla.\nVactrain.\nNel 1960 l'impresa aerospaziale Lockheed ed il Massachusetts Institute of Technology, con il patrocinio dello United States Department of Commerce, effettuarono studi di fattibilit\u00e0 su un sistema, denominato Vactrain, che sarebbe stato alimentato dalla pressione atmosferica ambientale con l'assistenza di una serie di \"pendole gravitazionali\" e che, nelle intenzioni dei progettisti, avrebbe potuto collegare alcune citt\u00e0 nella East Coast degli Stati Uniti. Calcolarono che il viaggio tra Filadelfia e New York si poteva svolgere ad una media di 174 metri al secondo, equivalenti a 626\u00a0km/h.\nQuando questi piani vennero abbandonati per il loro costo eccessivo, l'ingegnere della Lockheed L.K. Edwards decise di fondare la ditta Tube Transit, Inc. per sviluppare tecnologie basate sul \"trasporto a propulsione da vuoto generato dalla gravit\u00e0\". Nel 1967 propose la \"Bay Area Gravity-Vacuum Transit\" per la California che doveva essere aggiunto ai viadotti e ponti, allora in costruzione, nel sistema BART che connette San Francisco con altre citt\u00e0 della zona. Il sistema non super\u00f2 lo stadio di pre-progettazione.\nUtilizzo attuale.\nNella gestione attuale la posta pneumatica viene utilizzata per un'infinita tipologia di usi, quasi tutti commerciali o comunque a supporto di imprese ed enti che necessitano di un trasporto rapido di piccoli oggetti, contante o documenti che devono esistere fisicamente.\nLe aziende che pi\u00f9 utilizzano la posta pneumatica oggi sono - per la notevole presenza di denaro contante - supermercati e banche. Le banche con sportelli \"drive-up\" (ossia accessibili restando seduti in automobile) usano tubi pneumatici per trasportare contanti e documenti tra le automobili e i cassieri. Molti grossi negozi utilizzano questi sistemi per trasportare in modo sicuro l'eccesso di contante dalle casse secondarie agli uffici nel retro e per spedire indietro il cambio (monete e biglietti di piccolo taglio) ai cassieri.\nAttualmente i sistemi di trasporto pneumatico si stanno diffondendo, grazie ai progressi del controllo elettronico delle spedizioni e delle velocit\u00e0, negli ospedali, in cui sono impiegati per il trasporto di piccoli carichi: documenti, farmaci e campioni biologici. Molti ospedali hanno un sistema per collegare i laboratori di patologia clinica, la farmacia e le stazioni dei capo-sala, accorciando cos\u00ec il TAT (dall'inglese: \"Turn Around Time\").\nMolte fabbriche le usano per consegnare parti tra reparti distanti.\nIl Mission Control Center della NASA a Houston nel Texas aveva tubi pneumatici che collegavano le console dei controllori con le stanze di supporto allo staff.\nL'aeroporto internazionale di Denver \u00e8 degno di menzione per il gran numero e dimensioni dei tubi pneumatici: include un sistema con diametro 25 cm per muovere parti di aereo alle piazzole pi\u00f9 remote, un sistema con diametro 10\u00a0cm per trasportare i ticket della United Airlines e un robusto sistema di tubi anti-rapina collegato alle macchine per la raccolta del denaro dato in pagamento del parcheggio.\nAnche nei quotidiani viene usata la posta pneumatica per il trasporto delle pagine del giornale. Nel palazzo del Corriere della Sera, in via Solferino a Milano, esiste un sistema di posta pneumatica che collega i diversi reparti del quotidiano."}
{"id": "1440184", "revid": "1013865", "url": "https://it.wikipedia.org/wiki?curid=1440184", "title": "Parrocchia di Saint John Capisterre", "text": "La parrocchia di Saint John Capisterre si trova nella parte settentrionale dell'isola di Saint Kitts, nella federazione di Saint Kitts e Nevis."}
{"id": "1440189", "revid": "307923", "url": "https://it.wikipedia.org/wiki?curid=1440189", "title": "Desamparados", "text": ""}
{"id": "1440191", "revid": "111305931", "url": "https://it.wikipedia.org/wiki?curid=1440191", "title": "Anton\u00edn Fivebr", "text": "Carriera.\nMediano, ha iniziato la sua carriera nel club dell'Olympia Starom\u011bstk\u00fd. Nel 1908 \u00e8 passato allo Sparta Praga dove \u00e8 rimasto una prima volta fino al 1913 vincendo il campionato nel 1912. Nel periodo 1914-1918 durante la prima guerra mondiale milita nel \u010cesk\u00fd Lev Plze\u0148. Nel 1919 torna allo Sparta e vince subito un altro titolo. Nel 1920-21 si trasferisce in Italia al Brescia Calcio nella veste di allenatore e di giocatore nel 1921-22.\nPassa quindi in Spagna nel 1923 primo allenatore professionista del Valencia CF, che guider\u00e0 in tre diversi periodi vincendo tre campionati regionali e conquistando la promozione in prima divisione nel 1931.\nGuider\u00e0 anche l'Elche CF, nel 1927, l'anno dopo guida un club di segunda divisione il Real Oviedo e successivamente il Levante e il Murcia.\nAlla fine del 1935 Fivebr arriva in URSS e nei due anni seguenti attraversa l'Unione Sovietica divenendo il formatore e il consulente di diverse formazioni tra Mosca, Kiev e Tashkent. All'inizio del 1936, guida lo per appena due mesi tra maggio e luglio, e nel settembre dello stesso anno passa alla Dinamo Leningrado. Nel 1937, Anton\u00edn Fivebr \u00e8 allo Zapori\u017e\u017eja e Dnipropetrovs'k, e nel 1938 conduce lo Stalinec Mosca.\nAlla fine del 1938 Fivebr ritorn\u00f2 in Cecoslovacchia, come allenatore dello \u017di\u017ekov Victoria, poi dello Jednota Ko\u0161ice, e infine dello Spartak Trnava."}
{"id": "1440192", "revid": "149726", "url": "https://it.wikipedia.org/wiki?curid=1440192", "title": "Archeociati", "text": ""}
{"id": "1440193", "revid": "1543377", "url": "https://it.wikipedia.org/wiki?curid=1440193", "title": "Alajuelita", "text": "Alajuelita \u00e8 un distretto della Costa Rica, capoluogo del cantone omonimo, nella provincia di San Jos\u00e9.\nAlajuelita \u00e8 ubicata nel Valle Centrale e fa parte dell'area metropolitana di San Jos\u00e9."}
{"id": "1440194", "revid": "149726", "url": "https://it.wikipedia.org/wiki?curid=1440194", "title": "Archeociatidi", "text": ""}
{"id": "1440198", "revid": "775372", "url": "https://it.wikipedia.org/wiki?curid=1440198", "title": "Parrocchia di Saint Mary Cayon", "text": "La parrocchia di Saint Mary Cayon si trova nella parte orientale dell'isola di Saint Kitts, nella federazione di Saint Kitts e Nevis."}
{"id": "1440200", "revid": "767487", "url": "https://it.wikipedia.org/wiki?curid=1440200", "title": "Palestrina (opera)", "text": "Palestrina \u00e8 un'opera lirica in tre atti in lingua tedesca di Hans Pfitzner. Il libretto, denominato \"Leggenda musicale\", \u00e8 dello stesso compositore. Scritta tra il 1912 e il 1915, venne rappresentata la prima volta al Prinzregententheater di Monaco di Baviera il 12 giugno 1917 sotto la direzione di Bruno Walter ed \u00e8 ispirata alla leggenda secondo la quale Giovanni Pierluigi da Palestrina avrebbe salvato dal bando della Chiesa la musica sacra polifonica componendo una messa.\nMaggiore realizzazione di Pfitzner, si inserisce nel filone neoromantico di ispirazione wagneriana, ed ebbe un certo successo negli ambienti tedeschi conservatori, in particolari a quelli contrari a Busoni, Sch\u00f6nberg e alla Seconda scuola di Vienna.\nTempo e luogo dell'azione.\nL'azione si svolge nel novembre e dicembre 1563, l'anno in cui si concluse il Concilio di Trento: gli atti I e II a Roma, nella casa di Palestrina, l'atto III a Trento, nel palazzo del principe-vescovo Madruscht. Tra gli atti I e II passano circa 8 giorni, mentre tra gli atti II e III trascorrono circa 2 settimane.\nOrganico orchestrale.\nPfitzner ha scritto l'opera per grande orchestra comprendente:\nDa sonare internamente:"}
{"id": "1440202", "revid": "21880", "url": "https://it.wikipedia.org/wiki?curid=1440202", "title": "Tarsioidea", "text": ""}
{"id": "1440211", "revid": "125823171", "url": "https://it.wikipedia.org/wiki?curid=1440211", "title": "150.000.000", "text": "150.000.000 \u00e8 un poema scritto dal poeta futurista russo Vladimir Majakovskij tra la prima met\u00e0 del 1919 e il 1920.\nNel poema, dedicato al proletariato, viene descritta tramite l'utilizzo di diverse metafore, la rivoluzione comunista in atto su scala internazionale, la quale \u00e8 rappresentativa della \"volont\u00e0 di milioni\".\nStesura.\nIl poema apparve prima su rivista e poi usc\u00ec in edizione a s\u00e9, integrale e anonimo, nel 1921 a Mosca, edito da Gosizdat (GIZ).\nNella sua autobiografia \"Ja Sam\", Majakovskij scrisse:\nLa disposizione dei versi a gradini fu introdotta da Majakovskij nel poema solo nel 1924.\nTitolo.\nNei primi abbozzi e in alcune redazioni il poema ebbe come titolo \"La volont\u00e0 di milioni\" (), \"Bylina di Ivan\" () o ancora \"Ivan Bylina. Epos della rivoluzione\" ().\nTrama.\nSpinti dalla fame, dalla rabbia e dall'odio per l'ostile mondo esterno, gli abitanti della Russia lasciano le loro case per marciare su tutta la terra, uniti agli animali e alle macchine, tutti insieme in un'unica forza travolgente, intenti a far fuori il vecchio mondo romantico.\nA Chicago, una citt\u00e0 splendida e mostruosamente ricca, dimora il peggior nemico della rivoluzione mondiale: Woodrow Wilson.\nInizia a diffondersi sulle spiagge e tra gli abitanti di Chicago la voce di una minacciosa tempesta proveniente dal Pacifico. Ben presto si scopre che il motivo di questo cataclisma \u00e8 un misterioso Ivan che si avvicina a loro camminando sull'acqua. Wilson prende la decisione di affrontare il nemico faccia a faccia, si fa trasformare, per mezzo di un unguento magico, tutto il suo grasso in muscoli e si prepara allo scontro armandosi. \nIl mondo si divide in due: met\u00e0 si unisce a Ivan (anzi, si fonde con lui, fisicamente), l'altra met\u00e0 scappa da Ivan e cerca protezione in Wilson. Ivan arriva sulla spiaggia senza essersi bagnato i piedi, e sfida Wilson, ora rivestito di armatura, per una resa dei conti. Il duello si svolge nella piazza centrale di Chicago. Wilson colpisce per primo Ivan, ma dalla ferita al braccio, invece del sangue, escono macchine e interi popoli che cominciano a riversarsi per attaccare il vecchio mondo.\nWilson, assediato nel suo palazzo, diffonde carestie, malattie e, peggio ancora, idee per allontanare il nemico, ma invano. Wilson muore, viene bruciato e il mondo esultante marcia verso il futuro. Cento anni dopo, tutti (compresi i marziani in visita) festeggiano la vittoria, ricordando \"la sanguinosa Iliade della Rivoluzione.\"\nCritiche.\nLa reazione di Lenin.\nLenin critic\u00f2 aspramente l'opera, bollando i versi di Majakovskij come loschi e pretenziosi. In una lettera ad Anatolij Luna\u010darskij ebbe a dire:\nLuna\u010darskij, che in un primo momento aveva salutato con favore il poema, rispose a Lenin giustificando cos\u00ec la sua scelta:\nLenin, evidentemente insoddisfatto della risposta data da Luna\u010darskij, invi\u00f2 una lettera a Pokrovskij, direttore di Gosizdat (GIZ), chiedendo che la pubblicazione delle opere di \"quei futuristi\" venisse ridotta. La missiva terminava con la domanda: \"Sarebbe possibile per noi trovare degli anti-futuristi affidabili?\""}
{"id": "1440215", "revid": "767487", "url": "https://it.wikipedia.org/wiki?curid=1440215", "title": "Surprise Attack (album)", "text": "Surprise Attack \u00e8 il primo album dei Tora Tora, uscito nel 1989 per l'Etichetta discografica A&amp;M Records."}
{"id": "1440217", "revid": "1013865", "url": "https://it.wikipedia.org/wiki?curid=1440217", "title": "Parrocchia di Saint Paul Capisterre", "text": "La parrocchia di Saint Paul Capisterre si trova nella parte settentrionale dell'isola di Saint Kitts, nella federazione di Saint Kitts e Nevis."}
{"id": "1440219", "revid": "767487", "url": "https://it.wikipedia.org/wiki?curid=1440219", "title": "Wild America (Tora Tora)", "text": "Wild America \u00e8 il secondo album dei Tora Tora, uscito nel 1992 per l'Etichetta discografica A&amp;M Records."}
{"id": "1440222", "revid": "3082", "url": "https://it.wikipedia.org/wiki?curid=1440222", "title": "Francesco Barberini, Sr.", "text": ""}
{"id": "1440225", "revid": "1005847", "url": "https://it.wikipedia.org/wiki?curid=1440225", "title": "Compartimento marittimo", "text": "Il compartimento marittimo \u00e8 una suddivisione amministrativa dello spazio marittimo del litorale italiano.\nDisciplina normativa.\nRappresenta l'ambito di competenza della \"capitaneria di porto\", ufficio periferico dell'amministrazione del Ministero delle infrastrutture e dei trasporti, e ha normalmente sede in un porto. Secondo quanto previsto dal R.D. n. 327 del 30 marzo 1942 (\"codice della navigazione\") e dal DPR n. 328 del 15 febbraio 1952 (\"Regolamento di attuazione del codice della navigazione\") \u00e8 gerarchicamente assoggettato alla zona marittima (Direzione marittima), mentre esercita la propria competenza sui \"circondari marittimi\" (ufficio circondariale marittimo), sugli \"uffici locali marittimi\" e sulle \"delegazioni di spiaggia\".\nStruttura.\nUn compartimento marittimo \u00e8 organizzato, a seconda della composizione del personale, in servizi, sezioni, uffici-nuclei e/o unit\u00e0 organizzative, in particolare:\n\u00c8 inoltre istituito all'interno delle Sezioni di P.G. presso le Procure della Repubblica, un'aliquota di personale appositamente formato della Capitaneria di Porto.\nIl compartimento marittimo \u00e8 retto da un ufficiale superiore di porto facente parte del corpo delle capitanerie di porto. Nell'ambito del compartimento in cui ha sede l'edificio della Direzione Marittima il direttore Marittimo \u00e8 anche Capo del Compartimento. Il capo del compartimento marittimo ha carica e titolo di comandante del porto in cui ha sede.\nArticolazione territoriale.\nIl litorale del territorio italiano \u00e8 ripartito in 15 Direzioni Marittime (\"zone\") e 54 capitanerie di porto (\"compartimenti\"). Di seguito \u00e8 riportato l'elenco dei comandi (determinato con d.P.R. n. 135 del 18 aprile 2000 e successive modifiche e integrazioni) e delle relative \"sigle degli uffici di iscrizione\" (stabilite per ciascuna circoscrizione marittima dal DM 18 luglio 1959 e successive modificazioni ed integrazioni) riportate con il numero e la lettera di registrazione (D o ND) nelle sigle di individuazione dei natanti:"}
{"id": "1440226", "revid": "3082", "url": "https://it.wikipedia.org/wiki?curid=1440226", "title": "Francesco Barberini, Jr.", "text": ""}
{"id": "1440228", "revid": "1013865", "url": "https://it.wikipedia.org/wiki?curid=1440228", "title": "Parrocchia di Saint Peter Basseterre", "text": "La parrocchia di Saint Peter Basseterre si trova nella parte meridionale dell'isola di Saint Kitts, nella federazione di Saint Kitts e Nevis."}
{"id": "1440231", "revid": "767487", "url": "https://it.wikipedia.org/wiki?curid=1440231", "title": "Vices (Waysted)", "text": "Vices \u00e8 il primo album dei Waysted, uscito nel 1983 per l'Etichetta discografica Chrysalis Records."}
{"id": "1440234", "revid": "1013865", "url": "https://it.wikipedia.org/wiki?curid=1440234", "title": "Parrocchia di Saint Thomas Middle Island", "text": "La parrocchia di Saint Thomas Middle Island si trova nella parte orientale dell'isola di Saint Kitts, nella federazione di Saint Kitts e Nevis.\nAll'interno di questa parrocchia \u00e8 presente il Parco nazionale di Brimstone Hill Fortress l'unico patrimonio dell'UNESCO nazionale."}
{"id": "1440235", "revid": "124383774", "url": "https://it.wikipedia.org/wiki?curid=1440235", "title": "High-Definition Multimedia Interface", "text": "HDMI (High-Definition Multimedia Interface; \"pronuncia italiana\": //; \"pronuncia inglese\": //; traducibile in italiano con \"interfaccia multimediale ad alta definizione\") \u00e8 un'interfaccia audio/video usata per trasferire dati video non compressi e dati audio digitali compressi o non compressi, da una sorgente HDMI compatibile (per esempio da un controller video) a un monitor, un proiettore, un televisore digitale e in generale a un dispositivo audio/video digitale compatibile.\nI fondatori dell'interfaccia HDMI sono Hitachi, Panasonic, Philips, Silicon Image, Sony, Thomson, RCA e Toshiba. L'organizzazione Digital Content Protection (LLC) provvede alla tecnologia di protezione dei contenuti (HDCP \u00e8 stato sviluppato da Intel). Lo standard HDMI gode anche dell'appoggio dei principali produttori cinematografici quali Fox, Universal, Warner Bros. e Disney e degli operatori televisivi DirecTV ed EchoStar (DISH Network), di CableLabs e Samsung.\nStoria.\nLo sviluppo di HDMI \u00e8 iniziato il 16 aprile 2002, con l'obiettivo di creare un connettore AV che fosse compatibile con il DVI. In quel periodo DVI-HDCP (DVI con HDCP) e DVI-HDTV (DVI-HDCP mediante lo standard video CEA-861-B) venivano usati su televisori ad alta definizione. HDMI 1.0 \u00e8 stato progettato per migliorare lo standard DVI-HDTV utilizzando per\u00f2 un connettore pi\u00f9 piccolo, per aggiungere funzionalit\u00e0 audio, migliorare il supporto YCbCr ed integrare funzioni di controllo per l'elettronica di consumo.\nIl primo ATC (\"Authorized Testing Center\") per la verifica dei prodotti HDMI \u00e8 stato aperto da Silicon Image il 23 giugno 2003, in California negli Stati Uniti. La prima ATC in Giappone \u00e8 stata inaugurata da Panasonic il 1\u00ba maggio 2004 ad Osaka. La prima ATC in Europa \u00e8 stata aperta da Philips il 25 maggio del 2005 a Caen in Francia. La prima ATC in Cina \u00e8 stata aperta da Silicon Image il 21 novembre 2005 a Shenzhen, mentre Il primo ATC in India \u00e8 stato aperto da Philips il 12 giugno 2008 a Bangalore. Il sito HDMI contiene un elenco di tutti gli ATC.\nSecondo In-Stat il numero di dispositivi HDMI venduti nel 2004 \u00e8 stato di 5 milioni, 17 milioni nel 2005, 63 milioni nel 2006 e 143 milioni nel 2007. HDMI \u00e8 diventato lo standard \"de facto\" per i televisori ad alta definizione e, secondo In-Stat, nel 2007 il 90% circa di televisori digitali \u00e8 provvisto di porta HDMI. In-Stat ha stimato che nel 2008 sono stati venduti 229 milioni di dispositivi con HDMI. In data 8 aprile 2008 oltre 850 aziende di elettronica di consumo e PC hanno adottato la specifica HDMI. Il 7 gennaio 2009 HDMI Licensing (LLC) ha annunciato che \u00e8 stata raggiunta una base installata di oltre 600 milioni di dispositivi HDMI. In-Stat ha previsto che entro la fine del 2009 tutti i televisori digitali dovrebbero avere almeno un ingresso HDMI.\nIl 25 ottobre 2011 \u00e8 stato istituito il Forum HDMI dai fondatori di HDMI per creare un'organizzazione aperta, in modo che le aziende interessate possano partecipare allo sviluppo delle relative specifiche. Tutti i membri del Forum HDMI hanno pari diritti di voto, possono partecipare al gruppo tecnico di lavoro ed essere eletti come membro del consiglio di amministrazione. Non vi \u00e8 alcun limite al numero di aziende, queste per\u00f2 devono pagare una quota annuale di 15.000 dollari, con un ulteriore tassa annua di 5.000 dollari per le aziende che fanno parte del consiglio di amministrazione. Il consiglio di amministrazione sar\u00e0 composto da 11 aziende, elette ogni 2 anni da un voto generale dei membri del Forum HDMI. Il futuro sviluppo delle specifiche HDMI si svolger\u00e0 nel Forum HDMI e sar\u00e0 costruito sulle specifiche HDMI 1.4b. Dal 25 ottobre 2011 il Forum HDMI \u00e8 diventato responsabile dello sviluppo di tutte le specifiche dell'interfaccia.\nL'8 gennaio 2013 la HDMI Licensing (LLC) ha annunciato che pi\u00f9 di 1.300 aziende hanno adottato lo standard HDMI, e che dal suo lancio sono stati venduti pi\u00f9 di 3 miliardi di dispositivi.\nL'interfaccia HDMI \u00e8 utilizzata anche in ambito videoludico ed \u00e8 adottata nativamente dalle console: \nPS3, Xbox 360 (ad esclusione dei primi modelli), Wii U, PS4 (anche PS4 Pro), Xbox One (anche Xbox One S e Xbox One X), Nintendo Switch, PS5, Xbox Series S e Xbox Series X\nCaratteristiche.\nHDMI implementa lo standard EIA/CEA-861 che definisce i formati video e le forme d'onda, il trasporto di audio compresso, non compresso e LPCM, i dati ausiliari e le implementazioni di VESA EDID. I segnali video trasportati dallo standard CEA-861 dell'HDMI sono elettricamente compatibili con i segnali CEA-861 utilizzati dal DVI (\"Digital Visual Interface\"), per questo motivo quando si utilizza un adattatore DVI-HDMI non \u00e8 necessaria alcuna conversione del segnale e non vi \u00e8 perdita di qualit\u00e0 video.\nDopo l'introduzione sul mercato di questa tecnologia sono state sviluppate varie versioni, le quali utilizzano gli stessi tipi di connettore. Sono state migliorate le prestazioni audio e video, la risoluzione e lo spazio dei colori; inoltre le versioni pi\u00f9 recenti dispongono di caratteristiche opzionali avanzate come il 3D, la connessione Ethernet e la funzione CEC (\"Consumer Electronics Control\").\nLa produzione di dispositivi che utilizzano l'HDMI \u00e8 iniziata verso la fine del 2003. In Europa l'HDMI e la DVI-HDCP sono apparse in televisori per HDTV in vendita nei negozi ed etichettati con il logo HD ready, i requisiti sono stati fissati nel 2005 da EICTA e SES Astra. Nel 2006 l'HDMI ha cominciato ad apparire su videocamere HDTV e fotocamere digitali. L'8 gennaio 2013 (dieci anni dopo il debutto della prima specifica HDMI) sono stati venduti oltre 3 miliardi di dispositivi con interfaccia HDMI.\nSpecifiche tecniche.\nLa specifiche HDMI definiscono i protocolli, i tipi di segnale, le interfacce elettriche e i requisiti meccanici dello standard. Le caratteristiche tecniche dell'HDMI sono in costante evoluzione e ogni nuova versione viene identificata con un numero univoco. La prima versione denominata HDMI 1.0 era in grado di raggiungere un bitrate massimo di 4,9 Gb/s (165\u00a0MHz), sufficiente per una risoluzione di 1080p e WUXGA (1920 \u00d7 1200) a 60\u00a0Hz. Con l'HDMI 1.3 si arriva ad un bitrate di 10,2 Gb/s (340\u00a0MHz), permettendo cos\u00ec risoluzioni pi\u00f9 alte come WQXGA (2560 \u00d7 1600). Nel 2013 l'HDMI 2.0 \u00e8 in grado di supportare 32 canali audio e di trasmettere un segnale video con banda passante massima di 18\u00a0Gbit/s, permettendo cos\u00ec il supporto ai video 4K (2160p).\nModalit\u00e0 di trasferimento del segnale audio/video.\nHDMI supporta 3 modalit\u00e0 di trasferimento del segnale video (standard, enhanced e alta definizione) e del segnale audio digitale multicanale, su un unico cavo. Questi dati video vengono codificati in tecnologia TMDS e trasmessi in modalit\u00e0 digitale su un canale HDMI. Lo standard prevede il supporto per segnali audio digitali non compressi a pi\u00f9 canali; a partire dalla versione 1.2 sono supportati fino a 8 canali audio a 1 bit, la stessa tecnologia usata dai Super Audio CD. L'HDMI non dipende dai vari standard di televisione digitale quali ATSC o DVB.\nFormati supportati.\nL'HDMI \u00e8 compatibile con tutti i principali formati video digitali. Tra le innovazioni che si sono susseguite nel corso dello sviluppo dello standard vi \u00e8 anche l'aumento della massima risoluzione video supportata. Inizialmente era la 1080p utilizzata dalla televisione ad alta definizione e dai supporti ottici HD DVD e Blu-ray, dalla versione 1.4 si \u00e8 arrivati al formato 2160p (4K) di TV e proiettori. Anche la profondit\u00e0 dei colori massima \u00e8 aumentata notevolmente, arrivando a 16 bit per canale per un totale di 48 bit. Il che si traduce nella possibilit\u00e0 teorica di codificare oltre 280\u00a0000 miliardi di colori. \u00c8 stato incluso anche il supporto al 3D.\nMeccanismi di protezione dei contenuti.\nL'HDMI \u00e8 dotato di un sistema di protezione dei contenuti, o DRM (Digital Rights Management), chiamato HDCP (High-Definition Content Protection), supportato dalla sua versione 1.1 in poi.\nL'HDCP \u00e8 stato sviluppato inizialmente da Intel ed \u00e8 fornito da una societ\u00e0 controllata dal produttore stesso, la Digital Content Protection (LLC), e viene implementato in tutti i prodotti HD DVD e Blu-ray. Si tratta di un meccanismo di codifica che pu\u00f2 essere decriptato solo da particolari dispositivi hardware. Quindi in teoria, rispetto ad altri DRM dovrebbe essere pi\u00f9 difficile da aggirare da parte dei pirati informatici. Per usufruire dei contenuti ad alta definizione \u00e8 opportuno utilizzare questa tecnologia abbinata all'interfaccia HDMI: utilizzando altre connessioni, come il video a componenti, il segnale potrebbe essere automaticamente degradato (a seconda del livello di protezione impostato), riducendo la qualit\u00e0 dell'immagine e rendendo quindi inutile l'utilizzo di sorgenti ad alta definizione.\nCanali di comunicazione.\nL'HDMI ha tre canali di comunicazione fisicamente separati, questi sono il DDC, il TMDS e l'opzionale CEC. Con la versione 1.4 dell'HDMI sono stati aggiunti ARC e HEC.\nCanale TMDS (Transition Minimized Differential Signaling).\nSi tratta di una tecnologia di trasmissione dati ad alta velocit\u00e0 utilizzata nelle interfacce HDMI e DVI. Consiste in 3 canali che trasportano i dati audio/video e alcuni dati ausiliari, in grado di raggiungere un volume di dati di 3,4 Gb/s per canale. Con lo standard HDMI 2.0 viene rinnovato il canale TMDS che \u00e8 in grado di raggiungere un volume dati di 6 Gb/s.\nCanale CEC.\nLa funzione CEC (\"Consumer Electronics Control\") presente in HDMI, consente di controllare vari dispositivi tra di loro e permette all'utente di usare un solo telecomando per controllarli. Le caratteristiche del CEC sono opzionali ed \u00e8 quindi il produttore della periferica a deciderne l'implementazione. Nel caso in cui tutti i componenti dell'HDMI siano connessi tramite CEC, diventa possibile trasferire i comandi a tutti i componenti tramite un unico dispositivo di controllo. I comandi includono l'accensione e spegnimento, l'avvio della riproduzione, l'abilitazione della modalit\u00e0 standby, la registrazione e altri.\nCanale DDC (Display Data Channel).\nConsente la comunicazione delle specifiche del display, come il nome del produttore, il tipo di prodotto, i formati audio e video supportati con le relative risoluzioni, ecc. ai vari dispositivi connessi.\nCanali ARC e HEC.\nLa versione 1.4 dell'HDMI introduce due nuovi canali: l'ARC (\"Audio Return Channel\") e l'HEC (\"HDMI Ethernet Channel\"). Queste funzionalit\u00e0 utilizzano due pin del connettore: il pin precedentemente non utilizzato e il pin \"Rilevazione Hot plug\".\nARC \u00e8 un collegamento audio destinato a sostituire altri cavi tra il televisore e il sistema di un ricevitore A/V o un altoparlante, quando il televisore \u00e8 quello che genera o riceve il flusso video al posto delle altre apparecchiature.\nHEC fornisce una comunicazione bidirezionale Ethernet a 100\u00a0Mbit/s, con supporto all'IP e a tutte le tecnologie dell'Ethernet. \u00c8 anche conosciuto con il nome HEAC (HDMI Ethernet Audio Return Channel).\nTipi di connettore.\nLo standard HDMI supporta cinque tipi di connettore: tipo A, B, C, D ed E, in cui le differenze sostanziali sono le dimensioni. Dispositivi aventi diverso tipo di connettore HDMI possono essere interconnessi tramite un cavo opportuno, va per\u00f2 tenuto conto che dimensioni pi\u00f9 piccole implicano minore durata: per esempio la versione mini (tipo C) ha 5.000 cicli di accoppiamento contro i 10.000 cicli della versione A. Il connettore di tipo A \u00e8 a 19 pin; lo standard HDMI 1.0 definisce anche un connettore di tipo B il quale dispone di 29 pin, che per\u00f2 non \u00e8 stato utilizzato in alcun prodotto.\nCompatibilit\u00e0 con DVI.\nL'HDMI tipo A \u00e8 retrocompatibile con l'interfaccia DVI single-link usata sui monitor e schede grafiche per computer. In tal modo una sorgente di segnale DVI \u00e8 in grado di gestire un monitor HDMI (o viceversa) attraverso un opportuno cavo o adattatore, anche se \u00e8 necessario rinunciare all'audio e alle funzioni di controllo remoto previste dallo standard HDMI. Inoltre, per i motivi accennati sopra, in assenza del supporto per la tecnologia di protezione HDCP, il dispositivo di visualizzazione degrader\u00e0 la qualit\u00e0 e la risoluzione dell'immagine. Analogamente, l'HDMI tipo B \u00e8 retrocompatibile con la tecnologia DVI dual-link.\nCavi HDMI e classificazione.\nUn cavo HDMI \u00e8 di solito composto da quattro doppini schermati con impedenza di circa 100 \u03a9, pi\u00f9 diversi conduttori separati. Dopo l'introduzione dello standard HDMI 1.4 le specifiche HDMI prevedono diversi tipi di cavi, che si distinguono non pi\u00f9 tramite l'indicazione numerica ma tramite specifici loghi, tra cui:\nVersioni.\nHDMI 1.0.\nLa prima versione dell'HDMI (1.0) introdotta sul mercato il 9 dicembre 2002, supporta un bitrate massimo di 4,9 Gb/s, fino a 165 Mpixel/s di flusso video (1080p a 60\u00a0Hz o UXGA) e audio a 8 canali codificato a 192\u00a0kHz e 24 bit.\nHDMI 1.1.\nLa versione 1.1 viene introdotta sul mercato il 20 maggio 2004 e aggiunge il supporto addizionale per la protezione dei contenuti dei DVD Audio.\nHDMI 1.2.\nLa versione 1.2 viene introdotta sul mercato l'8 agosto 2005 ed apporta alcune migliorie:\nHDMI 1.2a.\nLa versione 1.2a esce nel dicembre 2005 ed introduce il supporto a CEC (Consumer Electronic Control).\nHDMI 1.3.\nLa versione 1.3 viene introdotta sul mercato il 22 giugno 2006 ed apporta alcune migliorie:\nIl cavo \u00e8 distribuito in Categoria 1, testato fino a 74,25\u00a0MHz, e in Categoria 2, testato fino a 340\u00a0MHz. \u00c8 stato creato anche il nuovo Mini connettore di Tipo C per dispositivi portatili.\nHDMI 1.3a.\nIl 10 novembre 2006 esce lo standard HDMI 1.3a il quale introduce modifiche nella struttura del cavo e del ricevitore per il Tipo C, raccomandazioni sulla terminazione lato sorgente e rimozione dei limiti inerenti undershoot e massimi tempi di fronte di salita e discesa del segnale. Cambiano inoltre i limiti di capacit\u00e0 per il canale CEC, chiariscono i limiti di quantizzazione del segnale sRGB e vengono modificati i comandi CEC per la temporizzazione con l'aggiunta dei comandi di controllo audio. Inoltre viene aggiunto il supporto per il flusso ottico SACD nel formato nativo DST, piuttosto che nel formato non compresso DSD come introdotto nelle specifiche HDMI 1.2.\nHDMI 1.3b, 1.3b1, 1.3c.\nLe successive versioni HDMI 1.3b, 1.3b1 e 1.3c sono uscite rispettivamente il 26 marzo 2007, 9 novembre 2007 e 25 agosto 2008. Esse non introducono differenze di funzioni, prestazioni o caratteristiche rispetto alle precedenti, ma descrivono il testing per prodotti basati sulle specifiche HDMI 1.3a, in merito alla conformit\u00e0 su HDMI (1.3b), al Mini connettore di Tipo C HDMI (1.3b1) e ai cavi HDMI attivi (1.3c).\nHDMI 1.4.\nLa versione 1.4 esce sul mercato il 28 maggio 2009 e introduce diverse novit\u00e0:\nInsieme alla versione 1.4 viene annunciata la nuova classificazione dei cavi HDMI, dal 18 novembre 2010 tutti i cavi in commercio hanno l'obbligo di essere identificati con una delle categorie.\nHDMI 1.4a.\nNel marzo 2010 esce la versione 1.4a che migliora la trasmissione dei dati 3D.\nHDMI 1.4b.\nNel novembre 2011 esce la versione 1.4b che abilita la connessione a 120\u00a0Hz nella risoluzione 1080p.\nHDMI 2.0.\nLa versione dell'HDMI 2.0 viene presentata il 4 settembre 2013 durante l'IFA 2013 di Berlino ed introduce le seguenti novit\u00e0:\nLe nuove specifiche HDMI 2.0 non includono la definizione di nuovi cavi o connettori, pertanto i cavi \"HDMI High Speed\" e \"HDMI High Speed with Ethernet\" supportano l'aumento di banda passante dovuto alle nuove specifiche.\nI dispositivi con HDMI versione 1.4a o 1.4b sono compatibili con le nuove specifiche 2.0 ma necessitano di un aggiornamento firmware.\nHDMI 2.0a.\nL'8 aprile 2015 \u00e8 stata presentata la versione 2.0a, che introduce il supporto al formato HDR10.\nIl 5 ottobre l'HDMI Licensing Group ha annunciato l'avvio del \"Premium HDMI Cable Certification Program\", un programma il cui fine \u00e8 quello di creare nel mercato una distinzione chiara tra i cavi pienamente conformi alle specifiche del formato Ultra HD e i cavi che invece non lo sono. I test saranno effettuati presso un HDMI Authorized Testing Center (ATC) e si preoccuperanno di verificare il pieno supporto a:\nTutti i cavi HDMI 2.0a che supereranno tali test potranno beneficiare di due tipi di certificazione:\nTali certificazioni saranno identificabili grazie ad un'etichetta a prova di manomissione e contraffazione, provvista anche di codice QR.\nHDMI 2.0b.\nIl 12 dicembre 2016 \u00e8 stata presentata la versione 2.0b, che introduce il supporto all'HLG (Hybrid Log-Gamma), il formato HDR sviluppato dalla BBC insieme alla NHK per le trasmissioni televisive (via satellite o via digitale terrestre). Tale formato non richiede l'acquisto di televisori nuovi ma solo un aggiornamento firmware, che oltretutto serve pi\u00f9 ai decoder esterni che al tuner dei televisori.\nHDMI 2.1.\nIl 4 gennaio 2017 al CES di Las Vegas \u00e8 stata presentata la versione 2.1, le cui specifiche sono state rilasciate ufficialmente ai produttori il 28 novembre.\nLe novit\u00e0 di questa versione sono:\nL'HDR dinamico, l'eARC e il Game Mode VRR non richiedono necessariamente l'utilizzo del nuovo cavo e pertanto i produttori che volessero farlo potrebbero integrarli tramite un aggiornamento firmware anche in apparecchi con connessione HDMI 2.0."}
{"id": "1440237", "revid": "767487", "url": "https://it.wikipedia.org/wiki?curid=1440237", "title": "Waysted (EP)", "text": "Waysted \u00e8 un mini-album dei Waysted, uscito nel 1984 per l'Etichetta discografica Music For Nations."}
{"id": "1440238", "revid": "3082", "url": "https://it.wikipedia.org/wiki?curid=1440238", "title": "Yazdegerd I", "text": ""}
{"id": "1440239", "revid": "1013865", "url": "https://it.wikipedia.org/wiki?curid=1440239", "title": "Parrocchia di Trinity Palmetto Point", "text": "La parrocchia di Trinity Palmetto Point si trova nella parte orientale dell'isola di Saint Kitts, nella federazione di Saint Kitts e Nevis."}
{"id": "1440244", "revid": "17454", "url": "https://it.wikipedia.org/wiki?curid=1440244", "title": "Slipped Into Tomorrow", "text": ""}
{"id": "1440248", "revid": "1013865", "url": "https://it.wikipedia.org/wiki?curid=1440248", "title": "Parrocchia di Saint George Gingerland", "text": "La parrocchia di Saint George Gingerland si trova nella parte sud-orientale dell'isola di Nevis, nella federazione di Saint Kitts e Nevis."}
{"id": "1440255", "revid": "547034", "url": "https://it.wikipedia.org/wiki?curid=1440255", "title": "Fibbiana", "text": "Fibbiana \u00e8 una frazione nel comune di Montelupo Fiorentino, nella citt\u00e0 metropolitana di Firenze, di circa 3.500 abitanti, situata lungo la strada statale 67 Tosco Romagnola. Dista circa 20 chilometri dal capoluogo metropolitano.\nGeografia fisica.\nTerritorio.\nCaratterizzata prevalentemente da territorio pianeggiante, Fibbiana \u00e8 situata lungo la piana dell'Arno ed \u00e8 accarezzata dal fiume stesso.\nStoria.\nIl territorio dove oggi sorge il borgo di Fibbiana \u00e8 stato abitato fin dall'antichit\u00e0, ed \u00e8 il frutto del susseguirsi di civilt\u00e0 che nel tempo lo hanno \"addomesticato\" trasmettendogli non solo le proprie tecniche agricole ma anche cultura, societ\u00e0 e fede.\nOrigini.\nIl toponimo \u00e8 citato nei documenti antichi come \"Fibiana\" (Santa Maria di -, 1289), \"Fabiana\" (1286) e, forse, \"Flaviana\" (1492). L'etimo \u00e8 probabilmente *(\"villa\") \"Flaviana\" (*\"Fl\u0101vi\u0101na\" agg. da \"Fl\u0101vius\"). Potrebbe derivare anche da *(\"villa\") \"Fabiana\" (\"Fabi\u0101na\" agg. da \"Fabius\", sebbene in questo caso ci si sarebbe aspettati *\"Fabbiana\"), mentre \u00e8 improbabile l'etimologia popolare che derivi da \"fibula\", una specie di cintura. Il toponimo probabilmente risale, come molti altri prediali italiani, alla tarda antichit\u00e0 o all'alto Medioevo.\nLa prima menzione del toponimo si ha nel 780 quando alcuni nobili pisani, di stirpe longobarda, fondarono a Calci presso Pisa in localit\u00e0 Cerasiolo un monastero dedicato a san Savino. Per costituirne la dote gli donarono le loro propriet\u00e0 fondiarie, dette \"curtes\", situate nel territorio diocesano fiorentino a Empoli, Pontorme e Fibbiana. La cessione di una \"curtis\" non si esauriva in un semplice passaggio di beni immobili, ma coinvolgeva anche la cessione dei diritti vantati sui contadini della zona, che andavano dalla riscossione di decime all'obbligo di lavorare la terra del signore.\nPossiamo supporre che l'esistenza di un'azienda fondiaria in questa localit\u00e0 possa risalire all'et\u00e0 imperiale; in seguito all'occupazione longobarda questa si sarebbe organizzata secondo il sistema curtense e, denominandosi con il toponimo ereditato dai secoli precedenti, sarebbe divenuto dominio della badia di Calci.\nNel contesto territoriale di Fibbiana, nel V secolo furono istituite due pievi: una pieve intitolata a sant'Andrea fu probabilmente innalzata a Empoli, mentre un'altra dedicata a san Ippolito sorse allo sbocco della val di Pesa.\nLe pievi mantennero a lungo la loro centralit\u00e0 nella vita religiosa delle campagne, anche quando queste si disseminarono di piccole cappelle nate col concorso di proprietari locali, e destinate alla sola celebrazione delle funzioni ordinarie. Anche a Fibbiana fu edificata una cappella di questo tipo, e ci\u00f2 avvenne prima del 1192, quando la chiesa di Santa Maria viene attestata per la prima volta nella bolla con cui papa Celestino III conferma i privilegi dei canonici empolesi, elencando tutte le chiese dipendenti dalla pieve di Sant'Andrea.\nTra i canonici della pieve figuravano i potenti conti Alberti di Capraia, signori del vicino castello di Pontormo, erano col tempo divenuti i pi\u00f9 importanti signori fondiari di Fibbiana, riuscendo a ottenere nel 1250 la terza parte del patronato sulla chiesa in aperto contrasto con la badia di San Savino; abbiamo parlato di terza parte del patronato, perch\u00e9 un nuovo attore si era affacciato sulla scena delle lotte per il controllo della rettoria di Fibbiana; infatti da due rogiti notarili del 1398 e del 1401 apprendiamo che a partire da un momento non ben definito il patronato della chiesa era stato diviso a met\u00e0 tra i monaci della badia e alcuni rappresentanti del popolo; si tratta della prima azione compiuta in comune dai popolani fibbianesi, che in questo modo si vollero appropriare di una parte di quel potere che investiva il bene che sentivano pi\u00f9 vicino alla loro vita di tutti i giorni, la loro chiesa.\nDal Trecento al Cinquecento.\nCol tramonto degli ultimi potenti signori feudali Fibbiana venne inserita nel sistema amministrativo della \"Respublica\" fiorentina, entrando a far parte del vicariato di Certaldo e della podesteria di Montelupo, che assunse quel ruolo di capoluogo destinato a durare fino all'odierna ripartizione amministrativa.\nFirenze divenne il punto di arrivo delle famiglie emerse all'interno dei borghi rurali, che vedevano nelle citt\u00e0 il modo per poter consolidare il loro prestigio e accedere ai ben remunerati incarichi politici. \nTra queste una famiglia di origine fibbianese, i Mannelli, pass\u00f2 nel giro di un secolo dal ruolo di piccoli proprietari contadini a quello di grande famiglia cittadina; sostituitisi probabilmente gi\u00e0 a partire dalla fine del XIII secolo ai conti di Capraia nel controllo della propriet\u00e0 fondiaria, i Mannelli si trasferirono in citt\u00e0 nel corso del secolo successivo, entrando nel novero delle grandi famiglie.\nA conferma di questo ruolo preminente detenuto in Fibbiana dai Mannelli, \u00e8 il documento con cui nel 1398 i capifamiglia di Fibbiana concessero ai Mannelli la procura della loro parte di patronato, procura che divenne perpetua nel 1401; evidentemente i contadini non erano pi\u00f9 in grado di provvedere alle spese di ampliamento e ristrutturazione della propria chiesa e demandarono ad altri questa responsabilit\u00e0.\nDurante gli anni della ascesa dei Mannelli nella citt\u00e0 di Firenze, non si hanno molte notizie sulla chiesa di Santa Maria; tuttavia due date ci offrono una visuale importante sul suo stato. Nel 1462 e poi nel 1508 la cura delle anime di Fibbiana venne affidata ai rettori delle vicine chiese di Riottoli e dell'Ambrogiana, relegando a un ruolo decisamente minore la chiesa di Santa Maria. \nUn periodo certamente di crisi per la chiesa di Fibbiana e fiorentina pi\u00f9 in generale, dal momento che notevole fu in questi anni il numero delle chiese vacanti per mancanza di benefici e sacerdoti; crisi che si accentu\u00f2 con gli scismi e le predicazioni riformatrici e protestanti.\nDa Cinquecento al Seicento.\nIl periodo storico che va sotto il nome di Controriforma e che abbraccia la seconda met\u00e0 del Cinquecento e la prima met\u00e0 del secolo successivo \u00e8 per Fibbiana alla base dello sviluppo delle tradizioni religiose che sono giunte fino a oggi. \nLa Controriforma, infatti, prendendo coscienza della crisi in cui era entrata la Chiesa, riorganizz\u00f2 il culto a ogni livello, dando forza alle volont\u00e0 dei laici di poter avere un ruolo pi\u00f9 attivo nella vita della pastorale locale. \nQuesto slancio si manifest\u00f2 in Fibbiana proprio pochi anni dopo la fine del concilio tridentino, quando in seguito alla visita pastorale di monsignor Binnarino del 1576 la chiesa di Santa Maria venne elevata al rango di prioria; si trattava del definitivo riconoscimento dell'autonomia pastorale, e da quel momento un sacerdote avrebbe dimorato stabilmente nella canonica, senza pi\u00f9 obblighi nei confronti della collegiata empolese. \nLa presenza di un proprio pastore, vicino ai bisogni e alle fatiche quotidiane dei fedeli, fu il presupposto di una nuova riorganizzazione che favor\u00ec la formazione di iniziative laicali e in particolare della nascita di congregazioni e compagnie di carit\u00e0.\nCon l'erezione a prioria vennero salvaguardati i diritti di patronato, anche se col passare degli anni alcuni cambiamenti avevano investito i suoi patroni pi\u00f9 antichi. La Badia di San Savino aveva lentamente perso la propria autonomia e nel 1561 venne definitivamente soppressa con un \"motu proprio\" del granduca Cosimo I, il quale assegn\u00f2 il suo patrimonio all'Ordine dei cavalieri di Santo Stefano. Il potente ordine equestre con sede a Pisa e culla delle nobili famiglie toscane, eredit\u00f2 dai monaci anche il patronato sulla chiesa di Fibbiana, portando nel paese una presenza nuova e prestigiosa, capace di provvedere alle spese della ricostruzione della nuova chiesa, che venne riconsacrata il 3 febbraio 1590, festa di san Biagio.\nLa famiglia Mannelli continu\u00f2 a esercitare la propria parte di patronato; nel 1581, i nobili fiorentini vollero edificare nella nuova chiesa una cappella di famiglia, ufficiata da un loro cappellano. Questi negli anni successivi fu un prezioso collaboratore per il priore, ed \u00e8 significativo che la nuova realt\u00e0 parrocchiale e la crescita demografica degli abitanti abbiano richiesto la presenza e l'attivit\u00e0 di due sacerdoti, la cui attivit\u00e0 pastorale pot\u00e9 essere di conforto durante i difficili anni della peste \"manzoniana\" del 1630.\nDal Settecento all'et\u00e0 moderna.\nIl primo documento che ci permette di mostrare in modo completo chi fossero gli abitanti di Fibbiana e la loro distribuzione sul territorio \u00e8 il primo stato d'anime conservato nell'archivio parrocchiale risalente all'anno 1756. Analizzando questo documento, si pu\u00f2 constatare come gli abitanti di Fibbiana fossero per pi\u00f9 della met\u00e0 affittuari e abitassero in nuclei familiari di piccolo numero che si concentravano sulla strada che va dalla chiesa alla villa Mannelli.\nPoche erano le famiglie che nei secoli precedenti aveva resistito al dilagare della propriet\u00e0 cittadina e avevano mantenuto il controllo diretto sulle proprie abitazioni; tra queste troviamo le famiglie Nardi e Nardini, le cui propriet\u00e0 si concentravano rispettivamente \"al moro\" e alle \"botteghe nuove\", sulla strada che conduceva al porticciolo sull'Arno. \nI Nardi, meritandosi il titolo gentilizio di \"signore\", rappresentano la famiglia pi\u00f9 benestante tra i piccoli proprietari fibbianesi, arricchitisi svolgendo traffici commerciali via fiume tra Firenze, Pisa e Livorno. Inoltre assieme ai Nardini custodivano i capitoli e i libri della congregazione della Santa Croce, occupando una posizione preminente anche nella vita parrocchiale. \nAltre famiglie che emergevano per le loro propriet\u00e0 erano i Guerri e i Pigoli, i quali nominarono con le loro case due borghi del paese. I Nannelli sono presenti sul territorio dalla fine del cinquecento e dalla met\u00e0 dell'Ottocento hanno un'attivit\u00e0 di rivestizione ed imballaggi per vino che li porter\u00e0 ad aprire due importanti vetrerie a Empoli ai primi del novecento.\nUna particolare menzione merita la famiglia Castellani, divisa in pi\u00f9 rami, che fonda la propria antichit\u00e0 sulla propriet\u00e0 di una delle case pi\u00f9 antiche, ovvero quella prospiciente la chiesa sulla piazza principale. Su tutto si stagliava l'imponente presenza delle due ville signorili, la villa Uguccioni e soprattutto la villa Mannelli, con la sua fattoria, i suoi poderi e la sua cappella.\n\u00c8 da notare che solo un terzo degli abitanti fosse compreso tra le famiglie mezzadrili, le quali ruotavano principalmente attorno alla fattoria Mannelli costituendo i nuclei familiari pi\u00f9 ampi; tra esse spicca la famiglia di Bastiano Nardini contadino in localit\u00e0 \"in piano\" con ventidue componenti. Questa struttura sociale, che grazie ai piccoli proprietari di terre garantiva il lavoro alle molte famiglie di pigionali, visse incontrastata fino a pochi decenni fa, e non \u00e8 forse casuale che le prime fabbriche sorte a Fibbiana siano nate in forma cooperativa, volendo cos\u00ec mantenere quella mutualit\u00e0 che affonda le proprie radici nel passato e che \u00e8 ancora viva nei ricordi dei fibbianesi di oggi."}
{"id": "1440256", "revid": "124123", "url": "https://it.wikipedia.org/wiki?curid=1440256", "title": "Leone l'Africano", "text": "Deve il suo nome a papa Leone X, al secolo \"Giovanni dei Medici\".\nBiografia.\nNacque a Granada, all'epoca capitale del sultanato di Granada, nel 1485 da una famiglia Berbera; lasci\u00f2 la citt\u00e0 nel 1492, dopo che questa venne riconquistata dalle truppe cristiane di Ferdinando II di Aragona, e si stabil\u00ec a Fez, in Marocco, dove studi\u00f2 presso l'Universit\u00e0 al-Qarawiyyin.\nEntr\u00f2 nella corte marocchina diventando, assieme allo zio, diplomatico per conto del sultano wattaside del Marocco Muhammad al-Burtuqali: la sua attivit\u00e0 gli permise di viaggiare molto nel Nordafrica e nel Vicino Oriente. Nel 1510 part\u00ec assieme allo zio per una missione diplomatica arrivando fino alla citt\u00e0 di Timbuktu, allora parte dell'impero Songhai. Nel 1517, di ritorno da una missione diplomatica da Costantinopoli per conto del sultano del Marocco, sost\u00f2 nel porto di Rosetta nonostante il Sultanato mamelucco fosse in stato di guerra con l'Impero ottomano. Prosegu\u00ec il suo viaggio attraversando Il Cairo e Assuan, attraversando il mar Rosso, arrivando in Arabia, dove probabilmente effettu\u00f2 un pellegrinaggio alla Mecca. Infine giunse a Tunisi. \nNel 1518 fu catturato da corsari cristiani vicino all'isola di Creta. Fu portato a Roma e inizialmente imprigionato a Castel Sant'Angelo. Poco tempo dopo i suoi rapitori, impressionati dal suo sapere e dalla sua cultura, lo portarono al cospetto di papa Leone X. Fu battezzato nella Basilica di San Pietro nel 1520. Probabilmente Leone l'Africano venne accolto alla Corte papale perch\u00e9 il papa temeva che i saraceni potessero tornare in Sicilia e nell'Italia meridionale, quindi un collaboratore come Leone avrebbe potuto fornire informazioni utili sul Nordafrica.\nLeone l'Africano part\u00ec da Roma e trascorse i successivi quattro anni viaggiando in Italia. Durante la sua permanenza a Bologna scrisse un vocabolario medico arabo-ebraico-latino, di cui solo la parte araba \u00e8 sopravvissuta fino ad oggi. A Bologna scrisse anche un libro sulla grammatica araba, di cui solo otto pagine rimangono oggi. Rientr\u00f2 a Roma nel 1526 sotto la protezione di papa Clemente VII.\nSu incarico del papa scrisse il libro \"Cosmographia dell'Africa\" di cui esistono due versioni:\nIl lavoro \u00e8 stato pubblicato per la prima volta in italiano con il titolo \"Della descrittione dell'Africa et delle cose notabili che ivi sono, per Giovan Lioni Africano\". Il libro fu estremamente popolare e venne ristampato cinque volte. \u00c8 stato anche tradotto in altre lingue. Edizioni francesi e latine vennero pubblicate nel 1556, mentre una traduzione inglese fu pubblicata nel 1600 (\"A Geographical Historie of Africa\").\nL'opera di Leone l'Africano descrive in modo estremamente dettagliato il Nordafrica (in particolar modo il Maghreb). La \"Descrizione dell'Africa\" rimase per molti secoli l'opera principale su cui si basarono i geografi e gli esploratori europei interessati all'Africa.\nNon si sa molto dei suoi ultimi anni di vita. Secondo una visione tradizionale Leone sarebbe andato a Tunisi nel 1530, dove si sarebbe riconvertito all'Islam. L'orientalista tedesco Dietrich Rauchenberger suppone che Leone avesse lasciato Roma nel 1530 perch\u00e9 dopo quella data non ci sono documenti che attestino la sua presenza in Italia. In Maghreb, tuttavia, non ci sono documenti che attestino la sua presenza a Tunisi o in qualsiasi altra citt\u00e0 costiera. Alcuni autori suggeriscono che Leone abbia trascorso gli ultimi anni della sua vita a F\u00e8s, dove sarebbe morto nel 1537.\nLetteratura.\nLa vita di Leone l'Africano ha ispirato lo scrittore libanese Amin Maalouf che la descrive in un romanzo in forma autobiografica in cui mescola finzione e realt\u00e0, colmando i vuoti storici della vita dell'esploratore berbero e ponendolo al centro dei principali eventi del suo tempo."}
{"id": "1440257", "revid": "1705798", "url": "https://it.wikipedia.org/wiki?curid=1440257", "title": "Casato dei Dunkeld", "text": "Il Casato dei Dunkeld era stata la casa reale della Scozia dal 1034 al 1040 e dal 1058 al 1290. \n\u00c8 dinasticamente una sorta di una continuazione di Cen\u00e9l nGabr\u00e1in, \"razza di Fergus\", come \"casato\" \u00e8 un concetto originariamente celtico e si usava per esprimere uno dei due clan in competizione per il titolo di capo della Scozia medioevale, il padre fondatore \u00e8 appunto re Fergus Mor di Dalriada. Questo clan reale era in disputa per la corona (di Dalriada, allora quella di Alba) contro Cen\u00e9l Loairn, del Casato dei Moray. Il Cen\u00e9l nGabr\u00e1in \u00e8 stato rappresentato dal cosiddetto Casato degli Alpin prima dei Dunkeld. \nGenealogicamente la dinastia \u00e8 basato su Duncan I di Scozia che \u00e8 di un clan differente pi\u00f9 che sul suo predecessore e nonno materno Malcolm II di Scozia. Tuttavia, il pi\u00f9 importante punto di partenza \u00e8 considerato il regno del figlio di Duncan, Malcolm III di Scozia che sembra coincidere con l'inizio del secolo-lungo periodo di forte influenza da parte del vicino Regno d'Inghilterra."}
{"id": "1440259", "revid": "110157", "url": "https://it.wikipedia.org/wiki?curid=1440259", "title": "Hole in My Shoe", "text": "Hole in My Shoe \u00e8 una canzone della band inglese Traffic che, composta dal chitarrista Dave Mason e pubblicata come singolo nel 1967, raggiunse il secondo posto nelle classifiche inglesi dell'epoca. \u00c8 uno dei brani pi\u00f9 famosi nel filone del rock psichedelico, sebbene negli anni a venire il leader della band Steve Winwood abbia reso noto di non considerarlo tra i pi\u00f9 rappresentativi del loro repertorio, ribadendo come non rispecchiasse le reali intenzioni musicali e stilistiche intraprese in seguito dal gruppo.\nLa composizione divenne nota in Italia grazie alla versione in lingua italiana de \"I Quelli\", gruppo milanese di beat (dal quale poi nacque la Premiata Forneria Marconi), intitolata \"Tornare bambino\".\nCollegamenti esterni.\nTesto originale inglese"}
{"id": "1440261", "revid": "775372", "url": "https://it.wikipedia.org/wiki?curid=1440261", "title": "Parrocchia di Saint James Windward", "text": "La parrocchia di Saint James Windward si trova nella parte nord-orientale dell'isola di Nevis, nella federazione di Saint Kitts e Nevis."}
{"id": "1440262", "revid": "767487", "url": "https://it.wikipedia.org/wiki?curid=1440262", "title": "The Good the Bad the Waysted", "text": "The Good The Bad The Waysted \u00e8 il secondo album dei Waysted, uscito nel 1985 per l'Etichetta discografica Chrysalis Records.\nIl disco venne ristampato nel 1995 con l'aggiunta delle tracce del mini-album \"Waysted\" e tracce bonus."}
{"id": "1440269", "revid": "1812835", "url": "https://it.wikipedia.org/wiki?curid=1440269", "title": "Clara Petrella", "text": "Biografia.\nDiscendente di Errico Petrella e nipote del soprano Oliva Petrella, dopo gli studi compiuti a Milano con la sorella Micaela e Giulia Tess debutt\u00f2 nel 1939 ad Alessandria come Li\u00f9 in \"Turandot\".\nDopo varie tourn\u00e9e nei teatri di provincia, nel 1947 fu scritturata al Teatro alla Scala, dove apparve fino al 71, interpretando fra l'altro il ruolo di protagonista alle prime rappresentazioni scaligere di \"Cagliostro\" e \"La figlia di Jorio\" di Ildebrando Pizzetti. Interpret\u00f2 il ruolo di Maliella alla prima rappresentazione Italiana de \"I gioielli della Madonna\" di Ermanno Wolf-Ferrari (Roma, 1954) e fu scelta per cantare \"Manon Lescaut\" in occasione del 25\u00ba Anniversario del Teatro dell'Opera di Roma. Apparve in due produzioni televisive negli anni cinquanta: \"Manon Lescaut\" e \"Il tabarro\".\nSi distinse in particolare nel repertorio verista (\"Pagliacci\", \"Zaz\u00e0\", \"Il tabarro\", \"Iris\", \"Adriana Lecouvreur\") e pucciniano (\"Madama Butterfly\", \"Manon Lescaut\"). Fu inoltre importante interprete dell'opera moderna: oltre ai titoli gi\u00e0 citati, \"Il console\" e \"Maria Golovin\" di Giancarlo Menotti, \"L'Uragano\" di Lodovico Rocca, \"L'amore dei tre re\" di Italo Montemezzi, \"Debora e Jaele\" di Ildebrando Pizzetti. \"Cre\u00f2\" il personaggio di Roxana nella prima italiana di \"Re Ruggero\" di Karol Szymanowski al Teatro Massimo di Palermo. \nPer le notevoli doti di cantante-attrice venne soprannominata \"la Eleonora Duse del belcanto\". \u00c8 sepolta al Cimitero Maggiore di Milano."}
{"id": "1440270", "revid": "339392", "url": "https://it.wikipedia.org/wiki?curid=1440270", "title": "Stade Fran\u00e7ais Paris", "text": ""}
{"id": "1440275", "revid": "4175", "url": "https://it.wikipedia.org/wiki?curid=1440275", "title": "Union Sportive Colomiers Rugby", "text": ""}
{"id": "1440276", "revid": "1318658", "url": "https://it.wikipedia.org/wiki?curid=1440276", "title": "Elettrondonatore", "text": "In chimica, un elettrondonatore \u00e8 una specie che, nell'ambito di una reazione, pu\u00f2 donare un doppietto elettronico ad un'altra specie. Sono quindi caratterizzati dal possedere coppie elettroniche di valenza che possono partecipare alla reazione formando legami covalenti dativi (base di Lewis) legandosi in genere con specie elettrofile.\nInoltre vengono considerati elettrondonatori tutti quei gruppi sostituenti che possono donare doppietti elettronici alle specie a cui sono legati, portando alla formazione di ibridi di risonanza e quindi contribuendo alla stabilizzazione, ad esempio, di specie cariche positivamente, come un carbocatione.\nNegli idrocarburi aromatici.\nData la disponibilit\u00e0 di elettroni, i sostituenti attivanti sono elettrondonatori e per questo aumentano la reattivit\u00e0 del benzene monosostituito; i sostituenti attivanti sono gruppi alchilici (o gruppi atomici) con un doppietto elettronico libero sull'atomo direttamente legato all'anello benzenico."}
{"id": "1440278", "revid": "4175", "url": "https://it.wikipedia.org/wiki?curid=1440278", "title": "Union Sportive Montalbanaise", "text": ""}
{"id": "1440280", "revid": "1013865", "url": "https://it.wikipedia.org/wiki?curid=1440280", "title": "Parrocchia di Saint John Figtree", "text": "La parrocchia di Saint John Figtree si trova nella parte sud-occidentale dell'isola di Nevis, nella federazione di Saint Kitts e Nevis."}
{"id": "1440282", "revid": "287204", "url": "https://it.wikipedia.org/wiki?curid=1440282", "title": "Feria d'agosto", "text": "Feria d'agosto \u00e8 un'opera eterogenea dello scrittore Cesare Pavese, pubblicata nel 1946 composta da racconti, capitoli e prose di riflessione che enunciano la poetica dell'autore.\nAnalisi dell'opera.\nIn \"Feria d'agosto\" lo scrittore approfondisce, soprattutto nei saggi raccolti nell'ultima sezione dell'opera (\"Del mito, del simbolo ed altro, Stato di grazia\", \"L'adolescenza\", \"Mal di mestiere\") la sua teoria del mito.\nLe sensazioni provate nel periodo dell'infanzia, che creano un'atmosfera sfumata dal ricordo, sono evidenti nelle brevi prose che si situano tra i saggi puramente teorici e i racconti veri e propri (\"Il nome\", \"Fine d'agosto\", \"Il campo di granoturco\", \"La Langa\", \"Vecchio mestiere\", \"Insonnia\", \"L'eremita\", \"La giacchetta di cuoio\", \"Primo amore\", \"Il mare\", \"Il prato dei morti\", \"Sogni al campo\", \"Una certezza\", \"Risveglio\", \"Il tempo\", \"Piscina feriale\", \"L'estate\", \"Vocazione\", \"La citt\u00e0\", \"Le case\", \"Le feste\", \"La vigna\", \"Nudismo\", \"Il colloquio del fiume\", \"Storia segreta\"), facendo cos\u00ec da filo conduttore a questa raccolta tanto diversificata e garantendone la continuit\u00e0 tematica.\nI racconti compresi in \"Feria d'agosto\", sono stati pubblicati, insieme a frammenti di racconti e racconti inediti, e in aggiunta a quelli di \"Notte di festa\", nella raccolta postuma da Einaudi nel 1960.\nNei racconti di \"Feria d'agosto\", ma gi\u00e0 a partire dal racconto \"La famiglia\" del 1941, lo scrittore cerca di fare ritorno all'infanzia non per fuggire alla realt\u00e0 in una ricerca idillica di un passato consolatorio, ma per \"rintracciare nell'infanzia i segni dell'orrore adulto\".Pavese, che ritiene che dalle prime inconsapevoli esperienze derivi il nostro modo di essere futuro e la conoscenza del mondo, (cos\u00ec scrive nel suo diario il 10 febbraio 1942), avvia attraverso i racconti una specie di indagine narrativa per mettere in evidenza i miti dell'infanzia."}
{"id": "1440285", "revid": "1013865", "url": "https://it.wikipedia.org/wiki?curid=1440285", "title": "Parrocchia di Saint Paul Charlestown", "text": "La parrocchia di Saint Paul Charlestown si trova nella parte occidentale dell'isola di Nevis, nella federazione di Saint Kitts e Nevis."}
{"id": "1440287", "revid": "767487", "url": "https://it.wikipedia.org/wiki?curid=1440287", "title": "Save Your Prayers", "text": "Save Your Prayers \u00e8 il terzo album dei Waysted, uscito nel 1986 per l'etichetta discografica EMI Records."}
{"id": "1440289", "revid": "59975", "url": "https://it.wikipedia.org/wiki?curid=1440289", "title": "John Diteodoro", "text": ""}
{"id": "1440291", "revid": "399", "url": "https://it.wikipedia.org/wiki?curid=1440291", "title": "Ematologia", "text": "L'ematologia \u00e8 la branca della medicina interna che si occupa del sangue e degli organi che compongono il sistema emopoietico. L'ematologo studia le cause, la diagnosi, il trattamento, la prognosi e la prevenzione delle malattie del sangue e degli organi emopoietici. \nIl termine deriva dal greco.\nIn particolare, si suddivide la parola ematologia in \"emato\u2013\", che deriva da \u03b1\u1f36\u03bc\u03b1, \u03b1\u1f34\u03bc\u03b1\u03c4\u03bf\u03c2 (\"\u00e0ima, \u00e0imatos\") e che significa \"sangue\", e \u2013\"logia\", che deriva da \u03bb\u03cc\u03b3\u03bf\u03c2 (\"l\u00f2gos\") e che significa \"discorso\" o \"studio\".\nOggetto.\nAltri settori dell'ematologia riguardano:\nOncoematologia.\nLo studio delle malattie del sangue \u00e8 strettamente correlato allo studio di forme cliniche maligne quali leucemie e dei linfomi. Il settore interdisciplinare che si occupa di queste forme cliniche \u00e8 definito oncoematologia."}
{"id": "1440292", "revid": "1013865", "url": "https://it.wikipedia.org/wiki?curid=1440292", "title": "Parrocchia di Saint Thomas Lowland", "text": "La parrocchia di Saint Thomas Lowland si trova nella parte nord-occidentale dell'isola di Nevis, nella federazione di Saint Kitts e Nevis."}
{"id": "1440294", "revid": "1652134", "url": "https://it.wikipedia.org/wiki?curid=1440294", "title": "Saint Kitts", "text": "Saint Kitts o Saint Christopher (in italiano San Cristoforo) \u00e8 l'isola principale della federazione di Saint Kitts e Nevis. Con una superficie di circa 168\u00a0km quadri, una popolazione di 35.000 abitanti ed una densit\u00e0 di 208,3 abitanti per km quadro. La sua massima elevazione \u00e8 il monte Liamuega (1156\u00a0m).\nLa denominazione alternativa di \"Saint Christopher\" fu data nel 1493 in onore di Cristoforo Colombo.\nDa punto di vista amministrativo il Paese si suddivide in 9 parrocchie.\nStoria.\nL'isola fu abitata probabilmente dai ciboney gi\u00e0 3000 anni fa, ma non \u00e8 possibile datare l'origine di questa civilt\u00e0 causa l'assenza di ceramiche. Essi furono seguiti dal popolo degli Aruachi o Taino all'incirca nell'800d.c.\nSegu\u00ec la sottomissione dell'isola da parte dei pi\u00f9 bellicosi Caribi che vi si stanziarono intorno al 5/600 d.c.\nI primi europei.\nL'isola fu avvistata l'11 novembre 1493 da Cristoforo Colombo durante il suo secondo viaggio e fu chiamata in suo onore San Cristobal.\nIl 28 gennaio 1623 l'inglese Sir Thomas Warner con 15 coloni approd\u00f2 sull'isola (dove trov\u00f3 3 francesi gi\u00e0 presenti, probabilmente ugonotti, pirati o naufraghi) e, dopo essersi accordato col capo dei Caribi Ouboutou Tegremante, vi si stabil\u00ed. Nonostante l'uragano che colp\u00ec la loro piantagione lo stesso anno, la colonia sopravvisse e crebbe.\nNel 1625 approd\u00f2 nella rada di Basseterre il corsaro francese Pierre Belain d'Esnambuc che, con il suo brigantino da 14 cannoni e 40 uomini d'equipaggio, era reduce da uno scontro a fuoco contro una grande nave spagnola da 35 pezzi e aveva subito ingenti danni. Questi torn\u00f2 sull'isola nel 1627, stabilendo la colonia francese di Saint-Christophe per conto della omonima compagnia coloniale, e vi import\u00f3 40 schiavi dal Senegal. L'isola fu divisa in 4 quarti: la colonia inglese occup\u00f2 la met\u00e0 centrale e quella francese i due quarti finali.\nMentre la popolazione europea continuava ad aumentare, il capo dei caribi Tegremante divenne ostile agli stranieri e nel 1626 pianific\u00f2 la loro eliminazione con l'aiuto degli altri caribi dell'isola. Ma una donna nativa di nome Barbe inform\u00f2 Warner e d'Esnambuc. Gli europei agirono e durante la notte uccisero nel sonno 120 caribi, tra cui lo stesso Tegramante. Il giorno dopo, in luogo chiamato Bloody Point dove si trova il canyon noto come Bloody River, furono massacrati oltre 2000 indigeni; il resto fu ridotto in schiavit\u00f9 in quello che \u00e8 chiamato il massacro di Kalinago.\nColonia anglo-francese.\nIl 17 giugno 1629 giunse una squadra navale spagnola di 35 galeoni e 14 mercantili armati, al comando di Fadrique \u00c1lvarez de Toledo Osorio, deciso a scacciare i coloni anglo-francesi, la cui colonia era ormai cresciuta fino ad avere molte migliaia di abitanti. Furono sbarcati circa 4000 soldati e nella battaglia di Saint Kitts gli spagnoli sconfissero le milizie degli abitanti, distrussero i centri abitanti e costrinsero i coloni rimasti a rimpatriare con alcune navi.\nParte degli inglesi, dopo la partenza degli spagnoli, torn\u00f2 a Saint Kitts alle proprie piantagioni e cos\u00ec fecero i francesi, tornando in pochi mesi a ricolonizzare l'isola, mantenendo i confini precedenti all'invasione.\nLe due colonie vissero pacificamente per diversi decenni durante i quali quella inglese prosper\u00f3 e si arricch\u00ec grazie allo sfruttamento della manodopera schiavile nelle piantagioni di tabacco, indaco e canna da zucchero; quella francese, che non riceveva schiavi n\u00e9 rifornimenti sufficienti dalla madrapatria tramite la compagnia, stabil\u00ec rapporti commerciali con i mercanti olandesi con cui scambiava i propri prodotti in cambio di ci\u00f2 che sull'isola non si produceva.\nCon la morte di d'Esnambuc nel 1635, Phillippe de Longvilliers de Poincy divenne tenente generale delle isole d'America e capitano generale di San Cristoforo il 20 febbraio 1639. Il re di Francia aveva venduto la parte francese dell'isola all'Ordine di San Giovanni. Insoddisfatto dell'indipendenza di de Poincy, il re di Francia invi\u00f2 Noel de Patrocles de Thoisy a sostituirlo. Tuttavia, de Thoisy fu respinto, catturato e rimandato in Francia insieme ai suoi alleati, i monaci cappuccini. De Poincy inizi\u00f2 la costruzione del suo Ch\u00e2teau de la Montagne nel 1642, dove risiedette fino alla sua morte nel 1650. Gli successe il governatore De Sales.\nDurante la seconda guerra anglo-olandese, il rapporto tra i coloni francesi e inglesi si inaspr\u00ec mentre i loro paesi d'origine erano in guerra. Il 21 aprile 1666 il governatore francese Charles de Sales radun\u00f2 800 soldati e 150-200 schiavi a Palmetto Point. Mentre i francesi avanzavano verso Sandy Point, dove li aspettava il governatore inglese William Watts, furono attaccati da 400 soldati inglesi e de Sales fu ucciso. Claude de Roux de Saint-Laurent prese il comando mentre i francesi contrattaccavano, costringendo gli inglesi a ritirarsi. Il 22 aprile, durante la battaglia di Sandy Point, 1.400 soldati inglesi al comando del governatore Watts, che includevano 260 bucanieri del colonnello Morgan, non riuscirono a fermare 350 francesi. Il governatore Watts fu ucciso e gli inglesi si ritirarono a Fort Charles prima di fuggire a Old Road Town. L'Armes d'Angleterre part\u00ec da Basseterre nell'aprile del 1667 con a bordo Joseph-Antoine de La Barre. La nave francese incontr\u00f2 l'HMS Winchester, l'inizio di un blocco inglese, e si impegn\u00f2 in una lunga battaglia prima di affondarla e tornare a St. Kitts. Lo status quo ante bellum fu ristabilito dal Trattato di Breda.\nIl Trattato di Madrid del 1670 comportava il riconoscimento delle colonie inglesi nei Caraibi da parte della Spagna in cambio della riduzione degli attacchi dei pirati.\nNel 1689, durante la guerra della Grande Alleanza, il governatore francese de Salnave invi\u00f2 truppe a saccheggiare la parte inglese, con l'assistenza irlandese, mentre la flotta del conte de Blanc arriv\u00f2 a Basseterre con 1.200 soldati. I francesi assediarono le truppe del governatore inglese Thomas Hill a Fort Charles, costringendole alla resa il 15 agosto 1689. Gli inglesi furono nuovamente cacciati dall'isola, mentre gli irlandesi presero il controllo delle loro piantagioni. Il 24 giugno 1690 il governatore delle Isole Sottovento Sir Christopher Codringtone Sir Timothy Thornhill, che operava dall'isola di Nevis, sbarc\u00f2 una forza inglese di 3.000 uomini a St. Kitts. Operando da Timothy's Beach e Frigate Bay, questi marciarono su Basseterre e poi assediarono i francesi a Fort Charles. I francesi si arresero il 16 luglio e furono deportati a Santo Domingo. I francesi avevano bombardato Brimstone Hill nel loro assedio del 1689 e nel 1690 gli inglesi iniziarono la costruzione della fortezza di Brimstone Hill. Il Trattato di Rijswijk del 1697 ripristin\u00f2 lo status quo. Una nota a margine interessante \u00e8 che il celebre capitano corsaro William Kidd serv\u00ec sotto Codrington durante questa guerra.\nSaint Kitts e Nevis dovettero affrontare ulteriori devastazioni durante la guerra di successione spagnola, anche se l'impatto locale di quel conflitto inizi\u00f2 con il governatore francese di Saint Kitts, il conte Jean-Baptiste de Gennes, che si arrese senza combattere a Sir Christopher Codrington, governatore dei Leewards inglesi, e al colonnello Walter Hamilton nel 1702. Gli abitanti francesi di St. Kitts furono trasferiti pacificamente su altre isole. I francesi si vendicarono nel 1705 con un bombardamento di cinque giorni dell'isola di Nevis da parte dell'ammiraglio conte Louis-Henri de Chavagnac prima di procedere per St. Kitts. L\u00ec i francesi saccheggiarono il quartiere inglese dopo essere sbarcati a Frigate Bay, portando via 600-700 schiavi. Il trattato di Utrecht fu firmato nel 1713; con esso i francesi cedettero la loro parte di St. Kitts agli inglesi.\nColonia britannica.\nDopo aver ottenuto il controllo dell'intera isola nel 1713, gli inglesi trasferirono presto la capitale dell'isola nella citt\u00e0 di Basseterre nel 1727 e Saint Kitts decoll\u00f2 rapidamente come leader nella produzione di zucchero nei Caraibi.\nDurante il XVIII secolo la popolazione dei bianchi decrebbe progressivamente, mentre quella degli schiavi neri si moltiplic\u00f2. Nel 1724, la popolazione di St. Kitts era composta da 4.000 bianchi e 11.500 neri; nel 1774, la popolazione di St. Kitts era di 1.900 bianchi e 23.462 neri\nNel 1776 Saint Kitts era diventata la colonia britannica pi\u00f9 ricca dei Caraibi come reddito pro capite. Fu ripetutamente attaccata dai francesi alla fine del XVIII secolo, come nell'assedio di Brimstone Hill e nella battaglia di Saint Kitts del 1782. Il consolidamento del dominio britannico fu finalmente riconosciuto con il Trattato di Versailles nel 1783.\nNel 1799 la USS Constellation ingaggi\u00f2 la fregata corsara francese Insurgent al largo dell'isola di Nevis durante la quasi guerra . La nave americana ottenne la prima vittoria per la Marina degli Stati Uniti, riportando a St. Kitts la preda francese catturata.\nNel 1804 l'ammiraglio francese \u00c9douard Thomas Burgues de Missiessy e il generale La Grange costrinsero Nevis e St. Kitts a pagare rispettivamente un riscatto di 4.000 e 18.000 sterline. La richiesta fu seguita dall'incursione di Gerolamo Bonaparte nel 1806.\nNel 1806 il governo delle Isole Leeward Caribee fu diviso in due gruppi, con Antigua, Barbuda, Redonda e Montserrat in un gruppo e St Kitts, Nevis, Anguilla e le Isole Vergini britanniche nell'altro. Le isole del nuovo raggruppamento, tuttavia, furono in grado di mantenere i loro grandi gradi di autonomia. Il gruppo si \u00e8 poi diviso interamente nel 1816.\nLord Combermere acquist\u00f2 la Russell's Rest Plantation in seguito alla sconfitta della Francia nella battaglia di Waterloo. Il villaggio e la scuola di Combermere prendono il nome da lui.\nNel 1777 fu fondata a St. Kitts la chiesa della Moravia, che contava 2.500 fedeli nel 1790. Il vescovo Thomas Coke fece la sua prima delle tre visite a St. Kitts nel 1788, stabilendo la chiesa metodista sull'isola. Entro il 1789 il numero dei proseliti crebbe fino 1.400.\nLa tratta degli schiavi africani fu interrotta all'interno dell'Impero britannico nel 1807 e la schiavit\u00f9 fu messa fuori legge nel 1834. Un periodo di \"apprendistato\" di quattro anni segu\u00ec per ogni schiavo, in cui lavoravano per i loro ex proprietari per il salario. In questo modo a St. Kitts furono liberati 19.780 schiavi.\nL'isola fu colpita dall'uragano del 1835, seguito dalla siccit\u00e0 del 1836-1838 e dall'incendio del 1837. Poi diversi terremoti la colpirono nel 1843, seguiti da un'epidemia di colera nel 1853-54 che uccise 3.920 persone.\nNel 1872 St. Kitts fu collegata al sistema telegrafico internazionale.\nLa Federazione della Colonia delle Isole Sottovento del 1871 significava la fine delle Assemblee elette, ma furono invece nominate. Nel 1883 i governi di St. Kitts, Nevis e Anguilla furono riuniti nell'Assemblea di St. Kitts; essa era formata da dieci seggi: Nevis ne aveva due ed Anguilla uno; i restanti sette appartenevano a St. Kitts.\nLa produzione sovvenzionata di barbabietola da zucchero abbass\u00f2 i salari sull'isola provocando le rivolte portoghesi del 1896. Ci vollero i marines della HMS Cordelia per ristabilire l'ordine.\nColpita dall'uragano di San Ciriaco del 1899, St. Kitts ebbe solo due vittime.\nLa St. Kitts Sugar Producers Association costru\u00ec una fabbrica centrale per la raffinazione dello zucchero e una ferrovia per il trasporto nel 1912. Il London Electric Theatre apr\u00ec a St. Kitts nel 1917. Un sistema telefonico fu costruito a St. Kitts nel 1896.\nLa produzione di cotone ha integrato lo zucchero durante la prima guerra mondiale, ma \u00e8 diminuita nel 1922 dopo la comparsa del punteruolo. La Grande Depressione fece s\u00ec che il governo diventasse il pi\u00f9 grande proprietario terriero di Nevis quando le propriet\u00e0 furono abbandonate o furono requisite per mancato pagamento delle tasse. Dal 1900 al 1929 la popolazione di St. Kitts diminu\u00ec del 43%.\nNel 1951 all'isola fu concesso il diritto di voto, con la prima elezione tenuta nel 1952.\nLa produzione di zucchero ha continuato a dominare la vita degli isolani. Il dominio da parte dei proprietari terrieri dell'unica ed estremamente limitata risorsa naturale dell'isola, la terra, e l'applicazione risoluta di quella risorsa a un settore, hanno precluso lo sviluppo di una stabile classe contadina. Invece, il sistema ha prodotto una grande classe di lavoratori salariati generalmente risentiti per l'influenza straniera. La natura stessa dell'industria dello zucchero - la produzione di un prodotto non alimentare ed essenzialmente non nutritivo per un mercato mondiale ampiamente fluttuante - \u00e8 servita solo ad approfondire questa ostilit\u00e0 e a motivare i lavoratori kittitiani a cercare un maggiore controllo sulla loro vita lavorativa e sulla loro situazione politica. Il crollo dei prezzi dello zucchero provocato dalla Grande Depressione ha accelerato la nascita del movimento sindacale organizzato a St Kitts. La lega dei lavoratori di Sandy Point nel 1932 sfrutt\u00f2 la frustrazione popolare che aliment\u00f2 le rivolte sindacali del 1935-1936 . Ribattezzata St. Kitts e Nevis Trades and Labour Union nel 1940 e sotto la nuova guida di Robert Llewellyn Bradshaw , il sindacato istitu\u00ec un braccio politico, il St Kitts and Nevis Labour Party , che mise Bradshaw nel Consiglio legislativo nel 1946. Il Labour Party avrebbe continuato a dominare la vita politica nello stato delle isole gemelle per pi\u00f9 di trent'anni.\nLe isole rimasero nella Federazione delle Isole Sottovento fino a quando non si unirono alla fallita Federazione delle Indie Occidentali dal 1958 al 1962, in cui Saint Christopher-Nevis-Anguilla era uno stato a parte. Robert Bradshaw fu il ministro delle finanze per il paese di breve durata.\nSt. Kitts e Nevis.\nNel 1967, le isole divennero uno Stato associato della Gran Bretagna.\nNel 1970 ci fu un grave incidente marittimo, il disastro di Christena , consistente nell'affondamento di un traghetto sovraccaricato, con la perdita di molte perdite di vite umane.\nDurante il lungo mandato di Bradshaw, il suo governo \u00e8 passato lentamente a un approccio statalista allo sviluppo economico nel 1972. Tutte le terre di zucchero furono acquistate dal governo, cos\u00ec come anche la fabbrica di zucchero nel 1976.\nL'opposizione al governo di Bradshaw inizi\u00f2 a crescere, soprattutto da parte delle famiglie e dei sostenitori degli ex proprietari immobiliari, che nel 1964 fondarono il partito People's Action Movement, dopo la frustrazione per una manifestazione fallita contro un aumento delle tariffe elettriche.\nNel 1978 Bradshaw mor\u00ec di cancro alla prostata . Gli successe il suo ex vice, Paul Southwell , ma nel 1979 lo stesso Southwell mor\u00ec (in circostanze misteriose) a Santa Lucia. Ad accompagnare il premier ad interim Caleb Azariah Paul Southwell, c'era Lee Llewellyn Moore, il procuratore generale e il successivo per anzianit\u00e0 del partito laburista di St. Kitts. L'organizzazione politica alla fine cadde in una crisi di leadership, ma fu scelto Lee Moore. Indipendentemente da ci\u00f2, molti sostenitori del Labour avevano i loro sospetti sulla morte di Southwell, e molti scelsero di votare \"PAM\" l'anno successivo alle elezioni generali.\nApprofittando della confusione del partito laburista, il partito PAM ha avuto molto successo nelle elezioni del 1980, vincendo tre seggi a St Kitts, rispetto ai quattro del partito laburista. PAM e NRP formarono quindi un governo di coalizione, nominando Kennedy Simmonds, un medico e uno dei fondatori del PAM, premier (Simmonds aveva vinto l'ex seggio di Bradshaw in un'elezione del 1979). Nel 1983, la federazione ottenne l'indipendenza dalla Gran Bretagna, con una costituzione che garantiva a Nevis un ampio grado di autonomia e il diritto di secessione garantito. Per trarre vantaggio da questo punto di riferimento, nel 1984 furono indette elezioni anticipate, in cui il partito PAM ha conquistato sei seggi a St Kitts, rispetto ai due del Labour Party, nonostante nel complesso il Labour Party abbia vinto il voto popolare nazionale. Il nuovo governo di coalizione aveva ora un forte mandato di 9 a 2 in parlamento.\nSegu\u00ec il miglioramento economico per St Kitts, con il partito PAM che spost\u00f2 l'attenzione dall'industria dello zucchero al turismo. Tuttavia, gran parte delle persone pi\u00f9 povere dell'isola, principalmente i lavoratori dello zucchero, sono state trascurate. L'opposizione al PAM ha cominciato a costruire da questo, cos\u00ec come sulle accuse di corruzione. Nelle elezioni del 1993, sia il PAM che i laburisti presero quattro seggi ciascuno, mentre a Nevis un nuovo partito, il Concerned Citizens Movement , prese due seggi, battendo quello del PNR. La situazione di stallo su St Kitts si \u00e8 rivelata irrisolvibile quando il CCM di Nevis ha rifiutato di formare una coalizione con il PAM. Seguirono presto disordini sulle isole, che furono finalmente risolti in una serie speciale di elezioni tenutesi nel 1995, in cui il partito laburista sconfisse in modo schiacciante il partito PAM, conquistando sette seggi rispetto a quello della PAM. Dr. Denzil Douglas \u00e8 diventato il nuovo primo ministro della federazione e nel 2015 Timothy Harris \u00e8 diventato il primo ministro.\nIl 21 settembre 1998, l'uragano Georges ha gravemente danneggiato le isole, provocando danni alla propriet\u00e0 per quasi 500 milioni di dollari. Georges \u00e8 stato il peggior uragano che ha colpito la regione nel XX secolo.\nNel 2005, St Kitts ha visto la chiusura della sua industria dello zucchero, dopo 365 anni nella monocoltura. Ci\u00f2 \u00e8 stato spiegato come dovuto alle enormi perdite del settore, nonch\u00e9 alle minacce di mercato da parte dell'Unione europea, che aveva in programma di ridurre notevolmente i prezzi dello zucchero nel prossimo futuro. Da quel momento il turismo \u00e8 stato l'obiettivo principale dell'economia."}
{"id": "1440295", "revid": "767487", "url": "https://it.wikipedia.org/wiki?curid=1440295", "title": "Wilderness of Mirrors", "text": "Wilderness of Mirrors \u00e8 il quarto album dei Waysted, uscito nel 2000 per l'Etichetta discografica Zoom Club Records.\nSi tratta di un album composto da pre-registrazioni di alcune tracce che avrebbero dovuto comporre il disco \"Save Your Prayers\" (1986). Infatti \"Wilderness of Mirrors\" presenta alcune tracce che il precedente non conteneva, come \"\"Fire Under the Wheels\", \"Terror City\" e la reinterpretazione dei Creedence Clearwater Revival \"Fortunate Son\". Al contrario \"Save Your Prayers\" presenta alcune tracce non contenute in \"Wilderness of Mirrors\" come \"Hell Comes Home\", \"Heaven Tonight\" e \"How the West Was Won\"\"."}
{"id": "1440298", "revid": "1782831", "url": "https://it.wikipedia.org/wiki?curid=1440298", "title": "Formula SAE", "text": "La Formula SAE \u00e8 una competizione universitaria internazionale di design ingegneristico proposta inizialmente dalla Society of Automotive Engineers (SAE) che prevede la progettazione e la produzione di un'auto da corsa, valutata durante una serie di prove in base alle sue qualit\u00e0 di progettazione e di efficienza ingegneristica.\nIstituita nel 1981, con lo scopo di dare agli studenti universitari la possibilit\u00e0 di confrontarsi in una competizione che gli dia l'opportunit\u00e0 di mettere in pratica quanto appreso durante il proprio percorso di studi e che risulti quanto pi\u00f9 appetibile e interessante, la competizione \u00e8 diffusa in tutto il mondo, con svariati eventi annuali, organizzati direttamente dalla SAE o dalle varie associazioni nazionali di ingegneri e tecnici dell'automobile.\nAttualmente le categorie di ogni competizione sono 3: Classe 1C (per i veicoli a benzina), Classe 1E (per i veicoli elettrici) e classe 1D(per i veicoli Driverless). Ad esse se ne aggiunge una quarta, denominata Classe 3, a cui partecipano i team che presentano solo il progetto della vettura, non partecipando quindi agli eventi statici e dinamici.\nA partire dal 2017 la Formula Student Germany, attiva come evento ufficiale di formula SAE tedesco dal 2005, ha proposto la propria versione della competizione, rinominandola \"Formula Student\", sulla base dello stesso concept pensato dalla SAE, ma con qualche piccola variazione nel regolamento.\nConcept.\nL'idea posta alla base della Formula SAE \u00e8 che un'azienda fittizia ingaggi il team affinch\u00e9 realizzi un prototipo di auto da corsa con determinate caratteristiche, che occupi il segmento di mercato dedicato a piloti non professionisti, definiti come \"weekend autocross racers\". Ogni team di studenti deve progettare, costruire, testare e promuovere il prototipo, il quale viene valutato in otto tipologie di prove, che spaziano dalle performance pure, al design, alla pubblicizzazione e alla presentazione del veicolo stesso. Ad ogni evento \u00e8 possibile totalizzare un massimo di 1000 punti distribuiti tra varie prove.\nPer il regolamento Formula SAE i punti sono distribuiti secondo il seguente schema:\nMentre il regolamento Formula Student prevede i seguenti punteggi:\nL'idea.\nLa vision della SAE era ed \u00e8 quindi quella di creare un evento universitario, regolamentato che portasse i seguenti benefici per gli studenti e le aziende:\nLa realt\u00e0.\nOgni gruppo di studenti deve progettare, costruire e testare, ogni anno, una nuova vettura che deve:\nRegolamento.\nLa Formula SAE impone poche restrizioni ai partecipanti, atte soprattutto a garantire la sicurezza dei prototipi ed a limitarne le prestazioni. \nInoltre, per come \u00e8 organizzato lo schema dei punteggi, \u00e8 possibile raggiungere il successo tramite svariate combinazioni dei parametri caratteristici delle vetture, perci\u00f2 \u00e8 possibile ammirare una grande variet\u00e0 tra i vari prototipi, cosa pi\u00f9 unica che rara nel mondo del motorsport.\nCompetizione studentesca.\nTutto il team, piloti inclusi, deve essere composto unicamente da studenti universitari. Il team pu\u00f2 ricevere giudizi e consigli da professionisti e professori, ma tutto il design ed il lavoro deve essere svolto unicamente dagli studenti.\nMotore.\nIl motore deve essere a pistoni, quattro tempi funzionante secondo Ciclo Otto con una cilindrata massima di 710cc. Una restrizione circolare, dal diametro massimo di 20\u00a0mm per motori alimentati a benzina o 19\u00a0mm per motori alimentati ad E85, deve essere inserita a valle del corpo farfallato e a monte di qualunque sistema di sovralimentazione.\nInoltre il motore non pu\u00f2 essere sovralimentato originariamente, l'eventuale sovralimentazione deve essere progettata e aggiunta durante la fase di realizzazione della macchina.\nNel caso di un motore elettrico non si hanno limitazioni sulla sua progettazione, ma il pacco batterie non pu\u00f2 erogare pi\u00f9 di 80 kW di potenza.\nSospensioni.\nNon ci sono limitazioni sulle sospensioni, se non per quanto riguarda la sicurezza; l'unica prescrizione regolamentare \u00e8 che ci siano delle sospensioni (una soluzione tipo kart non sarebbe ammessa) e che abbiano un'escursione minima.\nSono permesse le sospensioni attive e la sterzatura al posteriore (purch\u00e9 l'angolo massimo di sterzatura delle ruote posteriori non superi i 6\u00b0).\nAerodinamica.\nCi sono poche regole sull'aerodinamica, e principalmente delineano zone di estensione massima per qualunque dispositivo aerodinamico. Sono permessi dispositivi mobili. \nPeso.\nNon c'\u00e8 un minimo regolamentare del peso. \nSicurezza.\nLa maggior parte delle prescrizioni regolamentari riguardano la sicurezza del pilota. Le vetture, indipendentemente dal design del resto del telaio, devono avere almeno due Roll-bar, uno all'altezza della testa del piota, uno all'altezza del volante. La vettura deve essere dotata di un attuenuatore d'impatto nella zona frontale, due circuiti frenanti idraulici indipendenti, cinture di sicurezza almeno a 5 punti, e deve garantire il rispetto di alcune prescrizioni geometriche sull'abitacolo e sul telaio. Deve esserci un muro tagliafiamma tra il compartimento del motore e il pilota. Bisogna inoltre garantire che non ci siano perdite di fluidi e che il limite di ribaltamento del prototipo sopraggiunga almeno ad 1,7 G di accelerazione laterale.\nFormato di gara.\nVerifiche tecniche.\nPrima di poter partecipare alle prove guidate le vetture vengono sottoposte ad una serie di verifiche ed ispezioni, note comunemente come \"techs\", da parte dei giudici, che ne verificano la conformit\u00e0 al regolamento, soprattutto per quanto concerne le norme preposte a garantire l'incolumit\u00e0 del pilota.\nA seguito del superamento dell'ispezione avviene il rifornimento della vettura, che viene successivamente posizionata sulla tilt table, una piattaforma in grado di inclinare il prototipo su entrambi i lati fino ad un angolo di 60 gradi, al fine di certificare che non vi sia perdita di liquidi.\nSuperata la prova di tilt, la vettura (a seconda del tipo di motore) viene sottoposta al noise test o al rain test. La prima \u00e8 una prova nella quale i giudici accertano che il motore, girando a diversi regimi, non superi i 110 dB di rumore; la seconda invece consiste nel bagnare interamente l'auto da qualunque direzione possibile per 120 secondi, e viene passata se la centralina non subisce danni o malfunzionamenti.\nL'ultima delle prove pre-gara \u00e8 il test di frenata, in cui la macchina deve essere in grado, dopo una lunga accelerazione, di bloccare contemporaneamente tutte e quattro le ruote senza arrivare allo spegnimento del motore.\nPer ognuna di queste quattro prove di verifica viene rilasciato un adesivo, che i giudici applicano sul musetto anteriore della vettura; solo dopo aver collezionato tutti e quattro gli stickers il prototipo potr\u00e0 scendere in pista e iniziare la competizione.\nProve statiche.\nCost Analysis: L'obiettivo dell'analisi dei costi \u00e8 quello di insegnare ai partecipanti quanto il costo in relazione al budget disponibile sia fattore imprescindibile, cui \u00e8 fondamentale tenere conto in una progettazione ingegneristica. \u00c8 cos\u00ec possibile imparare e capire quali siano le tecniche e i processi da attuare durante la produzione dei componenti scelti in fase progettuale. La prova \u00e8 suddivisa in due parti: la compilazione di un report scritto (che deve essere inviato ai giudici prima della competizione) e una discussione durante l'evento stesso. Questo consente di valutare non soltanto il costo del prototipo, ma anche l'abilit\u00e0 del team di produrre una stima accurata dei costi di produzione e progettazione. \u00c8 pertanto chiaro che il cost report debba corrispondere alla vettura scelta per la competizione. La vettura con il minor costo di acquisto e la miglior presentazione ricevono ciascuna 30 punti. Durante l'evento altri 20 punti sono assegnati per premiare la reale possibilit\u00e0 di produrre il veicolo, mentre gli ultimi venti punti a come il team espone i processi di produzione su due argomenti scelti a caso dai giudici.\nBusiness Plan Presentation: Questa presentazione \u00e8 finalizzata a valutare l'abilit\u00e0 del team nello sviluppare e consegnare un ampio ed esaustivo business case. L'evento \u00e8 giudicato da persone provenienti dal mondo dell'automobile, pertanto il team deve ipotizzare di confrontarsi non soltanto con ingegneri, ma con un esecutivo rappresentate le varie aree di una societ\u00e0, inclusi manager di produzione, marketing e finanza. La valutazione \u00e8 focalizzata al contenuto, all'organizzazione e all'illustrazione del progetto, nonch\u00e9 all'abilit\u00e0 nel rispondere alle domande dei giudici, pertanto il team che produrr\u00e0 la miglior presentazione, associata alla qualit\u00e0 del veicolo, vincer\u00e0 la prova.\nEngineering Design: Il concetto alla base dell'evento \u00e8 quello di valutare le scelte e gli sforzi progettuali e come essi incontrino le esigenze di mercato. Questi aspetti vengono valutati dai giudici in unione alla capacit\u00e0 del team di rispondere ai quesiti posti e all'ispezione della macchina, la quale deve essere presentata totalmente assemblata e pronta a gareggiare.\nProve dinamiche.\nAcceleration: Durante il test di accelerazione la vettura deve accelerare per 75 metri lungo un percorso rettilineo su superficie piana. La prova \u00e8 divisa in due batterie, che devono essere corse da due differenti piloti, ognuno dei quali ha a disposizione due tentativi. Il punteggio \u00e8 determinato dalla differenza tra il peggiore e il migliore tempo assoluti fatti registrare, tenendo presente che il tempo pi\u00f9 alto preso in considerazione dai giudici non deve superare i 5.8 secondi, pari ad una velocit\u00e0 media di 46.55\u00a0km/h.\nSkid-Pad: La prova valuta la capacit\u00e0 in curva della vettura. Il tracciato richiama la figura di un 8 con due cerchi di 15.25 metri, al cui centro \u00e8 posta la linea di partenza/arrivo e delimitati da sedici piloti nel lato esterno e sedici lungo il lato interno di ciascun cerchio. La vettura, una volta entrata nel percorso, deve compiere un giro del cerchio destro, per stabilire il senso di marcia, al termine del quale deve compierne un secondo, il quale viene cronometrato dai giudici. Terminato il secondo giro, la vettura deve spostarsi nel cerchio sinistro per effettuare due ulteriori giri, il secondo dei quali viene cronometrato. Ultimato il quarto giro, la macchina lascia il tracciato, nella stessa direzione da cui \u00e8 entrata. La prova \u00e8 divisa in due batterie, che devono essere corse da due differenti piloti, ognuno dei quali ha a disposizione due tentativi. Il punteggio \u00e8 determinato sulla capacit\u00e0 di accelerazione laterale.\nAutocross: \u00e8 una prova di sprint da eseguire su due giri di circuito per valutare la maneggevolezza della vettura Il circuito \u00e8 disegnato in modo da ottenere velocit\u00e0 medie comprese tra i 30 ed i 40\u00a0km/h e comprende brevi rettilinei(non pi\u00f9 di 60m),curve a raggio costante(da 23 a 45 m di diametro), tornanti (9 m di diametro esterno minimo), slaloms (coni a distanza compresa tra 25 e 40 m), chicanes e curve a raggio variabile. Per il punteggio vale il miglior tempo su due prove effettuate da piloti diversi\nEndurance and fuel economy (non per Driverless): La prova di endurance \u00e8 l'evento che chiude il week end di gare, e mira a valutare le performance complessive del prototipo. Per questo motivo rappresenta, senza dubbio, l'evento principale di una competizione Formula SAE. Si svolge lungo un tracciato molto simili a quello in cui si corre la prova di autocross, per un totale di 22\u00a0km. Ai componenti del team non \u00e8 permesso di intervenire sul veicolo durante lo svolgimento della prova, mentre \u00e8 previsto un cambio di pilota a met\u00e0 prova, durante un periodo di sosta di tre minuti. L'ordine di partenza viene stilato in base ai risultati dell'autocross, con il team pi\u00f9 veloce primo a scendere in pista, seguito dal secondo e cos\u00ec via, scorrendo la classifica. Il tempo complessivo dell'endurance \u00e8 dato dalla somma dei tempi di ciascun pilota, cui vanno a sommarsi le eventuali penalit\u00e0, comparato con quello del team pi\u00f9 rapido in pista.\nUn massimo di 300 punti \u00e8 disponibile per questo evento.\nNello stesso contesto dell'endurance viene stilata una classifica, e conseguentemente assegnati dei punti, per la fuel economy. Il risparmio di carburante rappresenta un aspetto fondamentale in molte forme di competizione motosportiva, oltre a mostrare quanto efficacemente sia stata preparata la vettura. Durante l'endurance non \u00e8 consentito per questo alcun rifornimento di carburante. Il punteggio \u00e8 basato sul conteggio della media di litri di carburante per chilometro durante la prova di endurance.\nCompetizioni.\nOrganizzazione dell'evento.\nIn genere ogni evento FSAE/F. Student si svolge in quattro giorni di gare (la distribuzione temporale delle prove \u00e8 a discrezione dell'organizzazione dell'evento particolare), dal Gioved\u00ec alla Domenica, in alcuni dei pi\u00f9 famosi e importanti circuiti mondiali, come il Michigan International Speedway negli Stati Uniti, l'autodromo di Silverstone in Inghilterra o l'Hockenheimring in Germania. In Italia, fin dalla sua fondazione, l'evento viene fatto all'Autodromo Riccardo Paletti di Varano de' Melegari, in provincia di Parma.\nGli eventi, che hanno luogo in diverse parti del globo, e costituiscono ognuno una competizione indipendente, senza cio\u00e8 contribuire ad assegnare punti per un campionato (come invece avviene in Formula 1 o nel motomondiale). Viene comunque stilata una classifica mondiale annuale di ranking, ma questa non comporta l'assegnazione di alcun riconoscimento.\nEventi.\nGli eventi che adottano il regolamento FSAE sono:\nMentre quelli che adottano il regolamento Formula Student sono:\nLa FISITA (F\u00e9d\u00e9ration Internationale des Soci\u00e9t\u00e9s d'Ing\u00e9nieurs des Techniques de l'Automobile) dal 2006 al 2008 ha messo in palio la FISITA World Cup, in cui i quattro team vincitori della Formula SAE, della Formula Student, della Formula SAE Australasia e della Formula SAE Japan si sfidavano in un evento unico, ospitato, a rotazione annuale, in occasione della successiva edizione di una delle quattro competizioni citate.\nEventi non ufficiali.\nFino al 2018 alcuni eventi erano ufficialmente riconosciuti dalla SAE, e parallelamente a questi c'erano diverse competizioni ufficialmente non riconosciute dall'associazione statunitense. Alcune di esse mantenevano il formato di gara degli eventi ufficiali, mentre altre ne eliminavano le parti statiche o si concentrano sulla singola prova di autocross.\nA partire dalla stagione 2019, complice anche la scissione operata dall'evento tedesco, di fatto non esiste pi\u00f9 una netta divisione tra eventi riconosciuti e non.\nVincitori.\nSono circa 700 i team che hanno gareggiato in almeno un evento Formula SAE sin dalla sua fondazione.\nIl team statunitense Stevens del Stevens Institute of Technology si \u00e8 aggiudicato la prima edizione della Formula SAE.\nUn altro team degli Stati Uniti, il Cornell Racing di NY, \u00e8 invece il pi\u00f9 titolato con 9 successi, seguito dal team texano UTA Racing e dai tedeschi del Rennteam di Stoccarda entrambi con otto vittorie.\nTra le compagini italiane, una vittoria fuori dal continente europeo pu\u00f2 vantarla UniBo Motorsport, dell'Universit\u00e0 di Bologna, vincitrice nel 2014 in FSAE Brazil. \nIl team Dynamis PRC risulta, invece, il Team italiano pi\u00f9 vincente, con 2 vittorie (Formula ATA 2019 e Formula Student Netherlands 2019) e un 3\u00ba posto (Formula Student Germany 2019) tutti ottenuti nella stessa stagione. \nInfine, il Team MMR MoRe Modena Racing vince nel 2019 l'evento sul suolo britannico, Formula Student UK 2019.\nSulla base di una formula matematica che prende in considerazione gli ultimi sei eventi cui un team ha preso parte, viene stilato al termine di ogni evento riconosciuto, un ranking mondiale teso a stabilire il miglior team del momento, sia nella categoria elettrica che termica.\nAl termine del 2019 il primo posto nella categoria termica \u00e8 occupato dal Team australiano Monash Motorsport con 818,55 punti, davanti al giapponese Nagoya Institute of Technology con 733,56 punti e alla spagnola Universitat Polit\u00e9cnica de Val\u00e9ncia, con 730,49 punti. Il migliore tra i team italiani \u00e8 il Dynamis PRC del Politecnico di Milano, quarto con 726,70 punti. Nella categoria elettrica il miglior team quello di TU Munchen con 867,68 punti, seguito dalla Nagoya University con 722,21 punti e l'Universit\u00e0 di Monash (con 718,54 punti). La migliore italiana nella classe elettrica \u00e8 il Politecnico di Torino, 32\u00b0 con 450,11 punti. \nSquadre.\nTra le principali squadre straniere troviamo:\nLe universit\u00e0 italiane che partecipano, o hanno partecipato in passato, alla competizione:"}
{"id": "1440300", "revid": "729019", "url": "https://it.wikipedia.org/wiki?curid=1440300", "title": "Nevis", "text": "Nevis \u00e8 la seconda isola della federazione di Saint Kitts e Nevis. La sua massima elevazione, il picco Nevis (Nevis Peak in inglese), raggiunge i 946\u00a0m. Amministrativamente \u00e8 divisa in 5 parrocchie. Nota come \"Oualie\" (letteralmente \"terra dalle belle acque\") presso i Caribe, fu battezzata \"Dulcina\" dai primi coloni britannici. L'attuale denominazione compare per la prima volta nelle mappe del sedicesimo secolo e deriva dallo spagnolo \"Nuestra Se\u00f1ora de las Nieves\", in onore della Madonna della Neve."}
{"id": "1440301", "revid": "29478", "url": "https://it.wikipedia.org/wiki?curid=1440301", "title": "Zelata di Bereguardo", "text": ""}
{"id": "1440303", "revid": "2181523", "url": "https://it.wikipedia.org/wiki?curid=1440303", "title": "Luigi Lablache", "text": "Biografia.\nNacque a Napoli da genitori non italiani: il padre francese, il marsigliese Nicolas Lablache lasci\u00f2 la sua patria nel 1791 per via della Rivoluzione francese (era un conte e commerciava con le Indie Orientali) e nel capoluogo campano spos\u00f2 la madre, l'irlandese Francesca Bietach, altrimenti nata, secondo la discendente diretta Clarissa Lablache Cheer, a Napoli come Catherine Maria Francesca Bietagh da genitori irlandesi emigrati dapprima in Francia. \nRimasto orfano di padre in tenera et\u00e0, Lablache fu cresciuto nella casa della Principessa di Avellino, che nel 1806 fece in modo di farlo entrare al Conservatorio della Piet\u00e0 dei Turchini, dove studi\u00f2 violino e contrabbasso.\nTra i suoi compagni di studi va citato il musicista Piero Maroncelli.\nNel teatro del conservatorio esord\u00ec nel 1809 nell'opera \"La contadina bizzarra\" di Giuseppe Castignace, ma pochi anni dopo fu cacciato dal conservatorio per averlo lasciato senza permesso per andare a suonare il contrabbasso a Salerno.\nLe prime sue rappresentazioni avvennero nel modesto Teatro San Carlino di Napoli, in cui si esibiva in tanti personaggi da buffo napoletano. Ben presto i suoi successi su quel piccolo palcoscenico gli fecero giungere le proposte dai teatri d'Italia e d'Europa.\nCarriera.\nNel 1812 canta ne \"La molinara\" di Valentino Fioravanti al Teatro San Carlo di Napoli.\nDopo aver cantato a Palermo, debutter\u00e0 alla Scala di Milano nel 1817 nel ruolo di Dandini ne \"La Cenerentola\" di Gioachino Rossini. \nSar\u00e0 interprete in alcune opere, tra cui: \"Elisa e Claudio\" di Saverio Mercadante, \"L'esule di Granata\" di Giacomo Meyerbeer (prima assoluta), \"La dama locandiera ossia L'albergo de' pitocchi\" di Giuseppe Mosca, \"La pietra del paragone\" di Gioachino Rossini, \"Arrighetto\" di Carlo Coccia, \"L'occasione fa il ladro\" di Rossini, \"Amleto\" di Mercadante, \"Il barbiere di Siviglia\" di Rossini nel ruolo di Don Bartolo (o di Don Basilio?), e molti altri.\nNel 1819 \u00e8 Uberto in \"Agnese di Fitz-Henry\" di Ferdinando Pa\u00ebr con Giuditta Pasta, Marco Bordogni e Filippo Galli (basso) al Th\u00e9\u00e2tre-Italien di Parigi.\nAlla Scala nel 1821 canta nelle prime assolute di \"Aurora o sia Il romanzo all'improvviso\" di Francesco Morlacchi con Teresa Belloc-Giorgi e Domenico Donzelli e di Elisa e Claudio di Mercadante diretto da Alessandro Rolla, nel 1822 di \"L'esule di Granata\" di Giacomo Meyerbeer con Rosmunda Pisaroni ed Adelaide Tosi e di Amleto (Mercadante) con Isabella Fabbrica e nel 1823 di \"La vestale\" di Giovanni Pacini. Ancora alla Scala sempre nel 1823 \u00e8 Creonte in Medea in Corinto (Mayr) ed al Burgtheater di Vienna \u00e8 Geronimo ne Il matrimonio segreto.\nAl Teatro San Carlo nel 1823 \u00e8 Dandini ne \"La Cenerentola\" con Andrea Nozzari e Michele Benedetti (basso), Costanzo nella prima assoluta di Costanzo ed Almeriska di Mercadante con Giovanni David ed Assur in Semiramide (Rossini) con Giovanni Battista Rubini e nel 1824 il protagonista nella prima assoluta di \"Sansone\" di Francesco Basili, nel 1825 Priuli in Bianca e Falliero con Giuditta Grisi, canta nelle prime assolute di \"Amazilia\" di Pacini, \"Gl'italici e gl'indiani\" di Michele Carafa, Sallustio nel grande successo di \"L'ultimo giorno di Pompei\" di Pacini, Danao in Ipermestra (Mercadante) ed Osmida in Didone abbandonata (Mercadante) e nel 1826 Mustaf\u00e0 ne \"La schiava in Bagdad\" di Pacini con Carolina Ungher, il conte Robinson ne \"Il matrimonio segreto\", Uberto ne \"La forza del giuramento\" di Fioravanti, canta nelle prime assolute di \"Il solitario ed Elodia\" di Stefano Pavesi, Filippo in Bianca e Gernando, Amur in Elvida di Donizetti con Brigida Lorenzani ed Anfione in \"Niobe\" di Pacini ed il protagonista in Alahor in Granata di Donizetti.\nTra le innumerevoli rappresentazioni, al cimitero di W\u00e4hring a Vienna ed a Napoli \u00e8 Leodato ne Gli arabi nelle Gallie di Pacini e Belmonte nell'insuccesso della prima assoluta di \"Margherita regina d'Inghilterra\" di Pacini, nel 1828 Murena nel successo della prima assoluta di L'esule di Roma di Donizetti ed alla Scala canta nella prima assoluta di L'orfano della selva di Coccia.\nNel 1829 \u00e8 Sigismondo nella prima assoluta di Il gioved\u00ec grasso di Donizetti con Giovanni Pace al Teatro del Fondo di Napoli cantata anche al San Carlo dove \u00e8 il protagonista delle prime assolute di \"Saul\" di Nicola Vaccai, \"I fidanzati\" di Pacini e Zarete ne Il paria di Donizetti, Orosmane nell'insuccesso della prima assoluta di Zaira (Bellini) per l'inaugurazione del Teatro Ducale di Parma dove \u00e8 anche Assur in \"Semiramide (Rossini)\" con Henriette M\u00e9ric-Lalande e Figaro ne Il barbiere di Siviglia (Rossini) con Domenico Reina ed il protagonista nella prima assoluta di \"Colombo\" di Luigi Ricci.\nNel 1830 al San Carlo canta nelle prime assolute di \"I portoghesi in Goa\" di Julius Benedict, di I pazzi per progetto di Donizetti con Luigia Boccabadati e Gennaro Luzio, di Il diluvio universale (Donizetti) e della cantata \"Il ritorno desiderato\" di Donizetti con Antonio Tamburini, \u00e8 Lambourne nella ripresa di Elisabetta al castello di Kenilworth di Donizetti e canta ne L'orfano della selva di Coccia ed \u00e8 Geronimo ne \"Il matrimonio segreto\" al Her Majesty's Theatre di Londra ed al Th\u00e9\u00e2tre-Italien di Parigi.\nNel 1831 \u00e8 Enrico VIII in Anna Bolena (opera) con Eugenia Tadolini nel Her Majesty's Theatre ed al Th\u00e9\u00e2tre-Italien dove tiene un concerto con Maria Malibran, Wilhelmine Schr\u00f6der-Devrient e Rubini.\nNel 1832 \u00e8 Ilario in \"Adelaide e Comingio\" di Fioravanti al Th\u00e9\u00e2tre-Italien ed Enrico VIII in \"Anna Bolena\" con Giuseppina Ronzi de Begnis al San Carlo dove \u00e8 Ircano nelle prime assolute di Sancia di Castiglia di Donizetti e della cantata scenica \"Il felice imeneo\" di Pacini.\nNel 1833 canta nelle prima assolute di Pacini di \"Gli elvezi ovvero Corrado di Tochemburgo\", di \"Irene ossia L'assedio di Messina\" e nell'insuccesso di \"Fernando duca di Valenza\" e la cantata \"Gli aragonesi a Napoli\" di Placido Mandanici ed il protagonista di Guglielmo Tell (opera) al San Carlo ed il protagonista in \"Don Giovanni\" con la Malibran al Th\u00e9\u00e2tre-Italien.\nNel 1834 al San Carlo \u00e8 Arnoldo nella prima assoluta di La figlia dell'arciere di Coccia, Daniele Capuzzi in \"Zampa\" di Ferdinand H\u00e9rold con Fanny Tacchinardi Persiani e Lorenzo Salvi ed Ordamante ne \"I normanni a Parigi\" ed al Teatro degli Avvalorati di Livorno Geronimo ne \"Il matrimonio segreto con Gilbert-Louis Duprez\" e Figaro ne \"Il barbiere di Siviglia\".\nNel 1835 al Th\u00e9\u00e2tre-Italien \u00e8 Sir George Walton nel successo della prima assoluta di I puritani con Giulia Grisi cantata anche al Her Majesty's Theatre, il protagonista nella prima assoluta di Marin Faliero (opera) con Enrico Tamberlik portata anche al Royal Opera House, Covent Garden di Londra, \"Don Giovanni\" e Belcore ne L'elisir d'amore al San Carlo ed Oroveso in Norma (opera) al Th\u00e9\u00e2tre-Italien.\nNel 1836 canta nell'insuccesso della prima assoluta di I briganti (Mercadante) al Th\u00e9\u00e2tre-Italien ed \u00e8 Edoardo III nella prima assoluta di L'assedio di Calais con Paul Barroilhet al San Carlo.\nNel 1837 \u00e8 Lord Gualtiero Valton ne \"I puritani\" al San Carlo, Guillaume nella prima assoluta di \"Malek-Adel\" di Michele Costa (portata anche nell'Her Majesty's Theatre) ed Ildebrando nella prima assoluta di \"Ildegonda\" di Marco Aurelio Mariani al Th\u00e9\u00e2tre-Italien e nel 1838 il protagonista nella prima assoluta di \"Falstaff\" di Michael William Balfe diretto da Costa nell'Her Majesty's Theatre.\nNel 1839 \u00e8 Dulcamara ne L'elisir d'amore ed Alfonso IV in \"Ines de Castro\" di Giuseppe Persiani (cantato anche nell'Her Majesty's Theatre nel 1840) al Th\u00e9\u00e2tre italien de Paris e Walter F\u00fcrst in \"Guglielmo Tell\" nell'Her Majesty's Theatre.\nNel 1842 \u00e8 Boisfleury in Linda di Chamounix con Lo\u00efsa Puget, Marietta Brambilla, Giovanni Matteo De Candia ed il fratello Federico Lablache al Th\u00e9\u00e2tre-Italien.\nNel 1843 \u00e8 il protagonista della prima assoluta di Don Pasquale al Th\u00e9\u00e2tre-Italien cantato anche nell'Her Majesty's Theatre.\nNel 1847 \u00e8 Sulpice ne La Fille du r\u00e9giment con Jenny Lind e Massimiliano Moor nella prima assoluta di I masnadieri (Verdi) diretto dal compositore nell'Her Majesty's Theatre.\nNel 1849 canta il Requiem (Mozart) con Pauline Garcia-Viardot ai funerali di Fryderyk Chopin nella Chiesa della Madeleine di Parigi.\nNel 1850 \u00e8 Calibano nella prima assoluta di \"La tempesta\" di Fromental Hal\u00e9vy direttao da Balfe con Filippo Colini nell'Her Majesty's Theatre cantato anche nel 1851 al Th\u00e9\u00e2tre-Italien dove \u00e8 il barone Acetosa nella prima assoluta di \"Le tre nozze\" di Giulio Eugenio Abramo.\nSi esib\u00ec regolarmente, fino a tutto il 1856, nelle stagioni operistiche di Parigi e di Londra; fu uno dei pochi cantanti che rimasero fedeli al Lumley e al His Majesty's Theatre, dopo l'apertura del nuovo Covent Garden di Londra, di cui entr\u00f2 a far parte solo nel 1854.\nFu il primo interprete di Giorgio nei \"Puritani\" di Vincenzo Bellini e di Don Pasquale nell'opera omonima di Gaetano Donizetti, ruoli che interpret\u00f2 per primo anche a Londra. Ancora primo interprete londinese del Podest\u00e0 nella \"Linda di Chamounix\", di Massimiliano Moor ne \"I masnadieri\" di Giuseppe Verdi e di Calibano nella \"Tempesta\" di Henry Purcell.\nFamose le sue interpretazioni di Leporello (\"Don Giovanni\" di Mozart), Bartolo (\"Il barbiere di Siviglia\") e Baldassarre (\"La favorita\", Donizetti).\nPer un certo periodo di tempo fu maestro di canto della Regina Vittoria ed ebbe modo di scrivere un suo trattato di canto \"M\u00e9thode de chant\" (Metodo di canto), che non aggiunse nulla alla sua fama. Frederick, il figlio maggiore, fu anche lui cantante. La figlia spos\u00f2 il pianista Sigismund Thalberg.\nNell'estate del 1857, si trovava da alcuni mesi a San Pietroburgo, alla corte di Alessandro II, quando inizi\u00f2 a sentirsi male e gli fu diagnosticata una malattia incurabile. Lablache chiese all'Imperatore di potersi ritirare nella sua citt\u00e0 natale, ove aveva intenzione di finire i suoi giorni. Prima di partire, fu nominato \"Cantore dello Czar\" e insignito dell'Ordine di Sant'Andrea.\nMor\u00ec a Napoli, dopo tanti successi, all'inizio del 1858.\nVocalit\u00e0 e personalit\u00e0 interpretativa.\nVoce di bellissimo timbro, piena, vigorosa, ma di limitata estensione vocale (sol1 - mi3). Come attore possedeva un'impressionante presenza scenica, aiutata dal fisico possente, e verve istrionica\nCitazioni da libri di fine Ottocento.\nIppolito Valletta e Alfredo Soffredini, \"Il Secolo XIX nella vita e nella cultura dei popoli - La Musica\", Edizioni Vallardi:\nFrancesco Regli, \"Dizionario Biografico dei pi\u00f9 celebri poeti ed artisti melodrammatici\", 1860:"}
{"id": "1440306", "revid": "17654", "url": "https://it.wikipedia.org/wiki?curid=1440306", "title": "Antonia Frietsche", "text": ""}
{"id": "1440307", "revid": "17654", "url": "https://it.wikipedia.org/wiki?curid=1440307", "title": "Antonietta Frietsche", "text": ""}
{"id": "1440308", "revid": "17654", "url": "https://it.wikipedia.org/wiki?curid=1440308", "title": "Antonietta Fricci Baraldi", "text": ""}
{"id": "1440310", "revid": "17654", "url": "https://it.wikipedia.org/wiki?curid=1440310", "title": "Antonietta Fricci-Baraldi", "text": ""}
{"id": "1440314", "revid": "289247", "url": "https://it.wikipedia.org/wiki?curid=1440314", "title": "Lingua newar", "text": ""}
{"id": "1440319", "revid": "767487", "url": "https://it.wikipedia.org/wiki?curid=1440319", "title": "You Won't Get Out Alive", "text": "You Won't Get Out Alive \u00e8 un live album dei Waysted, uscito nel 2000 per l'Etichetta discografica Zoom Club Records."}
{"id": "1440324", "revid": "17654", "url": "https://it.wikipedia.org/wiki?curid=1440324", "title": "Filippo Galli (cantante)", "text": ""}
{"id": "1440326", "revid": "52076", "url": "https://it.wikipedia.org/wiki?curid=1440326", "title": "Egittologa", "text": ""}
{"id": "1440327", "revid": "287204", "url": "https://it.wikipedia.org/wiki?curid=1440327", "title": "Ondrej Sosenka", "text": ""}
{"id": "1440328", "revid": "256896", "url": "https://it.wikipedia.org/wiki?curid=1440328", "title": "Fraternit\u00e0 Sacerdotale dei missionari di san Carlo Borromeo", "text": ""}
{"id": "1440332", "revid": "709565", "url": "https://it.wikipedia.org/wiki?curid=1440332", "title": "Plutone nella fantascienza", "text": "Il pianeta nano Plutone costituisce lo scenario di diverse opere letterarie, principalmente di fantascienza, fin dalla sua scoperta nel 1930. Alla sua popolarit\u00e0 ha certamente contribuito il fatto che, quand'era ancora classificato come pianeta, aveva il primato di pianeta pi\u00f9 esterno del Sistema solare. Secondo un'idea popolare nella prima fantascienza, i pianeti pi\u00f9 esterni, formandosi prima, sarebbero divenuti abitabili pi\u00f9 presto rispetto alla Terra, dunque Plutone avrebbe potuto ospitare esseri molto evoluti. L'epoca che ha visto la pubblicazione di pi\u00f9 storie su Plutone \u00e8 rappresentata proprio dagli anni trenta, sui \"pulp magazine\" come \"Astounding\", \"Amazing Stories\", \"Wonder Stories\". Plutone ha ricevuto una certa notoriet\u00e0 nuovamente nel 2006 a seguito della sua riclassificazione a pianeta nano."}
{"id": "1440333", "revid": "1573940", "url": "https://it.wikipedia.org/wiki?curid=1440333", "title": "Apollodoro di Artemita", "text": "Biografia.\nScrisse una storia dei Parti (), in almeno quattro libri. Artemita, sul Tigri, apparteneva al regno dei Parti e probabilmente Apollodoro poteva utilizzare buone fonti. Un accenno di Strabone fa pensare che avesse anche fondato una scuola .\nOggi restano solo sette frammenti della sua opera: sei riportati da Strabone e uno da Ateneo. Alcune delle informazioni riferite da Strabone (che certamente lo usa come fonte molte pi\u00f9 volte di quante lo cita) forniscono preziose notizie non altrimenti note, in particolare sul Regno indo-greco ."}
{"id": "1440335", "revid": "767487", "url": "https://it.wikipedia.org/wiki?curid=1440335", "title": "Stan Klos", "text": "Carriera.\nNella stagione 1978-79 gioc\u00f2 a pallacanestro nella societ\u00e0 bolognese Amaro Harrys Bologna. Nel 1979 \u00e8 stato capitano della compagine degli Stati Uniti Basket Team, che ha preso parte a tornei internazionali in Europa.\nNel 1994 fu candidato per il Senato degli Stati Uniti, collegio del West Virginia dove sfid\u00f2 Robert C. Byrd. In seguito svolse l'attivit\u00e0 di storico e autore."}
{"id": "1440337", "revid": "1602064", "url": "https://it.wikipedia.org/wiki?curid=1440337", "title": "Leyla Pafumi", "text": "Carriera.\nDopo essersi diplomata come fotografa partecipa nel 1992 al concorso di bellezza Miss Italia, arrivando in finale con il titolo di \"Miss Gambissime Sicilia\", e l'anno successivo vince il concorso \"Un volto x fotomodella 1993\" (concorso che come ex-vincitrice la vedr\u00e0 nella giuria in alcune delle edizioni successive).\nDopo aver lavorato in Sicilia come modella in alcune sfilate minori, nell'autunno del 1994 diviene valletta della trasmissione Ok, il prezzo \u00e8 giusto! su Canale 5, sostituendo Daniela Scandola, e l'anno seguente \u00e8 la valletta di Alberto Castagna in \"Casa Castagna\", sempre su Canale 5. Dopo questa esperienza si allontana temporaneamente dalla televisione e studia recitazione prima con Pietro Garinei e poi al Centro Sperimentale di Cinematografia di Roma, studi a cui continua ad affiancare il lavoro di modella.\nNel 2000 \u00e8, con Mauro Lorenz, la protagonista della serie di sei documentari storici della RAI sui ponti di Roma \"I Ponti della Storia e della Leggenda\", per la regia di Ralph Lorbeer (pseudonimo del prefetto Raffaele Lauro) e Daniele Pettinari.\nDal 2004 conduce, insieme a Nino Graziano Luca, nell'ambito dei programmi realizzati da Rai Notte, le trasmissioni \"Effetto Ieri\" (approfondimento su un evento della storia recente, con il commento del direttore dell'ANSA) e \"Alla Gallina Abbuffata\", nel palinsesto notturno di Rai 2, conduzioni che verranno confermate anche negli anni successivi. A gennaio 2004 ha anche presentato, in coppia con Adele di Benedetto, la sfilata di moda \"Cine Fashion Creative Stage\", svoltasi in uno dei teatri di produzione di Cinecitt\u00e0.\nNel 2005 \u00e8 stata con Marco di Buono l'inviata in esterni del programma Rai \"RaiLife\", che ha seguito in diretta (su Rai Uno, Rai Utile e in radio su Isoradio e StereoNotte/Rai Radio Uno) la Notte bianca di Roma, svoltasi tra il 17 e il 18 settembre.\nNel 2006 ha condotto, sempre insieme a Nino Graziano Luca, la finale del concorso di bellezza The Look of the year al Palacongressi di Taormina, che viene trasmessa dalle reti facenti parte del network di Cinquestelle.\nA partire dai primi anni del XXI secolo e anche uno dei volti principali della syndication di Cinquestelle e del canale satellitare EcoTv (che era reperibile alla posizione 906 di Sky Italia), in cui conduce il programma di moda \"Couture\", il programma musicale \"Non solo EmTiVi\" sui gruppi indipendenti ed autoprodotti, \"Biography\", \"Caff\u00e8 letterario\" e la striscia settimanale di interviste e gossip \"Talk Talk\".\nNel maggio 2011 ha ricevuto il \"Press Award 2011\" durante la XV edizione della manifestazione \"Moda Movie\" di Cosenza.\nNel 2017 \u00e8 la conduttrice delle trasmissioni di \"Electric Mobility Channel\" sul canale tematico Sky Automoto TV e rimane tra le conduttrici del canale anche dopo la sua trasformazione in MS Motor TV nel 2020.\nCome modella, nei quasi 15 anni di carriera, ha sfilato con numerosi stilisti, tra cui Fernanda Gattinoni, Renato Balestra, Diane von F\u00fcrstenberg, Pino Lancetti e Raffaella Curiel. Dopo la gravidanza e la nascita di un figlio ha abbandonato momentaneamente il mondo della moda per concentrarsi sulle conduzioni televisive."}
{"id": "1440338", "revid": "196390", "url": "https://it.wikipedia.org/wiki?curid=1440338", "title": "Falangismo", "text": ""}
{"id": "1440339", "revid": "1782831", "url": "https://it.wikipedia.org/wiki?curid=1440339", "title": "Gran Maestro del Sacro Ospizio", "text": "Il Gran Maestro del Sacro Ospizio Apostolico (lat.\"Magister Sacri Hospitii\") era un ufficio laico della Curia Romana, ed era il primo in ordine di precedenza dei quattro Camerieri Segreti di Spada e Cappa partecipanti della Corte Pontificia, carica che venne abolita con il Motu Proprio \"Pontificalis Domus\" del 1968.\nL'ufficio noto almeno dal 1305, venne conferito da papa Martino V a favore della famiglia romana dei Conti, alleati e parenti dei Colonna, in persona di Alto, a cui rimase per quasi 4 secoli pur non essendo espressamente ereditaria, prima nella linea dei conti di Segni poi in quella dei duchi di Poli fino alla loro estinzione. &lt;br&gt;Il Gran Maestro \u00e8 un ciambellano privato partecipante e l'unico membro laico dell'anticamera privata nobile, nonch\u00e9 un ciambellano privato della spada e del mantello\nSvolgeva alte funzioni onorifiche e di rappresentanza sia all'interno del Palazzo Apostolico, dove tra l'altro era tenuto a preparare e tenere in ordine la mensa del Pontefice, dando disposizioni sia ai \"Camerieri\" sia agli \"Scopatori segreti\", e dove era allestito un suo ampio alloggio, che durante le funzioni papali come Custode \"Sacri Sacelli\" cio\u00e8 della Cappella pontificia ammettendo ad essa le personalit\u00e0 che volevano assistervi; le mansioni erano simili a quelle del Maggiordomo di Sua Santit\u00e0 appannaggio per\u00f2 di ecclesiastici e che in seguito ne assorb\u00ec tutte le funzioni operative.\nDal 1808 con Francesco Ruspoli, III\u00b0 principe di Cerveteri, la famiglia Ruspoli assunse la carica di Gran Maestro del Sacro Ospizio e succedette alla famiglia Conti di Segni."}
{"id": "1440341", "revid": "124451295", "url": "https://it.wikipedia.org/wiki?curid=1440341", "title": "Elvira Donnarumma", "text": "Biografia.\nInizi\u00f2 a cantare giovanissima nei locali di Napoli, incontrando immediatamente un successo che la spinse a trasferirsi a Roma, dove si esib\u00ec al Teatro Olimpia, diventando una delle pi\u00f9 gettonate e ricercate interpreti della canzone napoletana.\nDi aspetto florido e dai modi vividi e briosi, in netto contrasto con l'esile figura di \"vamp\" che il fenomeno del divismo and\u00f2 a breve a diffondersi, si esib\u00ec ancora giovane, nel 1894 al Circo delle Variet\u00e0, nel ruolo di \"piccola canzonettista\". Scritturata poi dai fratelli Resi, impresari del caf\u00e9-chantant Eden, si esib\u00ec in numeri \"a solo\" e in duetto.\nI luoghi che la resero celebre furono i caf\u00e9-chantant e i teatri di variet\u00e0 come la Birreria dell'Incoronata nella sua citt\u00e0 natale, della quale divenne poi il gestore. Tra le tante nuove stelle della canzone che lanci\u00f2 nel suo locale vi fu Ersilia Sampieri.\nLavor\u00f2 anche al teatrino del porto, chiamato il Petrella, dove era costretta a subire gli schiamazzi del pubblico. La sua gi\u00e0 avviata carriera, comunque, decoll\u00f2 a Roma, al Teatro \"Olimpia\", dove il suo nome apparve in cartellone e un pubblico entusiasta decret\u00f2 il successo delle sue esibizioni.\nSi conged\u00f2 dalle scene, ormai gravemente malata, l'anno prima della sua morte, avvenuta nel 1933. Ottenne attestati di stima da parte di molti personaggi pubblici e del mondo dello spettacolo, tra le quali Matilde Serao ed Eleonora Duse.\nRisiedeva in una casa in via Flavio Gioia, dove era solita ricevere le visite degli ospiti e dei cantautori in cerca di fortuna. Incise dischi per le etichette discografiche Path\u00e8, Phonotype, Favorite e Voce del Padrone.\nAncora oggi \u00e8 considerata una delle pi\u00f9 celebri interpreti della canzone napoletana."}
{"id": "1440343", "revid": "124451520", "url": "https://it.wikipedia.org/wiki?curid=1440343", "title": "Luisella Viviani", "text": "Biografia.\nSorella maggiore del drammaturgo ed attore Raffaele Viviani, debutt\u00f2 decenne sulle scena come attrice e canzonettista, interprete delle canzoni scritte spesso appositamente per lei dal fratello, ruolo nel quale fu particolarmente apprezzata.\nLavor\u00f2 spesso in stretta collaborazione con Raffaele fino a divenire, nel 1919, primadonna della compagnia teatrale da lui fondata nel 1917. Rimase famosa per l'interpretazione di \"Assunta Spina\" di Salvatore di Giacomo, che fu uno tra i suoi ammiratori pi\u00f9 ferventi.\nNel 1926 fond\u00f2 una compagnia propria, interrompendo quasi del tutto l'attivit\u00e0 artistica con il fratello Raffaele.\nRecit\u00f2 ininterrottamente fino a tutto il 1961 quando, con la Compagnia Stabile Citt\u00e0 di Napoli, port\u00f2 in scena il dramma di Salvatore Di Giacomo \"Il voto\" con Maria Fiore, Leonardo Cortese, Rosalia Maggio, Nunzia Fumo, Rosita Pisano."}
{"id": "1440348", "revid": "287204", "url": "https://it.wikipedia.org/wiki?curid=1440348", "title": "Citt\u00e0 del Libro", "text": ""}
{"id": "1440351", "revid": "1452073", "url": "https://it.wikipedia.org/wiki?curid=1440351", "title": "Gruumsh", "text": "Gruumsh, conosciuto anche come \"Un-Occhio\", \"Colui-che-non-dorme-mai\", \"Colui-che-osserva\" e il \" Dio Orco\", \u00e8 una divinit\u00e0 immaginaria appartenente al gioco di ruolo fantasy \"Dungeons &amp; Dragons\" (ambientazioni \"Forgotten Realms\" e \"Greyhawk\"). \u00c8 una divinit\u00e0 maggiore del pantheon orchesco, ed \u00e8 la divinit\u00e0 principale degli orchi.\nGruumsh si presenta come un corpulento orco in armatura completa nera. Ha un solo occhio senza palpebre perch\u00e9 l'altro gli \u00e8 stato strappato in battaglia da Corellon Larethian, nonostante i fedeli di Gruumsh dicano che l'occhio sia stato preso con l'inganno.\nGruumsh chiede ai suoi chierici di essere forti, di allontanare i deboli dalle loro file e di conquistare tutti i territori che considera giustamente appartenente a loro (il che significa praticamente tutti). Non tollera alcun segno di amicizia o di piet\u00e0. La guerra senza fine \u00e8 il suo credo, anche se Gruumsh non ha nulla da obiettare alla semplice colonizzazione se \u00e8 possibile ottenerla. Gruumsh disprezza qualsiasi cosa non sia un orco o di manifattura orchesca ed \u00e8 disgustato in particolar modo dagli elfi\nanche perch\u00e9 fu ad opera del loro patrono Corellon Larethian che perse l'occhio. Ha la stessa attitudine per i nani, che contesero agli orchi il controllo delle montagne e vinsero; uno stato delle cose che Gruumsh ritiene solo temporaneo.\nNell'ambientazione Forgotten Realms, Gruumsh viene nominato come primo Dio ad aver compiuto un Deicidio ai danni della divinit\u00e0 Re.\nGruumsh ebbe un tempo un'alleanza con la dea Drow Araushnee, per sconfiggere Corellon Larethian una volta per tutte. Il suo piano fall\u00ec, nonostante l'aiuto divino e di tutti i disprezzatori degli elfi, e Araushnee fu trasformata in Lolth. I due dei divennero nemici.\nLa sua arma preferita \u00e8 la Lancia del Sangue."}
{"id": "1440359", "revid": "827882", "url": "https://it.wikipedia.org/wiki?curid=1440359", "title": "\u00c7e\u015fme", "text": " \n\u00c7e\u015fme (parola che significa \"fontana\" in italiano) \u00e8 un comune capoluogo dell'omonimo distretto della provincia di Smirne, in Turchia. Si trova sulla costa dell'Egeo ed \u00e8 famosa per la battaglia navale del 5\u20137 luglio 1770, combattuta durante la Guerra russo-turca.\nGeografia fisica.\nSituata all'estremit\u00e0 di una penisola a circa 70 chilometri a ovest di Smirne, il suo clima relativamente fresco e la sua facilit\u00e0 d'accesso tramite autostrada ne fanno un luogo di villeggiatura privilegiato per gli abitanti della regione.\nDa \u00c7e\u015fme partono i traghetti per l'isola greca di Chio.\nIn passato, il porto di \u00c7e\u015fme, era collegato con un servizio di traghetti diretto per l'Italia. L'ultima linea \u00e8 rimasta attiva fino al 2010 con la compagnia Marmara Lines, dai porti di Ancona e Brindisi\nEconomia.\nIl rak\u0131 di \u00c7e\u015fme \u00e8 per tradizione uno dei migliori della Turchia e si distilla utilizzando l'uva passa locale priva di semi.\nAmministrazione.\nGemellaggi.\n\u00c7e\u015fme \u00e8 gemellata con 13 citt\u00e0:"}
{"id": "1440360", "revid": "287204", "url": "https://it.wikipedia.org/wiki?curid=1440360", "title": "Cesme", "text": ""}
{"id": "1440361", "revid": "6923", "url": "https://it.wikipedia.org/wiki?curid=1440361", "title": "Isola di Passo", "text": "L\u2019isola di Passo (anche \"Pax\u00f2\" o \"Paxo\"; in greco: \u03a0\u03b1\u03be\u03bf\u03af, \"Paxo\u00ed\" o \"Pax\u00ed\") \u00e8 un'isola della Grecia, una fra le minori delle Isole Ionie.\nGeografia.\nPasso \u00e8 situata a sudest dell'isola di Corf\u00f9, da cui dista circa 7 miglia nautiche, nonch\u00e9 a sudovest della citt\u00e0 di Parga sulla terraferma greca, da cui \u00e8 separata da un braccio di mare largo 8 miglia nautiche. Con il contiguo isolotto di Antipasso (1 miglio nautico pi\u00f9 a sudest) forma un piccolo arcipelago di cui costituisce l'isola principale; in senso pi\u00f9 ampio, Passo e Antipasso fanno parte dell'arcipelago di Corf\u00f9.\nL'isola, che si sviluppa in direzione NO-SE, raggiunge su quest'asse una lunghezza massima di circa 10\u00a0km, mentre solo in pochi punti la larghezza supera i 2\u00a0km. La massima elevazione raggiunge i 248 metri s.l.m. e la superficie complessiva dell'isola \u00e8 di 19\u00a0km\u00b2.\nGli abitanti dell'isola, denominati paxioti, ammontano a poco pi\u00f9 di duemila e per la met\u00e0 sono concentrati nel capoluogo Gaios, un piccolo porto peschereccio ben protetto dagli isolotti di Panaghia e Agios Nikolaos. Altri centri abitati sono i pittoreschi porticcioli di Lakka, all'interno di una baia protetta prospiciente l'isola di Corf\u00f9, e Loggos, sulla costa nordorientale a met\u00e0 distanza tra i precedenti.\nA seguito della riforma amministrativa greca (Programma Callicrate del 2010), Pax\u00f2 fa parte dell'omonimo comune assieme alle sue isole minori. Il comune di Pax\u00f2 fa parte dell'unit\u00e0 periferica di Corf\u00f9, a sua volta appartenente alla periferia (regione) delle Isole Ionie.\nPax\u00f2 \u00e8 collegata tramite un servizio di traghetti a Corf\u00f9, Parga, Igoumenitsa e Brindisi.\nStoria.\nSecondo la mitologia greca, Poseidone separ\u00f2 Pax\u00f2 da Corf\u00f9 con il suo tridente in modo da creare un nido d'amore per lui e la sua sposa Anfitrite. L'isola, comunque abitata dall'antichit\u00e0, ha lasciato poche tracce nella storiografia moderna. Dopo la conquista siculo-normanna del XII-XIII secolo, nel 1386 cadde sotto il dominio della Repubblica di Venezia e al pari delle rimanenti Isole Ionie fu soggetta per secoli a ripetute incursioni saracene: nel 1537 il corsaro Barbarossa saccheggi\u00f2 l'isola trucidando gli abitanti e schiavizzando i superstiti; nel 1571 l'isola venne nuovamente saccheggiata da una flotta turca.\nL'isola rimase a Venezia fino alla caduta della repubblica, nel 1797, e anche negli anni a venire segu\u00ec la sorte delle Isole Ionie: dopo un'effimera occupazione francese fu poi presa dai russi ed attribuita alla nuova Repubblica Settinsulare; successivamente alla parentesi napoleonica Pax\u00f2 entr\u00f2 a far parte degli Stati Uniti delle Isole Ionie sotto protettorato inglese fino al passaggio al Regno di Grecia nel 1864.\nIl pi\u00f9 celebre figlio dell'isola \u00e8 il capitano Georgios Anemogiannis, patriota, giustiziato dai turchi nel 1821.\nToponimo.\nPer tutto il periodo della dominazione veneta e fino alla seconda met\u00e0 dell'Ottocento appare consolidato il nesonimo \"Pax\u00f2\" e come tale prevale nella letteratura in lingua italiana dell'epoca (opere geografiche, portolani, dizionari enciclopedici, saggi storici). Anche dagli atti ufficiali e amministrativi, sia d'epoca veneziana sia del tempo dell'indipendenza delle Isole Ionie (in cui l'italiano era lingua ufficiale), risulta prevalente l'uso del nesonimo \"Pax\u00f2\", come d'altronde ad accentazione tronca sono i nomi delle vicine Corf\u00f9 e Fan\u00f2. Grafie contrastanti dell'epoca sono \"Paxo\" e, pi\u00f9 raramente, \"Passo\", \"Paxu\", \"Pachsu\" e \"Pacs\u00f9\".\nCol passaggio delle Isole Ionie al regno ellenico, la lingua italiana viene rimpiazzata nell'uso ufficiale da quella greca e ci\u00f2 provoca il rapido decadimento dell'italiano come lingua di cultura, con la conseguente drastica diminuzione dell'uso scritto del nesonimo italiano e il passaggio da endonimo ad esonimo: \u00e8 a partire da questo periodo che le varianti \"Paxo\" e \"Passo\" diventano prevalenti (seppur con grandi oscillazioni nell'uso che perdurano oggi), mentre a partire dal Novecento si registra una relativa tendenza, soprattutto nell'ambito degli atlanti geografici, a ricorrere al toponimo straniero (\"Paxos\", \"Pax\u00ed\", \"Paxo\u00ed\", \"Paxoi\")."}
{"id": "1440362", "revid": "647919", "url": "https://it.wikipedia.org/wiki?curid=1440362", "title": "Paxi", "text": ""}
{"id": "1440363", "revid": "647919", "url": "https://it.wikipedia.org/wiki?curid=1440363", "title": "Paxoi", "text": ""}
{"id": "1440367", "revid": "647919", "url": "https://it.wikipedia.org/wiki?curid=1440367", "title": "Passo (Isole Ionie)", "text": ""}
{"id": "1440368", "revid": "1504506", "url": "https://it.wikipedia.org/wiki?curid=1440368", "title": "Antipasso", "text": "Antipasso o Antipaxos (in greco moderno: Ant\u00ecpaxi - \u0391\u03bd\u03c4\u03af\u03c0\u03b1\u03be\u03bf\u03b9) \u00e8 una piccola isola della Grecia.\nEssa copre 5\u00a0km\u00b2 e si trova a 3\u00a0km a sud della pi\u00f9 grande e importante Passo; quest'ultima a sua volta sita a sud di Corf\u00f9.\nCoperta di vigneti, Antipaxos possiede numerose spiagge molto belle e un porto, Agrapidia.\nAmministrazione.\nDal punto di vista amministrativo l'isola \u00e8 parte del comune di Passo la cui sede \u00e8 nell'Isola di Passo"}
{"id": "1440375", "revid": "123306313", "url": "https://it.wikipedia.org/wiki?curid=1440375", "title": "Capannaguzzo", "text": "Capannaguzzo (\"Macan\u00ecn\" in romagnolo) \u00e8 una frazione del comune italiano di Cesena, nella provincia di Forl\u00ec-Cesena, in Emilia-Romagna. Una porzione di territorio \u00e8 compresa nel comune di Cesenatico.\nGeografia fisica.\nCapannaguzzo \u00e8 situata in pianura a 9 metri sul livello del mare, e dista 11\u00a0km dal centro di Cesena. \u00c8 attraversata dal Rio Mesola del Montaletto.\nLe frazioni limitrofe sono Calabrina a 3\u00a0km, Gattolino a 4\u00a0km, Pioppa a 3\u00a0km. Fa parte del quartiere \"Al Mare\". \nStoria.\nIl pi\u00f9 antico toponimo in zona, \"San Pellegrino\", fu gradatamente soppiantato (XV secolo) da \"Capannaguzzo\", noto anche con il nome popolare di \"Macan\u00ecn\", da probabile derivazione di \"macanno\", termine usato in epoca medioevale per designare strade e viottoli interpoderali e rimasto nella toponomastica locale in via Maccanino. Nel 1503 il crollo della signoria di Cesare Borgia comporta per Capannaguzzo e dintorni un periodo tragico dovuto ai veneziani, padroni di Cervia e Ravenna, che effettuano a pi\u00f9 riprese pesanti incursioni, razziando bestiame e uomini."}
{"id": "1440378", "revid": "1543377", "url": "https://it.wikipedia.org/wiki?curid=1440378", "title": "Nadir Shah", "text": "Dato il suo indiscusso genio militare, da alcuni storici \u00e8 stato coniato il soprannome di \"Napoleone di Persia\" o di \"Secondo Alessandro Magno\". N\u0101dir Sh\u0101h era un membro della trib\u00f9 turca Ashfar del nord della Persia, la quale prest\u00f2 servizio militare allo stato Safavide sin dai tempi dello sci\u00e0 Ism\u0101\u02bf\u012bl I.\nN\u0101dir Sh\u0101h sal\u00ec al potere durante un periodo di anarchia in Persia, dopo una rivolta degli Afghani Hotaki, i quali avevano rovesciato il debole sci\u00e0 persiano Sultan Husayn, e dopo che sia gli Ottomani che i Russi avevano assoggettato parti del territorio safavide. N\u0101dir riun\u00ec il regno persiano e cacci\u00f2 gli invasori. Divenne cos\u00ec potente da decidere di deporre gli ultimi membri della dinastia, che avevano governato la Persia per oltre duecento anni, divenendo lui stesso Shah nel 1736. Le sue campagne crearono un grande impero che comprendeva circa i territori degli odierni Iran, Iraq, Afghanistan, Pakistan, parti delle regioni caucasiche, dell'Asia centrale, e dell'Oman, ma le sue spese militari ebbero effetti devastanti sulle casse della rinnovata potenza persiana.\nN\u0101dir Sh\u0101h idolatr\u00f2 Gengis Khan e Tamerlano, che considerva suoi predecessori come conquistatori dell'Asia centrale. Imit\u00f2 le loro prodezze militari e, specialmente verso la fine del suo regno, la loro crudelt\u00e0. Le sue vittorie lo resero per breve periodo il sovrano pi\u00f9 potente di tutto il Medio Oriente, ma il suo impero si disintegr\u00f2 rapidamente dopo la sua morte nel 1747. N\u0101dir Sh\u0101h \u00e8 stato descritto come \"l'ultimo grande conquistatore asiatico\". \u00c8 considerato il restauratore del potere persiano, nel periodo che si pone tra l'Impero Ottomano e l'Impero Moghul.\nBiografia.\nI primi anni.\nN\u0101dir Sh\u0101h nacque nella fortezza di Dastgerd all'interno di una famiglia appartenente al clan Qereqlu degli Afsharidi, una trib\u00f9 Qizilbash seminomade insediata nelle valli settentrionali della Provincia di Khorasan, una provincia posta nella parte nordorientale dell'Impero persiano. Suo padre, Emam Qoli, era un mandriano che aveva svolto anche la professione di sarto.\nAll'et\u00e0 di 13 anni, suo padre mor\u00ec e N\u0101dir dovette trovare il modo di sostenere la propria famiglia e sua madre. Non aveva fonti di introiti altri che la produzione di legname che poi trasportava e vendeva al mercato. Molti anni dopo, ritornando trionfante dalla sua conquista di Delhi, guid\u00f2 il suo esercito verso il suo luogo di nascita e tenne un discorso ai suoi generali circa i primi anni della sua vita e le sue privazioni. Disse in quell'occasione: \"Vedete ora quale grandezza mi ha esaltato; quindi da qui ho imparato a disprezzare gli uomini di bassa estrazione\". \u00c8 pur vero che N\u0101dir, sin dalla giovent\u00f9 e per tutta la sua vita, ebbe poca considerazione nei confronti dei poveri e bad\u00f2 sempre e solo alla propria esaltazione ed alle proprie promozioni. La leggenda vuole che nel 1704, quando aveva circa 17 anni, una banda di mandriani uzbechi tatari invadesse la provincia di Khor\u0101s\u0101n, dove N\u0101dir viveva con sua madre. Questi uccisero molti contadini. N\u0101dir e sua madre furono tra coloro che vennero schiavizzati. Sua madre mor\u00ec in cattivit\u00e0, mentre N\u0101dir riusc\u00ec a scappare e a ritornare nella provincia del Khor\u0101s\u0101n nel 1708. Vivendo nelle circostanze pi\u00f9 disperate, lui coi suoi amici si dedicavano a furti di pecore per poi rivenderle al mercato. Coi soldi fatti si spostarono verso le montagne.\nVivendo da fuggitivo, N\u0101dir si present\u00f2 a un certo punto a un nobile persiano che lo impieg\u00f2 come suo corriere per importanti messaggi alla corte reale di Isfahan dal 1712, accompagnato da un secondo corriere in queste missioni. In uno di questi viaggi, N\u0101dir uccise il suo compagno corriere perch\u00e9 lo rallentava troppo, cos\u00ec disse, ma in realt\u00e0 \u00e8 probabilmente perch\u00e9 egli voleva ricoprire da solo quella posizione di prestigio per il suo padrone.\nAlla corte di Sultan Husayn a I\u1e63fah\u0101n, N\u0101dir diede una versione cos\u00ec convincente dell'uccisione del suo compagno che venne perdonato ed inviato dal suo padrone con doni. Ad ogni modo, al suo ritorno trov\u00f2 il suo padrone indispettito. Dall'espressione del suo volto, N\u0101dir comprese che il suo padrone non aveva assolutamente creduto alla sua versione dei fatti ed era intenzionato a ucciderlo. A complicare la faccenda egli si era innamorato follemente della figlia dell'aristocratico, ma il suo padrone si rifiut\u00f2 categoricamente di considerare quel matrimonio. Per questo disaccordo e nell'intento di difendersi, N\u0101dir uccise anche il nobiluomo e fugg\u00ec verso le montagne con la figlia dell'uomo che gi\u00e0 portava in grembo il loro primogenito, Reza Qoli Mirza. Altri servi del defunto aristocratico si unirono a N\u0101dir e formarono una banda di briganti che si dedic\u00f2 a furti nella provincia del Mazanderan.\nCaos politico.\nN\u0101dir crebbe durante gli ultimi anni di governo della dinastia Safavide che aveva retto le sorti della Persia dal 1502. Al suo picco di importanza, sotto figure come \u02bfAbb\u0101s il Grande, la Persia safavide era stata un potente impero, ma all'inizio del XVIII secolo lo stato era in serio declino e lo sci\u00e0 regnante, Sul\u1e6d\u0101n \u1e24usayn, appariva un sovrano debole. Quando Sul\u1e6d\u0101n \u1e24usayn tent\u00f2 di reprimere una ribellione degli afghani Ghilzai a Kandahar, il governatore da lui inviato (Gurgin Khan) venne ucciso.\nSotto il loro capo Mahmud Hotaki, gli Afghani ribelli si mossero verso ovest contro lo sci\u00e0 stesso e nel 1722 sconfissero le forze imperiali nella Battaglia di Gulnabad assediando la capitale, Isfahan. Dopo che lo sci\u00e0 fall\u00ec nel suo tentativo di fuga e di radunare altrove un esercito come aveva progettato di fare, la citt\u00e0 rimase alla carestia e Sul\u1e6d\u0101n \u1e24usayn abdic\u00f2, lasciando il potere a Ma\u1e25m\u016bd. Nel Khorasan, Nadir dapprima tent\u00f2 di sottomettere il governatore locale afghano di Mashhad, Malek Ma\u1e25m\u016bd, e poi si ribell\u00f2 costruendo un proprio piccolo esercito. Il figlio di Sul\u1e6d\u0101n \u1e24usayn si era nel frattempo autoproclamato Sh\u0101h Tahmasp II, ma aveva trovato ben poco supporto ed era stato costretto a trovare rifugio presso la trib\u00f9 Qajar, che gli offr\u00ec di sostenerlo. Nel frattempo, inoltre, il rivale della Persia, l'Impero ottomano alleato coi Russi, aveva colto l'occasione del caos interno al paese per dividersi i suoi territori.\nNel 1722, la Russia, guidata da Pietro il Grande aiutata da alcuni reggenti caucasici che avevano in odio l'Impero safavide come Vakhtang VI, lanciarono la Guerra russo-persiana (1722-1723) nella quale la Russia riusc\u00ec a conquistare alcuni territori persiani del Caucaso settentrionale e meridionale, oltre a buona parte dell'entroterra settentrionale della Persia. Tra questi territori era incluso il Daghestan (con la citt\u00e0 di Derbent), Baku, Gilan, Mazandaran e Astrabad. Le regioni ad ovest di questi confini, i territori iraniani di Georgia e Azerbaigian con l'Armenia vennero sottomessi ed annessi dagli Ottomani. Le nuove acquisizioni di Russi e Ottomani vennero confermate dalla firma del Trattato di Costantinopoli del 1724.\nInterregno della dinastia Hotak.\nTahm\u0101sp e i capi Qajar, Fat\u1e25 \u02bfAl\u012b Kh\u0101n (antenato di Agha Mohammad Khan Qajar) contattarono Nadir e gli chiesero di aderire alla loro causa per scacciare gli afghani Ghilzai dal Khor\u0101s\u0101n. N\u0101dir accett\u00f2 e divenne ben presto una figura principale nell'operazione. Quando N\u0101dir scopr\u00ec che Fat\u1e25 \u02bfAl\u012b Kh\u0101n era in corrispondenza segreta con Malek Ma\u1e25m\u016bd rivel\u00f2 questo fatto allo sci\u00e0 e Tahm\u0101sp lo fece giustiziare e nomin\u00f2 N\u0101dir quale nuovo capo del suo esercito. N\u0101dir prese quindi il titolo di \"Tahm\u0101sp Qol\u012b\" (Servo di Tahm\u0101sp). Sul finire del 1726, N\u0101dir riprese Mashhad.\nN\u0101dir scelse di non marciare direttamente su I\u1e63fah\u0101n. Dapprima, nel maggio del 1729, sconfisse gli Afghani Abdalidi presso Herat e molti di loro in seguito si unirono alla sua armata. Il nuovo sci\u00e0 degli Afghani Ghilzai, Ashraf, decise di muoversi contro N\u0101dir ma nel settembre del 1729 il generale persiano lo batt\u00e9 nella battaglia di Damghan e nuovamente nel novembre di quell'anno a Murchakhort, bandendo cos\u00ec gli Afghani per sempre dal suolo persiano. Ashraf fugg\u00ec e N\u0101dir pot\u00e9 infine entrare a I\u1e63fah\u0101n, consegnandola a Tahm\u0101sp nel dicembre di quello stesso anno. La gioia dei cittadini venne ben presto disillusa quando N\u0101dir saccheggi\u00f2 la citt\u00e0 per ripagare il suo esercito. Tahm\u0101sp nomin\u00f2 N\u0101dir governatore delle province orientali dell'impero, tra cui quella sua nativa di Khor\u0101s\u0101n, e gli diede in moglie sua sorella. N\u0101dir insegu\u00ec e sconfisse Ashraf, che venne ucciso infine dai suoi stessi commilitoni. Nel 1738 N\u0101dir Sh\u0101h assedi\u00f2 e distrusse l'ultima fortezza Hotak a Kandahar. Costru\u00ec una nuova citt\u00e0 nei pressi di Kandah\u0101r che nomin\u00f2 \"N\u0101der\u0101b\u0101d\".\nLa prima campagna ottomana e la riconquista del Caucaso.\nNella primavera del 1735, N\u0101dir attacc\u00f2 il grande rivale della Persia, l'Impero ottomano, e riottenne molti dei territori persi durante gli ultimi tumulti nell'Impero persiano. Nel contempo, gli Afghani abdalidi si ribellarono e assediarono Mashhad, costringendo cos\u00ec N\u0101dir a sospendere la sua campagna per salvare suo fratello, Ebr\u0101h\u012bm. N\u0101dir impieg\u00f2 quattordici mesi per sedare la rivolta.\nLe relazioni tra N\u0101dir e lo sci\u00e0 si erano incrinate sempre pi\u00f9 dal momento che quest'ultimo era divenuto geloso dei successi militari del suo generale. Mentre N\u0101dir era assente impegnato nella guerra ad est, quindi, Tahm\u0101sp tent\u00f2 di prendere personalmente il controllo della situazione dell'esercito lanciando una fallimentare campagna per riprendere il controllo di Erevan. La campagna si concluse con la perdita di tutte le recenti acquisizioni che N\u0101dir aveva ottenuto dagli Ottomani, e con la firma di un trattato che cedeva la Georgia e l'Armenia ai Turchi in cambio della citt\u00e0 di Tabriz. N\u0101dir, furioso, vide che il momento era opportuno per estromettere Tahm\u0101sp dal potere. Egli denunci\u00f2 pubblicamente il trattato, cercando supporto popolare per una guerra contro gli Ottomani. A I\u1e63fah\u0101n, N\u0101dir trov\u00f2 Tahm\u0101sp ubriaco e lo mostr\u00f2 ai cortigiani chiedendo se un uomo del genere fosse adatto per essere il loro sovrano. Nel 1732 fu N\u0101dir a costringere Tahm\u0101sp ad abdicare in favore di suo figlio ancora infante, \u02bfAbb\u0101s III, per conto del quale N\u0101dir divenne reggente.\nN\u0101dir decise di continuare la guerra del 1730-35, che pot\u00e9 riottenergli i territori dell'Armenia e della Georgia oltre ad assediare la citt\u00e0 ottomana di Baghdad che egli offr\u00ec in cambio delle province perdute, ma i suoi piani vennero compromessi quando il suo esercito venne battuto dal generale ottomano Topal Osman Pasha presso la citt\u00e0 nel 1733. N\u0101dir decise che era necessario riprendere l'iniziativa bellica quanto prima per salvare la sua posizione in quanto alcune rivolte gi\u00e0 erano scoppiate in Persia. Fronteggi\u00f2 quindi Topal, lo sconfisse e lo uccise. Assedi\u00f2 quindi Baghdad e Ganja nelle province settentrionali, cercando addirittura di stringere un'alleanza coi russi in funzione anti-turca. N\u0101dir ottenne una grande vittoria sulle forze ottomane nettamente superiori a Baghavard e dall'estate del 1735, l'Armenia e la Georgia poterono dirsi nuovamente persiane. Nel marzo del 1735, sigl\u00f2 un trattato con i russi a Ganje col quale questi ultimi si accordarono per ritirare tutte le loro truppe dal territorio persiano, che venne restaurato alla situazione del Trattato di Resht del 1732, riportando l'egemonia persiana sul Caucaso e sull'Iran.\nAscesa al trono.\nAlcuni intimi amici di N\u0101dir gli suggerirono, dopo una grande festa di caccia nella pianura di Mughan (attualmente divisa tra Azerbaijan e Iran), che egli avrebbe potuto essere proclamato sci\u00e0 al posto del giovane \u02bfAbb\u0101s III. In questo gruppo si trovavano persone del calibro di Tahmasp Khan Jalayer e Hasan-Ali Beg Bestami. Tutti gli amici di N\u0101dir erano concordi ma Hasan-Ali era rimasto per tutto il tempo in silenzio. Quando N\u0101dir gli chiese come mai era rimasto cos\u00ec silenzioso, Hasan-Ali rispose che la miglior cosa che Nadir potesse fare fosse di assemblare tutti gli uomini dello stato e \" sigillare un documento di consenso\". N\u0101dir approv\u00f2 questa proposta e gli scrittori della sua cancelleria, tra cui lo storico di corte Mirza Mehdi Khan Astarabadi, vennero istruiti nell'inviare questi ordini ai capi miliari e religiosi oltre che ai nobili della nazione affinch\u00e9 fossero convocati a palazzo. Gli inviti, partiti nel novembre del 1735, fecero s\u00ec che dal gennaio del 1736 iniziassero ad arrivare i primi convenuti. Nello stesso mese di gennaio del 1736, Nadir tenne un \"Kuriltai\" (un grande incontro come era nella tradizione di Gengis Khan e Tamerlano) nelle pianure di Moghan. Ciascuno dei presenti fu favorevole alla proposta che Nadir fosse proclamato sovrano e molti, anche se non tutti, ne furono entusiasti, mentre gli altri rimanevano terrorizzati dal fatto che Nadir avrebbe potuto accanirsi su di loro se avessero mostrato supporto ai deposti safavidi. N\u0101dir venne incoronato sci\u00e0 di Persia l'8 marzo 1736, data che i suoi astrologi avevano scelto in quanto particolarmente propizia, alla presenza di una \"grande assemblea\" composta da militari, religiosi e nobili della nazione, oltre che dall'ambasciatore ottomano in Persia, \u02bfAl\u012b Pasci\u00e0.\nPolitica religiosa.\nI Safavidi avevano introdotto lo sciismo come religione di Stato in Persia. N\u0101dir venne probabilmente cresciuto come sciita ma successivamente spos\u00f2 la fede sunnita. Egli credeva che lo sciismo safavide avesse intensificato i conflitti coi sunniti Ottomani. Il suo esercito era un misto di sciiti e sunniti (con una minoranza di cristiani) ed includeva Qizilbash, uzbechi, pashtun, cristiani georgiani e armeni, oltre ad altre minoranze. Egli era intenzionato a far adottare alla Persia una forma di religione che fosse pi\u00f9 accettabile dai sunniti e sugger\u00ec che lo Stato dovesse adottare quella forma di sciismo \"moderato\", chiamato \"ja'farismo\", cos\u00ec detta in onore del sesto imam sciita Ja\u02bffar al-\u1e62\u0101diq.\nEgli band\u00ec quindi certe pratiche sciite che erano particolarmente offensive nei confronti dei sunniti come ad esempio la maledizione dei primi tre califfi. Personalmente N\u0101dir si dice che avesse differenti visioni sulla religione e un gesuita francese che aveva servito la sua persona come medico riport\u00f2 che era difficile inquadrarlo in una credenza religiosa specifica, ma gli amici migliori lo definivano pi\u00f9 propriamente un ateo. N\u0101dir sperava dunque che il ja'farismo venisse accettato come quinta scuola (\"madhhab\") dell'Islam sunnita e che gli Ottomani avrebbero ammesso anche questi fedeli all'annuale pellegrinaggio a Mecca.\nNei successivi negoziati di pace, gli Ottomani si rifiutarono di includere i jafaristi come quinta \"madhhab\" ma permisero ai pellegrini persiani comunque di partecipare ai pellegrinaggi. N\u0101dir si dimostr\u00f2 interessato a mantenere i diritti religiosi dei persiani in particolare per il commercio portato dai pellegrini. L'altra speranza primaria di N\u0101dir erano le sue riforme religiose necessarie dal momento che lo sciismo era stato uno dei principali elementi di supporto della dinastia precedente. Egli fece strangolare il mullah di Persia dopo che questo aveva espresso pieno supporto ai Safavidi. Tra le sue riforme vi fu l'introduzione di quello che divenne noto come \"kol\u0101h-e N\u0101der\u012b\", un cappello con quattro punte che simboleggiava i primi quattro califfi.\nNel 1741, otto mullah musulmani e tre europei oltre a cinque sacerdoti armeni tradussero il Corano e i Salmi in persiano. La commissione venne supervisionata da M\u012brz\u0101 Mo\u1e25ammad Mahd\u012b Khan Mon\u0161\u012b, lo storiografo di corte ed autore del \"Tar\u012bkh-e Jah\u0101ngoshay-e N\u0101der\u012b\" (Storia delle guerre di N\u0101dir Sh\u0101h). Terminata la traduzione venne presentata a N\u0101dir Sh\u0101h a Qazv\u012bn nel giugno del 1741, ma egli si disse ad ogni modo poco soddisfatto dell'opera svolta.\nInvasione dell'impero moghul.\nNel 1738, N\u0101dir Sh\u0101h aveva conquistato Kandah\u0101r, l'ultimo avamposto della dinastia Hotak. I suoi pensieri erano ora rivolti all'Impero moghul e alla sua capitale, Delhi. Questo era lo stato musulmano pi\u00f9 ricco dell'est ma era anche il pi\u00f9 debole internamente in quanto la sua aristocrazia era perennemente in lotta e di questo stava gi\u00e0 approfittando l'induista impero Maratha a sudovest. Il suo regnante Muhammad Shah era ormai senza poteri ed andava verso la fine del suo impero. Nadir chiese all'imperatore moghul di restituirgli i ribelli afghani che presso i confini dell'India avevano trovato rifugio ma questi rifiut\u00f2. Nadir utilizz\u00f2 dunque questo pretesto per attraversare il confine e invadere l'impero indiano, e con una brillante campagna contro il governatore di Peshawar prese un piccolo contingente delle proprie forze per attraversare i passi montani e colse le forze nemiche al Passo di Khyber cogliendo i nemici di sorpresa, battendoli malgrado fossero il doppio. Questa vittoria port\u00f2 alla cattura di Ghazni, Kabul, Peshawar, Sindh e Lahore. Muovendosi nei territori moghul venne lealmente accompagnato dal futuro re di Georgia, Eraclio che guid\u00f2 il contingente georgiano che era parte delle forze di Nadir. A seguito della sconfitta delle forze moghul, N\u0101dir si spinse ancora pi\u00f9 all'interno dell'India attraversando il fiume Indo prima della fine dell'anno. La notizia dell'avanzata dei persiani provoc\u00f2 non poca costernazione a Delhi, fatto che spinse l'imperatore moghul, Mo\u1e25ammad Sh\u0101h, a radunare un esercito di 300.000 uomini ed a marciare contro quello dei suoi nemici.\nPur vantando i moghul una superiorit\u00e0 numerica di 1:6, N\u0101dir Sh\u0101h risc\u00ec a schiacciare il loro esercito in meno di tre ore di combattimento nella Battaglia di Karnal del 13 febbraio 1739. Dopo questa spettacolare vittoria, N\u0101dir cattur\u00f2 Mo\u1e25ammad Sh\u0101h ed entr\u00f2 con lui a Delhi. Quando si sparse la voce falsa che Nadir era stato assassinato, alcuni indiani della citt\u00e0 iniziarono ad attaccare e ad uccidere i persiani. N\u0101dir, furioso, reag\u00ec ordinando ai suoi soldati di saccheggiare la citt\u00e0. Durante il corso della giornata (22 marzo) 20.000-30.000 indiani vennero uccisi dalle truppe persiane, fatto che costrinse Mo\u1e25ammad Sh\u0101h a chiedere clemenza a N\u0101dir.\nN\u0101dir si accord\u00f2 per cessare i massacri e a ritirarsi dalla citt\u00e0, ma Mo\u1e25ammad Sh\u0101h gli dovette dare di conseguenza le chiavi del tesoro reale perdendo in quell'occasione una serie di oggetti preziosi come il Trono del Pavone che divenne un simbolo della potenza imperiale persiana. Si \u00e8 stimato che Nadir prese con s\u00e9 un tesoro per un valore di 700.000.000 di rupie. Tra i molti gioielli, N\u0101dir ottenne anche i diamanti Koh-i-Noor e Darya-ye Noor. Le truppe persiane lasciarono Delhi all'inizio di maggio del 1739, ma prima di lasciare la citt\u00e0, Nadir decise di farsi cedere tutti i territori ad est dell'Indo da Mo\u1e25ammad Sh\u0101h. I soldati di Nadir portarono in Persia anche un centinaio tra elefanti, cavalli e cammelli. Le somme saccheggiate in India fecero si che Nadir pot\u00e9 fermare la tassazione in Iran per un periodo di tre anni dopo il suo ritorno. Il suo obbiettivo rimaneva comunque avere il denaro necessario per proseguire la lotta contro il vicino Impero ottomano, e proseguire altre campagne nel Caucaso settentrionale.\nEpansione territoriale e la seconda guerra ottomana.\nLa campagna indiana fu lo zenit della carriera di N\u0101dir. Lo sci\u00e0 inizi\u00f2 a divenire sempre pi\u00f9 dispotico e la sua salute mentale inizi\u00f2 a declinare. Aveva lasciato suo figlio Re\u017c\u0101 Qol\u012b M\u012brz\u0101 a dirigere la Persia in sua assenza. Reza aveva mantenuto l'ordine, talvolta con crudelt\u00e0, preservando comunque la pace in Persia. Avendo avuto voce del fatto che suo padre era morto, aveva realizzato i primi preparativi per assumerne la corona. Questi includevano l'assassinio dell'ex sci\u00e0 Tahm\u0101sp e della sua famiglia, incluso \u02bfAbb\u0101s III che aveva nove anni. Saputa la notizia, la moglie di Re\u017c\u0101, che era la figlia di Tahm\u0101sp, si suicid\u00f2. N\u0101dir non fu impressionato dal gesto del figlio quando lo seppe, ma lo redargu\u00ec severamente per quanto accaduto per poi prenderlo con s\u00e9 in una spedizione per conquistare il territorio della Transoxiana. Nel 1740 conquist\u00f2 il Khanato di Khiva. Dopo che i Persiani ebbero forzato gli Uzbechi del khanato di Bukhara a sottomettersi, N\u0101dir era intenzionato a far sposare a Re\u017c\u0101 la figlia primogenita del kh\u0101n in quanto discendente dell'eroe Gengis Khan, ma Re\u017c\u0101 si rifiut\u00f2 e N\u0101dir la spos\u00f2 per s\u00e9. N\u0101dir conquist\u00f2 inoltre il Khwarezm durante la sua spedizione in Asia centrale.\nN\u0101dir decise di punire il Daghestan per la morte di suo fratello Ebr\u0101h\u012bm Qol\u012b che era rimasto ucciso in una campagna militare alcuni anni prima. Nel 1741, mentre N\u0101dir stava attraversando la foresta di Mazanderan sul percorso per raggiungere il Daghestanis, un assassino gli spar\u00f2 ma N\u0101dir rimase ferito solo di striscio. Di questo fatto egli inizi\u00f2 a sospettare suo figlio e lo confin\u00f2 a Teheran. Il peggioramento della salute mentale di N\u0101dir peggior\u00f2 ulteriormente il suo temperamento e fu proprio questa una delle cause della sua perdita di iniziativa nella guerra contro i Lezgini del Daghestan. Questi ripresero infatti una guerriglia che i persiani non riuscirono a frenare. Anche se N\u0101dir riusc\u00ec a conquistare gran parte del Daghestan durante la campagna, la guerra impegnata dai Lezgini, dagli Avari e dai Lak fece avere breve vita alle conquiste persiane nella regione del Caucaso settentrionale; alcuni giorni dopo, N\u0101dir venne costretto a ritirarsi. Contemporaneamente, N\u0101dir accus\u00f2 suo figlio pubblicamente di aver tentato il suo assassinio in Mazanderan pagando un killer. Re\u017c\u0101 Qol\u012b protest\u00f2 pesantemente per la sua innocenza, ma venne accecato dal padre per punizione, anche se questi se ne pent\u00ec subito dopo. Poco dopo, N\u0101dir inizi\u00f2 a giustiziare i nobili che avevano difeso suo figlio. In questi ultimi anni, N\u0101dir divenne sempre pi\u00f9 paranoico, ordinando l'assassinio di un gran numero di nemici o sospettati tali.\nData la ricchezza comunque ottenuta in India, N\u0101dir inizi\u00f2 anche la costruzione della Marina persiana. Col legno proveniente da Mazandaran, costru\u00ec le prime navi al porto di Bushehr che andarono ad unirsi a quelle conquistate in India. riprese l'isola del Bahrain dagli Arabi. Nel 1743, conquist\u00f2 l'Oman e la sua capitale Mascate. Nel 1743, N\u0101dir inizi\u00f2 un'altra guerra contro l'Impero ottomano. Malgrado l'avere un grande esercito a propria disposizione, la campagna di Nadir non fu brillante a livello militare. Si concluse nel 1746 con la firma del Trattato di Kerden, col quale gli ottomani permisero a N\u0101dir di occupare solo Najaf.\nPolitica interna.\nN\u0101dir cambi\u00f2 in quegli anni il sistema monetario iraniano. Egli coni\u00f2 delle monete in argento chiamate \"N\u0101der\u012b\" che erano di egual valore rispetto alla rupia moghul dell'epoca. Nadir prefer\u00ec per\u00f2 attuare con discontinuit\u00e0 la politica di pagare i soldati con appezzamenti di terra. Come avevano fatto gli ultimi safavidi, Nadir si dedic\u00f2 a reinsediare le trib\u00f9 della Persia, trasformando i \"Shahsevan\", un gruppo nomade dell'Azerbaijan il cui nome significava letteralmente \"coloro che amano lo sci\u00e0\", in una confederazione tribale per difendere l'Iran dai vicini turchi e russi. Inoltre, egli increment\u00f2 il numero di soldati sotto il suo comando e ridusse quelli sotto il controllo delle trib\u00f9 e dei governatori provinciali, accentrando di fatti a s\u00e9 anche il controllo militare. Le sue riforme rafforzarono il paese, ma influirono poco sulla situazione economica.\nMorte.\nNadir divenne sempre pi\u00f9 crudele nella sua amministrazione dello stato sia per la sua malattia sia per il suo desiderio di accumulare sempre pi\u00f9 denaro e ricchezze per pagare le sue costose campagne militari. Nuove rivolte scoppiarono e Nadir le schiacci\u00f2 violentemente, iniziando a costruire torri di teschi con le vittime dei suoi massacri ad imitazione di quanto a suo tempo fatto da Tamerlano, uno dei suoi eroi mitici. Nel 1747 N\u0101dir si rec\u00f2 a Khor\u0101s\u0101n, dove intendeva punire i ribelli curdi. Molti dei suoi ufficiali temevano che egli stesse per\u00f2 anche tramando contro loro stessi e pertanto essi decisero di agire per primi assassinandolo il 20 giugno 1747, a Quchan nel Khorasan. Venne sorpreso nel sonno da \u1e62al\u0101\u1e25 Bey, capitano delle guardie, e trafitto da una spada. N\u0101dir fu in grado di uccidere due dei suoi assassini prima di morire.\nEredit\u00e0.\nDopo la sua morte, venne succeduto da suo nipote \u02bfAl\u012b Qol\u012b, che si rinomin\u00f2 \u02bf\u0100dil Sh\u0101h (\"re giusto\"). Adil Shah fu probabilmente uno dei coinvolti nell'assassinio di N\u0101dir. \u02bf\u0100dil Sh\u0101h venne deposto nel giro di un anno. Durante la lotta tra \u02bf\u0100dil Sh\u0101h, suo fratello Ibr\u0101h\u012bm Kh\u0101n e Sh\u0101h R\u016bkh gran parte dei governatori provinciali dichiararono la loro indipendenza dallo stato persiano andando a formare stati loro personali e l'intera Persia cadde in uno stato di anarchia. L'Oman e i khanati uzbechi di Bukhara e Khiva riottennero la loro indipendenza, mentre l'Impero ottomano riconquist\u00f2 l'Anatolia orientale e la Mesopotamia. Alla fine, Karim Khan fond\u00f2 la dinastia Zand e divenne il solo regnante dell'Iran dal 1760. Eraclio II, che nel 1744 era stato nominato re di Cartalia dallo stesso N\u0101dir per il suo leale servizio, prese il controllo totale dei propri territori e proclam\u00f2 una formale indipendenza dal governo persiano. Negli anni successivi egli procedette all'unificazione del proprio regno con quello di Cachezia divenendo il primo re georgiano dopo tre secoli a gestire una propria politica indipendente, riuscendo a mantenere l'autonomia dei suoi domini sino all'arrivo della dinastia Qajar. Il resto dei territori iraniani nel Caucaso, comprendenti l'attuale Azerbaigian, Daghestan e Armenia vennero governati dai khanati caucasici, e pur essendo vassalli dello sci\u00e0, erano \"de facto\" semi-indipendenti e tali rimasero sino all'avvento della dinastia Qajar alcuni decenni dopo. Ad est, A\u1e25mad Sh\u0101h Durr\u0101n\u012b aveva gi\u00e0 proclamato la propria indipendenza con la fondazione del moderno Afghanistan. L'Iran infine perse il Bahrain durante l'invasione dei B. Utba del 1783.\nN\u0101dir Sh\u0101h era molto conosciuto anche al pubblico europeo dell'epoca. Nel 1768, Cristiano VII di Danimarca commission\u00f2 al filologo William Jones di tradurre in francese una biografia persiana scritta dal suo ministro Mirza Mehdi Khan Astarabadi. Questa venne pubblicata nel 1770 col titolo di \"Histoire de Nadir Chah\". La campagna indiana di Nadir inoltre allert\u00f2 la British East India Company dell'estrema debolezza dell'impero moghul e della possibilit\u00e0 dunque di approfittare di questo vuoto di potere per ulteriori colonizzazioni. Senza N\u0101dir, \"l'arrivo degli inglesi [in India] sarebbe stato ritardato e sarebbe giunto in forma differente, con ripercussioni globali importanti\"."}
{"id": "1440385", "revid": "599013", "url": "https://it.wikipedia.org/wiki?curid=1440385", "title": "Fan\u012bs Katergiannak\u012bs", "text": "Carriera.\nClub.\nEthnikos Pylaias.\nFormatosi nelle giovanili dell'Ethnikos Pylaias, squadra della sua citt\u00e0 con il quale riesce a debuttare in prima squadra all'et\u00e0 di 19 anni.\nAris Salonicco.\nDopo aver disputato un campionato nella quarta divisione greca passa all'Aris Salonicco, contribuendo alla promozione della squadra nella massima serie greca nella stagione 1997-1998. Nella stagione successiva contribuisce alla qualificazione della squadra di Salonicco alla Coppa UEFA parando un rigore a Demis Nikolaidis capocannoniere dell'Alpha Ethniki nella stagione 1998-1999. Nella stagione 1999-2000 raggiunge la quarti di finale di Coppa di Grecia contro il Panionios. Il match del 27 gennaio 2002 contro l'Olympiakos segna una svolta nella sua carriera: l'Aris Salonicco espugna il Pireo vincendo 1-0 - risultando l'unica sconfitta in casa per l'Olympiakos in quella stagione. Katergiannakis si mette in mostra respingendo i numerosi assalti di Alexandros Alexandris, Stelios Giannakopoulos e compagni.\nOlympiakos Pireo.\nNel 2002 passa all'Olympiakos Pireo dove nella stagione 2002-2003 vince il campionato. Arriva anche alla finale della Coppa di Grecia, persa contro il . Durante quest'ultima stagione Katergiannakis condivide il posto di primo portiere con Dimitrios Eleftheropoulos. Con la squadra raggiunge i quarti di finale di Coppa di Grecia e la finale di Coppa di Grecia nella stagione 2002-2003 contro il .\nCagliari Calcio.\nDopo l'Europeo 2004, Katergiannakis viene ingaggiato dal Cagliari, neopromosso in Serie A. In Italia gioca 15 partite. Perde per\u00f2 il posto di titolare in favore di Gennaro Iezzo con il quale la squadra sarda termina la stagione.\nIraklis Salonicco.\nNell'estate 2005 passa all'Iraklis Salonicco per due stagioni, dove pur giocando poco la squadra di Salonicco dell'ex Giuseppe Signori, ottenendo il quarto posto nell'Alpha Ethnik] nella stagione 2005-2006.\nAO Kavala.\nAlla fine della stagione 2007-2008 Katergiannakis viene ingaggiato dal Kavala. Nella stagione 2008-2009 ha contribuito alla promozione della squadra nell'Alpha Ethniki dopo dieci anni. La porta di Katergiannakis nella stagione 2008-2009 risulta la meno battuta del campionato. Nel febbraio 2010 raggiunge la semifinale di Coppa di Grecia contro l'Aris Salonicco, sua ex squadra. Il Kavala, dopo dieci anni di assenza nell'Alpha Ethniki, nella stagione 2009-2010, raggiunge il sesto posto. Il 16 gennaio 2011 subentra al 69' a Javier L\u00f3pez Vallejo contro il allo Stadio Olimpico di Atene, diventando il secondo club dove ha totalizzato pi\u00f9 presenze. Al termine della stagione 2010/2011, dopo aver giocato solo una partita, si ritira dal calcio giocato a 37 anni.\nNazionale.\nDebutta nella nazionale greca nel novembre 1999 contro la Bulgaria sostituendo Ant\u014dn\u012bs Nikopolid\u012bs. Inizialmente non trova molto spazio nella Nazionale, chiuso da Dimitrios Eleftheropoulos, Konstantinos Chalkias e dal titolare inamovibile Nikopolidis. \nFu il terzo portiere della nazionale greca dietro a Ant\u014dn\u012bs Nikopolid\u012bs e Konstantinos Chalkias, per il Campionato europeo di calcio 2004, il 4 luglio 2004, seppure senza scendere in campo, si laurea campione d'Europa all'et\u00e0 di 30 anni. Al termine dell'europeo, si ritira dalla nazionale."}
{"id": "1440386", "revid": "287204", "url": "https://it.wikipedia.org/wiki?curid=1440386", "title": "Simian", "text": ""}
{"id": "1440388", "revid": "152594", "url": "https://it.wikipedia.org/wiki?curid=1440388", "title": "Mercato di Porta Palazzo", "text": ""}
{"id": "1440391", "revid": "1543377", "url": "https://it.wikipedia.org/wiki?curid=1440391", "title": "Mara (fiume)", "text": "Il Mara \u00e8 un fiume dell'Africa Orientale, che scorre nella pianura di Serengeti e attraversa parte del Kenya e della Tanzania. D\u00e0 il nome al Parco Nazionale del Masai Mara.\nOspita una vasta fauna, che include alcuni fra i coccodrilli del Nilo pi\u00f9 grandi del mondo (fino a 5\u20136\u00a0m di lunghezza e una tonnellata di peso) e molte specie di uccelli, ed \u00e8 attraversato dalle migrazioni annuali della mandrie di ungulati che si spostano dalla riserva del Masai Mara al Serengeti e viceversa.\nIl fiume \u00e8 perenne, e durante la stagione delle piogge pu\u00f2 occasionalmente ingrossarsi e diventare pi\u00f9 rapido. Questo fenomeno ostacola le migrazioni degli erbivori, con conseguenze di grande impatto per l'equilibrio naturale: molti ungulati muoiono nel tentativo di attraversarlo, fornendo cibo ai predatori opportunisti e saprofagi come sciacalli e iene; al tempo stesso, i grandi predatori come leoni e leopardi possono soffrire della conseguente riduzione delle popolazioni di erbivori."}
{"id": "1440392", "revid": "1610933", "url": "https://it.wikipedia.org/wiki?curid=1440392", "title": "Pathosformel", "text": "Con il termine Pathosformel (pl. \"Pathosformeln\", in italiano \"formule patetiche o formule di pathos\") coniato da Aby Warburg nei primi anni del '900, si intendono alcune immagini archetipiche che ritornano in contesti differenti attraverso i secoli della storia dell'arte.\nWarburg concep\u00ec la storia delle immagini come stratificazione di esperienze diverse. Le diverse epoche si sovrappongono come sedimenti di differenti fasi geologiche, pronti a far riemergere improvvisamente dal sottosuolo un'immagine assente da tempo.\nLe Pathosformeln sono fermi-immagine che condensano la creazione originaria (\"pathos\") con la ripetitivit\u00e0 del canone a cui fanno involontariamente riferimento (\"Formeln\", ovvero formule). \nWarburg si concentra maggiormente su alcune immagini dinamiche, esempi massimi di Pathosformeln: Orfeo, la centauromachia e soprattutto la Ninfa, ossessione rinascimentale di derivazione classica. Sono immagini la cui forma \u00e8 inscindibile dal contenuto, che trasportano in eredit\u00e0 fisionomia e contenuto.\nOrigine del termine.\nLa \"capacit\u00e0 di creare tipi\", ossia \"forme universalmente valide\", port\u00f2 \"l'arte classica\" alla definizione di \"forme tipiche del carattere e del comportamento degli esseri viventi, in particolare dell'uomo\", anche in relazione alle \"emozioni attive e passive dell'animo\". Tutti gli \"stati passionali furono ridotti\" a ci\u00f2 che Aby Warburg indic\u00f2 con il termine \u00abformule di pathos\u00bb, \"che avrebbero conservato la loro validit\u00e0 per molti secoli\" e la cui \"naturalezza\" derivava dal loro contenere \"infinite osservazioni particolari (...) condensate e sublimate in un'esperienza universale\".\nNegli anni giovanili Warburg si dedic\u00f2 soprattutto allo studio del Rinascimento fiorentino e al tema della sopravvivenza dell'antico (\"Nachleben der Antike\"). Confrontando la scultura antica e i rilievi dei sarcofagi con le opere rinascimentali, lo studioso osserv\u00f2 che le immagini mitologiche non si limitavano all'illustrazione delle \"favole antiche\", bens\u00ec venivano \"riattivate dagli artisti del Quattrocento fiorentino, primo fra tutti Donatello, nella carica patetica delle loro forme in movimento, e investite di un nuovo significato\". Ne deriv\u00f2 l'elaborazione del concetto di Pathosformel.\nWarburg individu\u00f2 nelle \"formule patetiche\" la trasformazione stilistica della figura umana che nella \"pittura profana del Quattrocento\" acquisiva una mobilit\u00e0 intensificata del corpo e delle vesti ispirata a modelli dell'arte figurativa e della poesia antiche. Lo studioso riscontrava tali caratteristiche \"specialmente in Botticelli e in Filippino Lippi, (...) allo stesso modo [nel]la retorica dei muscoli del Pollajuolo\". Anche \"il mondo favoloso pagano del giovane D\u00fcrer (dalla \u00abMorte di Orfeo\u00bb alla \u00abGrande Gelosia\u00bb) deve la potenza drammatica della sua espressione ad analoghe \u00abformule patetiche\u00bb sopravviventi, in fondo schiettamente greche, a lui mediate dall'Alta Italia\"."}
{"id": "1440395", "revid": "636662", "url": "https://it.wikipedia.org/wiki?curid=1440395", "title": "Torino Dora FS", "text": ""}
{"id": "1440410", "revid": "729019", "url": "https://it.wikipedia.org/wiki?curid=1440410", "title": "Stazione di Rigola-Stadio", "text": "La stazione di Rigola-Stadio \u00e8 una fermata ferroviaria per passeggeri della ferrovia Torino-Ceres, situata nel comune di Venaria Reale, al confine con Torino, in posizione prossima al deposito dei tram del GTT di Venaria e all'Allianz Stadium, sorto sul luogo del precedente stadio delle Alpi.\nStoria.\nLa stazione, situata a Venaria nel rione Rigola, al confine con il quartiere di Barriera di Lanzo, fu costruita in occasione del campionato mondiale di calcio 1990, in concomitanza con la realizzazione dello stadio delle Alpi nell'area di una fabbrica chimica in disuso. Entr\u00f2 in servizio il 17 dicembre 1991.\nLa stazione \u00e8 stata oggetto di riqualificazione per la finale della UEFA Europa League 2013-2014 al fine di accogliere i tifosi stranieri provenienti dall'aeroporto di Caselle e diretti allo Juventus Stadium, teatro dell'incontro.\nDal 25 agosto 2020, la Torino Ceres \u00e8 stata fermata a Venaria a causa della soppressione di Torino Dora GTT e Madonna di Campagna, causata dai lavori per il riallacciamento al passante ferroviario di Torino. La stazione di Rigola-Stadio risulta quindi temporaneamente priva di traffico.\nStrutture e impianti.\nLa stazione \u00e8 composta da due binari passanti, da un fabbricato viaggiatori adibito a biglietteria e da banchine e copertura delle pensiline. \u00c8 presente, al di sopra della stazione, un sovrappasso ciclo-pedonale e stradale che scavalca le rotaie.\nServizi.\nLa stazione dispone di:\nInterscambi.\nNei pressi della stazione ci sono le fermate di linee urbane di autobus, 11, 60, 72, 72/, 77 e tram 9, oltre a una extraurbana per la provincia.\nMovimento.\nLa fermata \u00e8 servita dal servizio ferroviario metropolitano di Torino linea A, gestita dal GTT. Nei giorni feriali \u00e8 servita da due treni in direzione di stazione di Ceres e uno in direzione stazione di Torino Dora; nei giorni festivi non ferma alcun treno, mentre ha servizio potenziato (fermano tutti i treni, cadenzati ogni 30 minuti) durante gli eventi all'Allianz Stadium per manifestazioni sportive.\nSviluppi futuri.\nTale stazione \u00e8 interessata dal progetto della Regione Piemonte e dell'Agenzia Mobilit\u00e0 Metropolitana Torino per la realizzazione di un nuovo Movicentro e dal potenziamento del servizio ferroviario regionale del Piemonte."}
{"id": "1440419", "revid": "152594", "url": "https://it.wikipedia.org/wiki?curid=1440419", "title": "Tangenziale Nord (Torino)", "text": ""}
{"id": "1440423", "revid": "1543377", "url": "https://it.wikipedia.org/wiki?curid=1440423", "title": "Immagine. Note di Storia del Cinema", "text": "Immagine. Note di Storia del Cinema \u00e8 una rivista italiana, giunta alla quarta serie. \u00c8 l'organo ufficiale dell'Associazione italiana per le ricerche di storia del cinema (AIRSC).\nStoria.\nNasce nel 1981 sulla spinta di alcuni studiosi e storici del cinema appartenenti a vari Atenei italiani o ricercatori indipendenti mossi unicamente dalla passione della riscoperta di un mondo che andava via via perdendosi.\nL'AIRSC si propose con questo periodico di riscoprire e recuperare innanzitutto la memoria del cinema muto e in particolare il cinema muto italiano.\nGli argomenti abbracciano tematiche diverse e complementari dalle tecniche cinematografiche, alla Storia del cinema, a interviste a protagonisti dell'epoca. Il tutto teso a raccogliere testimonianze importanti per le generazioni future di storici del cinema:\nLa quarta e ultima serie (dal 2010, numeri 1-2, \"quarta serie\") si presenta in una nuova edizione in volume, ricca di interventi di taglio storico dedicata principalmente al cinema muto italiano, i primi due numeri sono curati da Michele Canosa e Silvio Alovisio (). Anche la sede della redazione \u00e8 spostata da Roma a Venezia, il nuovo direttore \u00e8 Michele Canosa, il direttore responsabile Carlo Montanaro , la pubblicazione \u00e8 curata da Persiani Editore."}
{"id": "1440425", "revid": "287204", "url": "https://it.wikipedia.org/wiki?curid=1440425", "title": "Wicked", "text": ""}
{"id": "1440427", "revid": "228587", "url": "https://it.wikipedia.org/wiki?curid=1440427", "title": "Ernst Ruska", "text": "A lui, assieme a Max Knoll, si deve la nascita del primo microscopio elettronico nel 1933. Fu professore all'Universit\u00e0 libera di Berlino\nBiografia.\nErnst August Friedrich Ruska era figlio di Julius Ruska (1867\u20131949), orientalista, ed Elisabeth Merx (1874\u20131945). Suo fratello era il medico e biologo Helmut Ruska (1908\u20131973).\nFrequent\u00f2 lo Kurf\u00fcrst-Friedrich-Gymnasium di Heidelberg, studi\u00f2 dal 1925 elettrotecnica all'Universit\u00e0 tecnica di Monaco, dal 1927 alla TH Berlin e fu laureato nell'agosto del 1933 con la tesi \"\u00dcber ein magnetisches Objektiv f\u00fcr das Elektronenmikroskop\". Trov\u00f2 occupazione presso la Berliner Fernseh AG. Dal febbraio 1937 lavor\u00f2 con Bodo von Borries per lo sviluppo industriale del microscopio industriale presso la Siemens &amp; Halske AG di Berlino. Nel 1944 ricevette l'abilitazione alla TH Berlin. Fu insignito negli anni della seconda guerra mondiale del premio con la pi\u00f9 alta onorificenza tedesca dedicata specificatamente al lavoro, il Premio Dt. Fritz Todt, accompagnato da un premio in denaro di 50000 Reichsmark.\nDopo la guerra lavor\u00f2 presso il laboratorio di optoelettronica Siemens dove nel 1949 venne creata la divisione di microscopia elettronica presso il Fritz-Haber-Institut della Societ\u00e0 Max Planck a Berlino-Dahlem, che divenne nel 1955 \"Institut f\u00fcr Elektronenmikroskopie am Fritz-Haber-Institut\", parte della Max-Planck-Gesellschaft. Nel 1949 divenne professore presso l'Universit\u00e0 libera di Berlino, dal 1959 insegn\u00f2 all'Universit\u00e0 tecnica di Berlino. La costruzione antica della Facolt\u00e0 di fisica della TU Berlin \u00e8 intitolata a suo nome: Ernst-Ruska-Geb\u00e4ude (ER).\nErnst Ruska e suo fratello Helmut Ruska sono sepolti al Waldfriedhof (Grabst\u00e4tte Abt. XX-AW 51) di Berlino-Zehlendorf.\nOpera.\nRuska fu il precursore della microscopia elettronica. Il 9 marzo 1931 assieme a Max Knoll, con delle lenti magnetiche riusc\u00ec a ottenere un ingrandimento di elettroottico alla base del principio della microscopia elettronica. Il principio di base era il campo magnetico in grado di indirizzare gli elettroni con la loro carica elettrica in fasci che potevano essere indirizzati verso una lente come un raggio di luce e fungere da \u201e\u00dcbermikroskop\u201c (supermicroscopio). Essendo la lunghezza d'onda degli elettroni pi\u00f9 corta di quella della luce nel campo del visibile, la risoluzione del microscopio elettronico superava quella di un qualunque altro microscopio ottico.\nRuska riusc\u00ec a realizzare un altro prototipo nel dicembre 1933 con un ingrandimento di x 12.000. Con il socio Ingenieur Bodo von Borries, svilupp\u00f2 un apparecchio tale da poter essere prodotto in serie dal 1938/39.\nOnorificenze.\nErnst Ruska fu membro della Deutschen Akademie der Naturforscher Leopoldina - Nationale Akademie der Wissenschaften, e viene rilasciato a suo nome un premio."}
{"id": "1440434", "revid": "92723", "url": "https://it.wikipedia.org/wiki?curid=1440434", "title": "Epatta", "text": "L'epatta (dal greco: \"epaktai hem\u00e8rai\" = giorni aggiunti; in latino: \"epactae dies\") dell'anno \u00e8 il numero di giorni da aggiungere alla data dell'ultimo novilunio dell'anno precedente per completare l'anno solare. Nel calendario gregoriano si definisce l'epatta come l'et\u00e0 della Luna al 1\u00ba gennaio espressa in trentesimi di lunazione.\nLe epatte sono usate per trovare l'et\u00e0 della luna in qualsiasi giorno dell'anno a partire dalla data nel comune calendario solare. In particolare compaiono nel calcolo della prima lunazione di primavera e quindi nel calcolo della Pasqua.\nAnni solari e lunari.\nUn anno (solare) di calendario ha generalmente 365 giorni (366 giorni negli anni bisestili). Un anno lunare ha generalmente 12 mesi lunari, che durano in media 29,5 giorni (con un piccolo resto). Quindi l'anno lunare ha 12 \u00d7 29,5 = 354 giorni (355 negli anni bisestili). Pertanto l'anno solare dura sempre undici giorni in pi\u00f9 dell'anno lunare ordinario.\nAll'inizio di un ciclo metonico anno solare e anno lunare cominciano lo stesso giorno. All'inizio del successivo anno solare, sono gi\u00e0 passati undici giorni del nuovo anno lunare e l'inizio di tutti i mesi lunari ricorre undici giorni prima rispetto all'anno precedente. Dopo due anni la differenza accumulata \u00e8 di ventidue giorni. Il numero di giorni di sfasamento dell'anno lunare rispetto all'anno solare \u00e8 chiamato \"epatta dell'anno solare\". \u00c8 necessario aggiungerli al giorno dell'anno solare per conoscere il giorno dell'anno lunare. Ogni volta che l'epatta arriva o supera 30, occorre aggiungere un ulteriore mese (mese embolismico) nel calendario lunare dell'anno precedente e sottrarre 30 dall'epatta. Ad esempio all'inizio del quarto anno l'epatta diventerebbe 33, perci\u00f2 il terzo anno deve diventare embolismico e l'epatta del quarto anno vale solo tre, in quanto il terzo anno lunare \u00e8 terminato il 28 dicembre.\nCome tenere in conto i giorni bisestili? Sono ignorati nel computo. I giorni bisestili si inseriscono nel mese lunare in cui cadono, portandone la durata da 29 a 30 giorni o da 30 a 31 giorni. In questo modo il successivo mese lunare comincia alla stessa data del calendario solare in cui avrebbe inizio se l'anno non fosse bisestile e il valore dell'epatta dell'anno non viene modificato.\nGiorno di valutazione dell'epatta.\nIl giorno in cui viene valutata l'epatta \u00e8 legato alla scelta del giorno in cui \u00e8 stato stabilito il capodanno. Nei calendari giuliano e gregoriano il capodanno \u00e8 il primo di gennaio, ma anticamente poteva essere collocato in altre date, ad esempio in Egitto il 29 agosto o a Bisanzio il primo settembre. Alcuni cronologisti chiamavano \"epatta\" l'et\u00e0 della Luna l'ultimo giorno dell'anno; altri invece quella nel giorno di capodanno.\nIl ciclo di 19 anni.\nL'anno tropico \u00e8 pi\u00f9 lungo di 365 giorni di circa 0,25 giorni, ma anche il mese lunare \u00e8 pi\u00f9 lungo di 29,5 giorni. Questo si corregge nel modo seguente. 19 anni solari tropici durano quasi esattamente quanto 235 mesi lunari (Ciclo metonico). Un ciclo di 19 anni solari civili pu\u00f2 durare 6939 o 6940 giorni, a seconda del fatto che ci siano quattro o cinque anni bisestili in questo periodo di 19 anni. In pratica dopo tre cicli di 6940 giorni, ne capita sempre uno di 6939, perci\u00f2 in media la durata del ciclo di 19 anni civili \u00e8 quasi identica alla durata del ciclo metonico di 235 lunazioni (cfr. ciclo callippico). Il numero dell'anno nella serie del ciclo di 19 anni \u00e8 chiamato \"numero aureo\".\nDopo 19 anni le lunazioni cadranno nella stessa data dell'anno solare, quindi anche l'epatta deve ripetersi dopo 19 anni affinch\u00e9 il ciclo calendariale si ripeta esattamente. Tuttavia, se si considera la differenza tra anno solare e anno lunare in 19 anni si ottiene 19 x 11 = 209. I 209 giorni aggiuntivi formano sette mesi embolismici (6 di 30 giorni e 1 di 29), per un totale di 19\u00d712 + 7 = 235 lunazioni. Dato, per\u00f2, che 209 non \u00e8 multiplo del ciclo di 30 numeri d'epatta (il resto di 209: 30 \u00e8 29, non 0), l'epatta dell'ultimo mese embolismico (anno con numero aureo 19) deve essere 12, in accordo col fatto che l'ultimo mese embolismico, che \u00e8 anche l'ultimo mese del ciclo metonico, dura 29 giorni e non 30 come gli altri. Questo \u00e8 il cosiddetto \"saltus lunae\".\nEpatte liliane (gregoriane).\nNonostante il dettato del secondo canone della riforma gregoriana citata, le epatte in questo calendario non possono pi\u00f9 essere definite precisamente come giorni. Luigi Lilio modific\u00f2 la semplice relazione di Metone con le correzioni centenarie delle epatte di un'unit\u00e0:\nNel calendario gregoriano, ci sono 30 valori possibili per l'epatta. Le epatte sono sempre calcolate con il quoziente del divisore 30, e indicano sempre la luna nuova. Pertanto le epatte sono trentesimi di una lunazione (tithi). Una lunazione \u00e8 pi\u00f9 breve di 30 giorni, quindi l'unit\u00e0 dell'epatta vale meno di un giorno.\nPu\u00f2 essere notato che Lilio ricorse alle \"equazioni solari\" per riportare in sincronia il calendario lunare con il calendario giuliano; le \"equazioni lunari\" servirebbero dunque a correggere nel lungo periodo l'approssimativa relazione metonica fra l'anno giuliano e la lunazione media. Tuttavia, le \"equazioni lunari\" sono usate all'inizio degli anni gregoriani e non degli anni giuliani. L'epatta gregoriana si ripete con un periodo di 5.700.000 anni.\nCalcolo dei giorni della luna.\nConoscendo l'epatta \u00e8 possibile calcolare l'et\u00e0 della luna in qualsiasi giorno dell'anno. Questo calcolo \u00e8 utile in quanto i calendari pi\u00f9 recenti non indicano pi\u00f9 le fasi lunari.\nSi riporta di seguito il numero di epatta per gli anni 2011-2021:\nSi deve considerare che per il calcolo occorre riferirsi al numero di epatta corrispondente al periodo da marzo a febbraio dell'anno successivo (come \u00e8 indicato tra parentesi).\nSi calcola quindi l'eccedenza annuale e cio\u00e8 la differenza in mesi tra il mese relativo alla data di cui si vuole conoscere i giorni della luna e il mese di marzo, compresi. In tal senso, marzo = 1, aprile = 2, maggio = 3, .. fino a dicembre = 10, gennaio = 11, febbraio = 12\nSi somma quindi il numero di epatta con l'eccedenza annuale e il numero del giorno di cui si vuole conoscere la luna (se il risultato \u00e8 maggiore di 30 si sottrae 30).\nIl numero ottenuto indica i giorni della luna.\nAd esempio per il giorno 13 gennaio 2012, il numero di epatta \u00e8 25, il numero di mesi da marzo a gennaio compresi \u00e8 11 e la data \u00e8 13, per cui la luna ha 25 (epatta) + 11 (eccedenza annuale) + 13 (data) = 49. Il risultato \u00e8 maggiore di 30, quindi va sottratto tale valore. 49 - 30 = 19. La luna ha 19 giorni."}
{"id": "1440435", "revid": "1013865", "url": "https://it.wikipedia.org/wiki?curid=1440435", "title": "Tanga (citt\u00e0)", "text": "Tanga \u00e8 una citt\u00e0 portuale della Tanzania settentrionale, capoluogo della regione omonima e del distretto omonimo. Si affaccia sull'Oceano Indiano, nei pressi dei confini con il Kenya. Con una popolazione di 273.332 abitanti (2012) \u00e8 una delle pi\u00f9 grandi citt\u00e0 del paese.\nEconomia.\nL'economia di Tanga \u00e8 fortemente basata sul commercio, in gran parte grazie alla sua posizione strategica e ai suoi collegamenti. Oltre al porto sull'Oceano, Tanga dispone anche di un importante terminal ferroviario che la collega alla regione dei Grandi Laghi e a Dar es Salaam. Attraverso il porto di Tanga si esportano soprattutto sisal (in citt\u00e0 e negli immediati dintorni sono presenti filande specializzate, come quella posseduta dalla keniota REA Vipingo Plantations), caff\u00e8, t\u00e8 e cotone. Attorno alla citt\u00e0 ci sono un grande numero di mercati.\nStoria.\nTanga fu fondata come avamposto militare dai tedeschi nel 1889, e divenne sede di un ufficio distrettuale dell'Africa Orientale Tedesca nel 1891. Nei dintorni si svilupp\u00f2 rapidamente la coltivazione del sisal (portata dai tedeschi) e questo sviluppo caus\u00f2 un altrettanto rapido incremento demografico. Presto la citt\u00e0 fu collegata a Moshi dalla prima linea ferroviaria (la Usambara).\nEssendo la citt\u00e0 portuale pi\u00f9 vicina al Kenya, Tanga divenne un luogo strategico durante la Prima guerra mondiale. I britannici tentarono un primo sbarco il 4 novembre 1914 (nella cosiddetta Battaglia di Tanga) e infine presero la citt\u00e0 il 7 luglio del 1916.\nAttrazioni turistiche.\nNella zona di Tanga ci sono alcune attrazioni turistiche minori, quali le grotte di Amboni, l'isola di Toten, le rovine di Tongoni, il villaggio di Ndumi, e la spiaggia di Mwarongo."}
{"id": "1440442", "revid": "729019", "url": "https://it.wikipedia.org/wiki?curid=1440442", "title": "Mo\u0161a Pijade", "text": "Fu uno dei dirigenti principali del Partito comunista jugoslavo, tra i principali leader della rivolta in Montenegro ed ispiratori delle violente politiche poi definite \"errori di sinistra\", nonch\u00e9 uno stretto collaboratore di Josip Broz Tito nella Resistenza partigiana durante la seconda guerra mondiale.\nBiografia.\nDa giovane fu pittore (studi\u00f2 pittura a Monaco e Parigi e torn\u00f2 a Belgrado come insegnante d'arte), critico d'arte e giornalista. Fu il traduttore de \"Il Capitale\" di Karl Marx in serbo-croato. Lo si consider\u00f2 uno dei personaggi di maggior influenza sull'ideologia marxista durante il \u201cvecchio regime\u201d nel Regno di Jugoslavia.Nel 1925 venne condannato a venti anni di prigione per \"attivit\u00e0 rivoluzionarie\". Venne rilasciato dopo quattordici anni, nel 1939. Fu imprigionato di nuovo nel 1941 nel campo di Bileca.\nRicopr\u00ec alte cariche politiche durante e dopo la Seconda guerra mondiale e fu uno stretto collaboratore di Tito e da questi molto ascoltato: fu Pijade che convinse il Maresciallo a non procedere alla condanna a morte del direttore d'orchestra e compositore Lovro Von Mata\u010di\u0107, che all'epoca del governo Paveli\u0107 ne fu una sorta di \"ministro della Musica\", pur non avendo n\u00e9 simpatie n\u00e9 affinit\u00e0 col regime ustascia. Il Maestro, la cui moglie era ebrea come Mo\u0161a Pijade, venne risparmiato e mandato a fondare l'Opera a Skopje.\nNel 1941, Pijade fu uno dei leader della rivolta in Montenegro. Fu notata la sua spietata crudelt\u00e0 verso le persone che si rifiutavano di unirsi alle sue unit\u00e0. Successivamente venne richiamato nella sede comunista a causa delle questioni legate alla rivolta. Sotto l'influenza di Pijade e Milovan \u0110ilas, le azioni violente ed estreme che verranno poi definite \"errori di sinistra\" furono perseguite dai partigiani in Montenegro, causando (solo in Montenegro, dall'inizio della rivolta alla met\u00e0 del 1942) dalle 500 alle 624 vittime.\nPijade fu l'ideatore delle cosiddette \u201cdisposizioni di Fo\u010da\u201d (1942), che prescrissero la fondazione e l'attivit\u00e0 dei movimenti di liberazione popolare nei territori liberati durante la guerra anti-nazista.\nNel novembre 1943 durante il secondo congresso dell'AVNOJ a Jajce, pose le basi per la fondazione del Tanjug.\nNel dopoguerra fu proclamato eroe popolare di Jugoslavia. Nel 1948 Pijade convinse Tito a permettere agli ebrei rimasti in Jugoslavia di emigrare in Israele. Tito accett\u00f2 un'eccezione \"una tantum\". Di conseguenza, 3.000 ebrei emigrarono dalla Jugoslavia in Israele sulla \"SS Kefalos\" nel dicembre 1948. Tra questi c'era Tommy Lapid, che divenne vice primo ministro di Israele ed era il padre di Yair Lapid.\nDivenne membro del Comitato centrale (CK SKJ) e del Politburo del Partito Comunista Jugoslavo. Dopo aver guidato il comitato esecutivo in Parlamento, fu nel biennio 1953-1954 vicepresidente e nel biennio 1954-1955 presidente del Parlamento federale jugoslavo. Nel 1957 durante un viaggio della delegazione parlamentare jugoslava al parlamento inglese e quello francese, improvvisamente mor\u00ec in Francia."}
{"id": "1440445", "revid": "10652", "url": "https://it.wikipedia.org/wiki?curid=1440445", "title": "Basidiomicete", "text": ""}
{"id": "1440450", "revid": "287204", "url": "https://it.wikipedia.org/wiki?curid=1440450", "title": "Romanesti", "text": ""}
{"id": "1440451", "revid": "156618", "url": "https://it.wikipedia.org/wiki?curid=1440451", "title": "Guardiano di Scozia", "text": "I Guardiani di Scozia erano \"de facto\" i capi di Stato scozzesi, durante il primo interregno dal 1286 al 1292 (dopo il regno di Alessandro III di Scozia che rimase senza eredi, dopo una disputa tra Robert Bruce e John Balliol il re inglese Edoardo I d'Inghilterra scelse di mettere sul trono di Scozia il secondo); e il secondo interregno dal 1296 al 1304 (Edoardo I invase la Scozia, quindi il re venne deposto e iniziarono quindi le Guerre di indipendenza scozzesi che fecero salire al trono Roberto I di Scozia)."}
{"id": "1440462", "revid": "287204", "url": "https://it.wikipedia.org/wiki?curid=1440462", "title": "Cristesti", "text": ""}
{"id": "1440463", "revid": "63422177", "url": "https://it.wikipedia.org/wiki?curid=1440463", "title": "Stazione del Sangone", "text": ""}
{"id": "1440464", "revid": "93134551", "url": "https://it.wikipedia.org/wiki?curid=1440464", "title": "Moncalieri Sangone", "text": " Cancellare"}
{"id": "1440465", "revid": "729019", "url": "https://it.wikipedia.org/wiki?curid=1440465", "title": "Aleksandar Rankovi\u0107", "text": "Fu il capo dell'OZNA e stretto collaboratore di Josip Broz Tito, fu anche vicepresidente della Jugoslavia dal 1963 al 1966.\nBiografia.\nDi famiglia serbo-ortodossa, fu assieme a Tito, \u0110ilas, e Kardelj uno dei quattro uomini pi\u00f9 potenti di tutta la Jugoslavia dell'immediato dopoguerra. Divenne un personaggio di spicco della politica jugoslava quando Tito, il 7 marzo 1945, inaugur\u00f2 un governo di unit\u00e0 nazionale, al cui vertice sedevano i suoi stretti collaboratori.\nA Rankovi\u0107 spett\u00f2 il ruolo di capo dei Servizi segreti jugoslavi (\"Odeljenje za za\u0161titu naroda\", OZNA). In particolare Rankovi\u0107 si cur\u00f2 di eliminare meticolosamente gli oppositori politici, nei quali rientravano anche parte del clero cattolico e ortodosso, oltre a chiunque fosse portatore (o presunto tale) di idee nazionali anti-jugoslave; Nell'estate del 1948 si ruppero i rapporti tra l'URSS e la Jugoslavia, con l'espulsione della Jugoslavia dal Cominform. Si tratt\u00f2 della prima crisi interna del Blocco sovietico; Rankovi\u0107 ricopr\u00ec in questa fase una parte di sostegno alla causa titina.\nNel dibattito politico interno della Jugoslavia, Rankovi\u0107 sostenne, accanto a un nazionalismo panserbo, la tesi di un socialismo centralizzato, contrario al modello dell'autogestione integrale. Nel 1956 scoppi\u00f2 lo scandalo \u0110ilas, che diede il via a un periodo di riforma ed epurazione dei quadri dirigenti del Partito. Nel 1966 Rankovi\u0107, fino ad allora capo onnipotente dell'UDBA, fu allontanato dal suo incarico, accusato di abuso di potere e di aver ordito un complotto. Tuttavia non fu intentato nessun processo ai suoi danni. All'allontanamento di Rankovi\u0107 segu\u00ec una riforma dell'UDBA (polizia segreta) e del KOS (servizi segreti militari).\nGiudizi.\nDopo la sua morte nel 1983 la figura di Rankovi\u0107 fu letta da diverse prospettive. Il nazionalismo serbo degli anni novanta .\nDa parte croata invece Rankovi\u0107 ."}
{"id": "1440471", "revid": "117271", "url": "https://it.wikipedia.org/wiki?curid=1440471", "title": "Amanita emilii", "text": ""}
{"id": "1440472", "revid": "117271", "url": "https://it.wikipedia.org/wiki?curid=1440472", "title": "Amanita regalis", "text": ""}
{"id": "1440473", "revid": "117271", "url": "https://it.wikipedia.org/wiki?curid=1440473", "title": "Amanita umbrina", "text": ""}
{"id": "1440474", "revid": "287204", "url": "https://it.wikipedia.org/wiki?curid=1440474", "title": "Frumusica", "text": ""}
{"id": "1440485", "revid": "1305772", "url": "https://it.wikipedia.org/wiki?curid=1440485", "title": "Progressione del record mondiale dei 50 m stile libero", "text": "Il primo record mondiale dei 50\u00a0m stile libero maschili in vasca lunga (50 metri) \u00e8 stato riconosciuto ufficialmente dalla FINA nel 1987; quello femminile nel 1986. In vasca corta (25 metri) i record del mondo sono invece omologati dal 3 marzo 1991.\nUomini.\nVasca lunga.\nLegenda: \nVasca corta.\nLegenda: \nDonne.\nVasca lunga.\nLegenda: \nVasca corta.\nLegenda: "}
{"id": "1440486", "revid": "830939", "url": "https://it.wikipedia.org/wiki?curid=1440486", "title": "Igor' Aleksandrovi\u010d Moiseev", "text": "Biografia.\nMoiseev si \u00e8 diplomato nella scuola di ballo del Teatro Bol'\u0161oj nel 1924, ed \u00e8 stato ballerino fino al 1939. La sua prima coreografia nel Teatro Bol'\u0161oj \u00e8 stata \"Futbolist\" (\"\u0424\u0443\u0442\u0431\u043e\u043b\u0438\u0441\u0442\"), del 1930, l'ultima \"Spartak\" (\"\u0421\u043f\u0430\u0440\u0442\u0430\u043a\"), del 1954; si ricordano anche \"Salamb\u00f2\" (\"\u0421\u0430\u043b\u0430\u043c\u0431\u043e\"), del 1932, e \"Tri tolstjaka\" (\"\u0422\u0440\u0438 \u0442\u043e\u043b\u0441\u0442\u044f\u043a\u0430\"), del 1935.\nDai primi anni del 1930, he preparato le parate acrobatiche della Piazza Rossa, per poi elaborare l'idea di creare un Teatro di Arte Popolare. Nel 1936, Vja\u010deslav Molotov lo mise in carica della nuova compagnia di danza, l'\"Ensemble di Danza Popolare\", da allora nota come il Moiseev Ballet. \nFurono oltre 200 le coreografie create per la sua Compagnia, tra cui alcune che rappresentavano con humor il calcio e la guerriglia. Dopo esser stato in Bielorussia, cre\u00f2 le coreografie la danza \"folk\" Bulba (\"Patata\"), che negli anni divenne davvero una danza folkloristica Bielorussa.\nPer l'Ensemble di Danza Popolare si ricordano le produzioni: \"Kartininki Proshlovo\" (\"\u041a\u0430\u0440\u0442\u0438\u043d\u043a\u0438 \u043f\u0440\u043e\u0448\u043b\u043e\u0433\u043e\") del 1937, \"Kolkoznaja Uliza\" (\"\u041a\u043e\u043b\u0445\u043e\u0437\u043d\u0430\u044f \u0443\u043b\u0438\u0446\u0430\") del 1938, \"Zhok\" (\"\u0416\u043e\u043a\") del 1949, il ciclo di danze popolari di altre nazioni \"Po stranam mira\" (\"\u041f\u043e \u0441\u0442\u0440\u0430\u043d\u0430\u043c \u043c\u0438\u0440\u0430\") degli anni dal 1960 al 1989, \"No\u010d na Lisoj gore\" (\"\u041d\u043e\u0447\u044c \u043d\u0430 \u041b\u044b\u0441\u043e\u0439 \u0433\u043e\u0440\u0435\") del 1984.\nSecondo l'Enciclopedia Britannica, l'opera di Moiseev \u00e8 stato ammirata in particolare \"for the balance that it maintained between authentic folk dance and theatrical effectiveness\" (\"per l'equilibrio mantenuto tra l'autentica danza popolare e l'efficacia teatrale\").\nMoiseev \u00e8 stato nominato Artista del Popolo dell'Unione Sovietica nel 1953, Eroe del Lavoro Socialista nel 1976, ha ricevuto il Premio Lenin (1967, per lo spettacolo \"La strada per la Danza\"), quattro Premi di Stato dell'Unione Sovietica (1942, 1947, 1952, 1985), il Premio di Stato della Federazione Russa (1996), \u00e8 stato premiato con numerosi premi e riconoscimenti dell'Unione Sovietica, della Spagna e di molte altre nazioni. \nNel giorno del compimento del suo centesimo anno, Moiseev divenne il primo russo a ricevere l'Ordine per il Merito della Patria di prima classe, la pi\u00f9 alta onorificenza civile della Federazione Russa."}
{"id": "1440488", "revid": "1305772", "url": "https://it.wikipedia.org/wiki?curid=1440488", "title": "Moiseev", "text": "Moiseev"}
{"id": "1440489", "revid": "1603714", "url": "https://it.wikipedia.org/wiki?curid=1440489", "title": "Rio (Venezia)", "text": "Il rio \u00e8 un elemento essenziale della viabilit\u00e0 acquea della citt\u00e0 di Venezia.\nQuesto termine indica esclusivamente i canali, naturali o artificiali, costeggiati da edifici o strade che separano le singole isole di cui \u00e8 composto il centro storico. Nella toponomastica cittadina alcuni dei \"rii\" di dimensione minore vengono denominati con il termine di \"rielo\".\nCaratteristiche.\nAlcuni \"rii\", sia pure rettificati per esigenze urbanistiche, ripercorrono il percorso di antichi canali lagunari naturali e presentano quindi un percorso non rettilineo. Altri \"rii\" invece, soprattutto quelli a percorso perfettamente rettilineo, hanno origine completamente artificiale.\nLa rete dei \"rii\" \u00e8 capillare e ricopre praticamente tutto il territorio urbano, consentendo cos\u00ec di raggiungere via acqua qualsiasi zona della citt\u00e0, condizione essenziale per assicurare il trasporto di merci e persone con la navigazione interna.\nI \"rii\", oltre a costituire la rete di viabilit\u00e0 acquea, svolgono anche la funzione ecologica fondamentale di favorire il deflusso delle maree e garantire la salubrit\u00e0 cittadina, evitando impaludamenti e consentendo lo smaltimento dei depositi naturali e delle acque nere dalla laguna verso il mare durante la fase di bassa marea e il conseguente ricambio con acqua pulita durante l'alta marea. Per tale motivo riveste un'importanza essenziale la manutenzione dei \"rii\" tramite escavo periodico, operazione attuata sin dai tempi della Repubblica di Venezia, per asportare eventuali eccessi di depositi sedimentari e garantire cos\u00ec la costanza del flusso acqueo ottimale e la loro navigabilit\u00e0.\nUrbanisticamente, il \"rio\" si innesta nel tessuto edilizio in tre modi differenti, a volte presenti contemporaneamente lungo tratti diversi del suo percorso:\nNel corso dei secoli, in particolare nel XIX secolo, molti e frequenti furono gli interventi di interramento dei \"rii\" per ampliare il sistema di viabilit\u00e0 pedonale tramite la creazione dei \"rii ter\u00e0\". Nel corso del XX secolo invece si registr\u00f2 sia pure in modo limitato la tendenza opposta, con la creazione e l'apertura del Rio Novo nel 1933 come nuova arteria di scorrimento rapido tra il Canal Grande e l'area di Piazzale Roma, e con la riapertura negli anni novanta dell'ultimo tratto del Rio della Crea, interrato nel 1837, nel sestiere di Cannaregio.\nSestiere di Castello.\nRii che danno sul bacino di San Marco ad ovest dell'Arsenale.\nDi ovest all'est:"}
{"id": "1440490", "revid": "110157", "url": "https://it.wikipedia.org/wiki?curid=1440490", "title": "6to4", "text": "6to4 \u00e8 un sistema che permette di trasferire pacchetti IPv6 su una rete IPv4 (generalmente la parte IPv4 di Internet) senza il bisogno di configurare tunnel espliciti. Esistono convenzioni di routing che permettono agli host 6to4 di comunicare con la parte IPv6 di Internet. \u00c8 utilizzato comunemente quando si vuole accedere alla parte IPv6 di Internet da una connessione con solo accesso IPv4 (preferibilmente con indirizzo pubblico).\nDal punto di vista pratico 6to4 non fa altro che creare in modo automatico dei tunnel punto-punto tra ogni host 6to4 e ogni altro, senza bisogno per\u00f2 di configurarli manualmente. Dato che tra due host dual-stack configurati per 6to4 i pacchetti IPv6 viaggiano incapsulati in normali pacchetti IPv4, non \u00e8 necessario che i router e le altre apparecchiature di rete che li collegano supportino IPv6.\nCome funziona.\n6to4 ha tre funzioni:\nAllocazione di un blocco di indirizzi.\nPer ogni indirizzo IPv4 pubblico assegnato ad un determinato host, si ha un prefisso di rete IPv6 di 48 bit formato dal prefisso esadecimale 2002 seguito dai 32 bit dell'indirizzo IPv4 stesso. Ad esempio all'indirizzo IPv4 207.142.131.202 corrisponde il prefisso IPv6 2002:CF8E:83CA::/48 (i due indirizzi possono sembrare molto diversi tra loro, ma bisogna ricordare la differenza tra la notazione \"dotted\" e quella esadecimale: 207 corrisponde a CF, 142 corrisponde a 8E e cos\u00ec via).\nNell'utilizzo classico, ad ogni prefisso di 48 bit seguono uno SLA di 16 bit (Site Level Aggregator, indica il numero della sottorete) e un indirizzo di interfaccia di 64 bit (che generalmente \u00e8 calcolato automaticamente utilizzando il MAC univoco della scheda di rete): questo permette di assegnare indirizzi IPv6 a 65536 sottoreti ognuna contenente un numero pressoch\u00e9 arbitrario di host.\nIncapsulamento e trasmissione.\n6to4 incapsula ogni pacchetto IPv6 all'interno di un pacchetto IPv4 con tipo di protocollo 41; in pratica questo corrisponde a porre \"in testa\" al pacchetto un header IPv4 aggiuntivo (di 20 byte). L'indirizzo IPv4 di destinazione da utilizzare nell'header IPv4 viene estratto dall'indirizzo IPv6 del pacchetto incapsulato, estraendo i 32 bit che seguono il prefisso 2002::/16.\nIl pacchetto IPv4 risultante viene instradato alla sua destinazione IPv4 normalmente, come qualsiasi altro pacchetto IPv4.\nRouting tra 6to4 e IPv6 nativo.\nPer permettere ad un host configurato con 6to4 di comunicare con host IPv6 \"nativi\" vengono utilizzati dei \"relay router\" che sono raggiungibili sia dalla rete nativa IPv4 che da quella IPv6. Questi router instradano tutti i pacchetti 6to4 in arrivo sull'interfaccia IPv4 verso la rete IPv6 e solamente i pacchetti IPv6 la cui destinazione ha il prefisso 2002::/16 al corrispondente indirizzo IPv4.\nUn host o router configurato con 6to4 che voglia comunicare con un indirizzo IPv6 \"nativo\" non dovr\u00e0 fare altro che utilizzare uno di questi \"relay router\" come gateway di default. Per facilitare ulteriormente la configurazione \u00e8 stato allocato l'indirizzo IPv4 anycast 192.88.99.1 (che in notazione 6to4 corrisponde all'indirizzo IPv6 2002:c058:6301::) appositamente per indicare questi router: utilizzandolo si comunicher\u00e0 automaticamente con il \"relay router\" pi\u00f9 vicino dal punto di vista della topologia di rete.\nDelega del reverse DNS.\nSe un host o router ha un indirizzo indirizzo IPv4 pubblico allora anche l'indirizzo IPv6 ottenuto tramite 6to4 sar\u00e0 fisso: \u00e8 quindi possibile richiedere la delega per la risoluzione inversa degli indirizzi IPv6 corrispondenti al proprio prefisso di 48 bit. Il processo di assegnazione, gestito dalla Number Resource Organization, \u00e8 totalmente automatico: \u00e8 sufficiente collegarsi all'apposito indirizzo tramite la rete 6to4 per cui si vuole ricevere la delega e compilare la richiesta."}
{"id": "1440496", "revid": "1603714", "url": "https://it.wikipedia.org/wiki?curid=1440496", "title": "Canale (Venezia)", "text": "Il canale \u00e8 un elemento essenziale della viabilit\u00e0 acquea di Venezia e della sua laguna.\nDescrizione.\nIl termine \"canale\" viene usato nell'ambito del Centro Storico per indicare le vie acquee che per ampiezza, lunghezza e densit\u00e0 di traffico sostenuto costituiscono le vere e proprie dorsali del sistema di navigazione interno alla citt\u00e0.\nEssi sono: \nAl di fuori del contesto urbano, il termine \"canale\" si utilizza per denominare in modo specifico i percorsi lagunari naturali navigabili (o anche artificiali) che circondano la citt\u00e0 o che la collegano alla terraferma o alle bocche di porto, i principali canali sono:\nQuesti \"canali\" sono in realt\u00e0 zone lagunari a maggior flusso acqueo che presentano una profondit\u00e0 naturale e/o artificiale maggiore rispetto alla laguna circostante da cui sono altrimenti indistinti. Spesso si tratta di residui vestigiali di antichi letti fluviali. La maggior profondit\u00e0 di questi \"canali\" li rende adatti per la navigazione anche di grosso tonnellaggio. Un sistema di pali posti a distanza regolare (le cosiddette \"br\u00ecco\u0142e\") indica il confine di questi \"canali\", oltre il quale la profondit\u00e0 della laguna diminuisce drasticamente al punto tale da rendere impossibile la navigazione se non con le tipiche imbarcazioni a remi a fondo piatto.\n\u00c8 proprio con questa seconda accezione che alcuni tratti navigabili, oggi incorporati nel nucleo urbano, hanno mantenuto l'antico nome di \"canale\". Infatti, fino al XIX secolo queste vie acquee naturali segnavano i confini della citt\u00e0 con la laguna, prima dei successivi interventi d'interramento delle zone circostanti che li hanno inglobati nella citt\u00e0. Essi sono:"}
{"id": "1440498", "revid": "547034", "url": "https://it.wikipedia.org/wiki?curid=1440498", "title": "Nikolaj Stepanovi\u010d \u010cernych", "text": "Biografia.\n\u010cernych nacque nella citt\u00e0 di Usman' nell'Oblast' di Vorone\u017e. Si specializz\u00f2 in astrometria e nella dinamica dei corpi minori del sistema solare. \nDal 1963 lavor\u00f2 presso l'Osservatorio astrofisico della Crimea in Ucraina.\nLavor\u00f2 con la collega e moglie Ljudmila Ivanovna \u010cernych.\nL'asteroide 2325 Chernykh \u00e8 stato battezzato cos\u00ec in loro onore.\nScoperte.\n\u010cernych scopr\u00ec alcune comete, tra cui le comete periodiche 74P/Smirnova-Chernykh e 101P/Chernykh.\nScopr\u00ec anche un alto numero di asteroidi (elenco completo in tabella) tra cui 2867 \u0160teins e l'asteroide troiano 2207 Antenor."}
{"id": "1440500", "revid": "63945", "url": "https://it.wikipedia.org/wiki?curid=1440500", "title": "Paul-Henry Mathieu", "text": ""}
{"id": "1440501", "revid": "111433", "url": "https://it.wikipedia.org/wiki?curid=1440501", "title": "Jack Parsons", "text": "Lavor\u00f2 al California Institute of Technology e fu uno dei fondatori principali del Jet Propulsion Laboratory (JPL) e Aerojet Corporation. Invent\u00f2 il propellente solido per razzi, rivoluzionando cos\u00ec la scienza missilistica. \n\u00c8 noto anche per essere stato uno dei primi seguaci americani di Aleister Crowley.\nBibliografia.\nLibri di Jack Parsons.\no The Book of Babalon\no The Book of Antichrist\no The Birth of Babalon (poem)\no We are the Witchcraft\no The Woman Girt with a Sword\no Letters to Cameron\no The Manifesto of the AntiChrist"}
{"id": "1440511", "revid": "1566286", "url": "https://it.wikipedia.org/wiki?curid=1440511", "title": "Maurice Garrel", "text": "\u00c8 il padre del regista Philippe Garrel e nonno degli attori Esther e Louis Garrel. Ha interpretato oltre cento film.\n\u00c8 stato candidato due volte al Premio C\u00e9sar."}
{"id": "1440512", "revid": "1543377", "url": "https://it.wikipedia.org/wiki?curid=1440512", "title": "24 Ore di Daytona", "text": "La 24 Ore di Daytona (ufficialmente denominata Rolex 24 at Daytona) \u00e8 una corsa di resistenza per vetture sport-prototipo e Gran Turismo che si disputa dal 1966 a Daytona Beach in Florida sul circuito \"Daytona International Speedway\". Questa corsa si \u00e8 ispirata alla 24 Ore di Le Mans, introdotta nel 1923 e molto popolare negli Stati Uniti.\nIl nome ufficiale della corsa \u00e8 variato negli ultimi anni a seconda degli sponsor principali. La prova assunse il nome di \"24 Hours Pepsi Challenge\" tra il 1978 e il 1983, poi di \"SunBank 24 at Daytona\" tra il 1984 e il 1991 e infine l'attuale \"Rolex 24 at Daytona\" a partire dal \"1992\".\nDal 1991, la prestigiosa marca svizzera di orologi Rolex \u00e8 lo sponsor principale della corsa, i vincitori di ciascuna categoria ricevono come premio un Rolex Cosmograph Daytona in acciaio della marca con inciso l'anno della vittoria.\nStoria.\nLa prima edizione della 24 Ore di Daytona \u00e8 stata disputata nel 1966, l'origine risale per\u00f2 al 1962, con l'introduzione di una corsa detta la 3 Ore di Daytona valida per il campionato mondiale sport. Nel 1964, la gara viene trasformata in una 2000 chilometri (distanza doppia rispetto alle classiche prove di endurance) e vicino ad una durata di una dozzina di ore, prima di adottare il formato di 24 ore a partire dalla stagione 1966 su pressione della Ford, che voleva preparare al meglio il suo assalto alla 24 Ore di Le Mans di quell'anno. Questo formato persiste ancora oggi.\nA differenza di Le Mans, la corsa di Daytona viene disputata interamente dentro ad un circuito chiuso senza perci\u00f2 ricorrere all'uso di strade pubbliche, sfruttando alcune porzioni dell'anello dell'alta velocit\u00e0 comprese curve sopraelevate ed un tratto stradale interno al circuito. Sempre diversamente da Le Mans, la corsa si svolge in inverno, perci\u00f2 le fasi notturne di gara sono molto pi\u00f9 lunghe, il circuito \u00e8 comunque dotato di un impianto di illuminazione lungo tutto il percorso sebbene la sezione interna sia scarsamente illuminata rispetto all'ovale principale. Tuttavia, le luci del circuito sono attivate solo ad un livello del 20%, con luci pi\u00f9 brillanti nell'area dei box.\nIn passato, le vetture dovevano tagliare il traguardo dopo 24 ore per poter essere classificate, ci\u00f2 ha portato spesso a scene drammatiche dove automobili danneggiate aspettavano ai box o a bordo pista per ore l'approssimarsi della fine della corsa, per poi riavviare i loro motori e concludere gli ultimi istanti di gara, venendo cos\u00ec classificati, anzich\u00e9 venire esclusi come \"corsa non conclusa\". Una cosa del genere \u00e8 accaduta per la prima volta nel 1962, durante la corsa di 3 ore: Dan Gurney che era in testa alla guida di una Lotus aveva costruito un buon margine di vantaggio sugli inseguitori, ma a pochi minuti dal termine ebbe dei problemi al motore e, temendo di non riuscire a completare ancora un altro giro ferm\u00f2 la vettura sulla parte superiore della curva sopraelevata antistante il traguardo, a un paio di metri dalla linea, attendendo che trascorresse il minuto e quaranta secondi che lo separava dallo scoccare delle tre ore di gara. Non appena il direttore di corsa sventol\u00f2 la bandiera a scacchi e con i diretti inseguitori ancora distanti, Gurney premette il pulsante di accensione del motore e riusc\u00ec lentamente ad attraversare la linea del traguardo grazie alla spinta del motorino elettrico di avviamento, vincendo cos\u00ec la corsa. Ci\u00f2 port\u00f2 all'istituzione di una regola internazionale che impone ad un'automobile di attraversare la dirittura d'arrivo per mezzo della propria potenza per poter essere classificata. Ironia della sorte, proprio lo stesso Gurney fu \"vittima\" di questa nuova regola alla 12 Ore di Sebring del 1966, quando mentre conduceva la gara il motore della sua Ford GT40 si ferm\u00f2 a soli 2 minuti dal termine: il pilota frustrato spinse a mano la sua vettura per circa un quarto di miglio fino a superare il traguardo, venendo poi squalificato.\nDopo essere stata battuta dalla Ford nel 1966 sia a Daytona che a Le Mans, la Ferrari vinse l'edizione del 1967 monopolizzando il podio, organizzando un arrivo in parata trionfale delle sue 3 vetture che percorsero la curva sopraelevata appaiate destando molto stupore tra gli spettatori.\nLa Porsche vittoriosa nell'edizione del 1968 ripet\u00e9 un analogo arrivo in parata con le sue 3 vetture. Nel 1972, a causa della crisi energetica, la gara \u00e8 stata ridotta a 6 ore, mentre nel 1974 per gli stessi motivi la corsa \u00e8 stata cancellata del tutto.\nA partire dal 1970 alle squadre fu consentito di schierare un equipaggio di 3 piloti per vettura, oggi invece spesso 4 o 5 piloti guidano la stessa vettura, sulla vettura vincitrice nel 1997 si alternarono alla guida ben 7 piloti.\nCampionati e regolamenti.\nIn origine, la 24 Ore di Daytona era una gara valevole per il Campionato del Mondo per Vetture Sport a cui partecipavano le migliori macchine guidate dai piloti specialisti di endurance. A partire dal 1982, questa gara di resistenza non \u00e8 pi\u00f9 stata inserita nel calendario delle prove del Campionato del mondo, in quanto venne adottato il regolamento tecnico della corsa, gestita dalla IMSA che non accettava ne la limitazione dei consumi prevista dalla FISA per le vetture iscritte al campionato riservato alle nuove Gruppo C, n\u00e9 alcuni accorgimenti ammessi per tali vetture (doppio turbocompressore e pedaliera oltre l'asse anteriore).\nNel 1982 divenne una prova valida solamente per il Campionato IMSA, la serie nordamericana di endurance. Questo cambiamento non limit\u00f2 affatto la partecipazione alla gara da parte di veicoli e di equipaggi di qualit\u00e0, al contrario gli anni ottanta furono tra i periodi pi\u00f9 floridi, dominati dalle vetture GTP, categoria simile ai prototipi FIA Gruppo C. Ma all'inizio degli anni novanta, il regolamento tra le due serie si differenzi\u00f2 ancora di pi\u00f9 (le vetture FIA adottarono motori di F.1), mentre di li a poco dei problemi finanziari colpirono i principali costruttori impegnati nelle due serie (Porsche, Nissan, Jaguar e Toyota) che si ritirarono, contribuendo ad un brusco calo dei partecipanti.\nL'IMSA reag\u00ec dando vita nel 1994 ad una nuova categoria di vetture denominate \"World Sports Car\" (WSC), sport prototipi con carrozzeria aperta, di cui i due modelli pi\u00f9 emblematici sono stati la Ferrari 333 SP e la Riley &amp; Scott, senza comunque raggiungere il successo in termini di qualit\u00e0 e di partecipazione del decennio precedente.\nNel 1998, il regolamento tecnico IMSA stava per sposare la stessa normativa della 24 Ore di Le Mans, ma la volont\u00e0 della famiglia France (proprietaria del circuito di Daytona) era quella di rendere la serie finanziariamente accessibile al maggior numero di team tagliando i costi delle vetture. Si giunse cos\u00ec ad una rottura con la federazione IMSA, e la gara pass\u00f2 sotto l'egida dello \"Sports Car Club of America\" (SCCA), organismo che dette vita alla serie denominata \"United States Road Racing Championship\" (USRRC) nella quale la 24 Ore di Daytona fece parte nel biennio 1998-1999, tale campionato non riscosse successo e ben presto fall\u00ec.\nNel 2000, la Famiglia France appoggi\u00f2 un'altra federazione, la \"Grand American Road Racing Association\", promotrice del nuovo campionato \"Grand-Am Rolex Sports Car Series\" (o pi\u00f9 semplicemente Grand-Am), del quale la 24 Ore di Daytona fa tuttora parte e ne rappresenta l'evento di spicco. Rispetto all'American Le Mans Series organizzata dall'IMSA, la Grand-Am persiste con una politica orientata a garantire una griglia di partenza molto consistente livellando le prestazioni, sovente da alcuni criticata per il discreto livello qualitativo delle vetture, inclusi i prototipi che dovrebbero essere la classe regina.\nNel 2002 viene varato un nuovo regolamento tecnico, i tradizionali prototipi WSC vengono banditi e sostituiti da nuovi mezzi denominati \"Daytona Prototype\", telai molto standardizzati costruiti solo da alcuni costruttori incaricati e dotati di motori derivati dalla grande produzione di serie, sono perci\u00f2 meno sofisticati e pi\u00f9 facilmente gestibili finanziariamente; anche le vetture Gran Turismo pi\u00f9 potenti ed evolute vengono escluse, consentendo la partecipazione esclusivamente a versioni strettamente vicine a modelli stradali.\nL'introduzione dei Daytona Prototype, ha contribuito anche ad isolare la 24 Ore di Daytona dalle altre gare e campionati del genere endurance, infatti queste vetture sport possono gareggiare solo nella Grand-Am; spesso vengono criticati dagli amanti dell'automobilismo che li considerano automobili poco spettacolari e con prestazioni contenute, la conformazione aerodinamica conferisce loro una dubbia estetica, soprattutto in confronto alla sofisticazione dei prototipi impiegati nella 24 Ore di Le Mans.\nDiversi segnali positivi sostengono le scelte degli organizzatori; il parco partenti \u00e8 numeroso, ricco di piloti famosi (presenza massiccia di campioni della NASCAR, nonch\u00e9 della IndyCar). L'assenza di costruttori ufficiali, che di solito occupano un ruolo dominante, permette di assistere a gare combattute, influenzate dalle doti dei piloti o per scelte strategiche delle squadre e solo in minima parte dalla supremazia tecnica."}
{"id": "1440513", "revid": "205250", "url": "https://it.wikipedia.org/wiki?curid=1440513", "title": "Pietro Vitalini", "text": "Biografia.\nCarriera sciistica.\nVitalini, originario di Valfurva, in Coppa del Mondo ottenne il primo piazzamento di rilievo il 20 marzo 1988 a \u00c5re in discesa libera (15\u00ba) e il primo podio il 10 gennaio 1993 a Garmisch-Partenkirchen nella medesima specialit\u00e0 (2\u00ba). In quella stessa stagione esord\u00ec ai Campionati mondiali: nella rassegna iridata di Morioka 1993, sempre in discesa libera, fu 18\u00ba. Ai XVII Giochi olimpici invernali di , sua unica presenza olimpica, si classific\u00f2 13\u00ba nella discesa libera e 16\u00ba nel supergigante.\nNel 1995 fu autore di un'impressionante caduta sulla Streif di Kitzb\u00fchel: salt\u00f2 le reti di protezione a bordo pista ma non riport\u00f2 conseguenze, tanto da arrivare 5\u00ba in un'altra discesa libera disputata il giorno dopo; tale caduta gli valse il nomignolo di \"Alitalia\". Nelle stagioni successive prese il via alle discese libere iridate di Sierra Nevada 1996 (15\u00ba), Sestriere 1997 (7\u00ba) e Vail/Beaver Creek 1999 (19\u00ba); colse nella medesima specialit\u00e0 anche l'ultimo podio (2\u00ba a Kvitfjell il 2 marzo 1997) e l'ultimo piazzamento (21\u00ba in Sierra Nevada il 10 marzo 1999) in Coppa del Mondo. Si ritir\u00f2 al termine di quella stessa stagione 1998-1999 e la sua ultima gara fu una discesa libera FIS disputata il 30 marzo a Ovindoli.\nCarriera imprenditoriale.\nNel 2005 fond\u00f2 la Vitalini Performance Ski Wear, societ\u00e0 per la produzione e la commercializzazione di capi tecnici per lo sci dedicati a sci club e scuole di sci; l'azienda ha sede a Sant'Antonio di Valfurva.\nAltre attivit\u00e0.\nDopo il ritiro divenne commentatore sportivo per la Radiotelevisione svizzera; \u00e8 vicepresidente dell'associazione filantropica Sciare per la vita, dedicata alla lotta contro la leucemia."}
{"id": "1440516", "revid": "2101313", "url": "https://it.wikipedia.org/wiki?curid=1440516", "title": "De Filippis Delfico", "text": "De Filippis Delfico \u00e8 il cognome di una famiglia formata dal matrimonio celebrato nel 1820 tra Gregorio De Filippis di Napoli e Marina, ultima dei Delfico di Teramo, citt\u00e0 nella quale la famiglia si stabil\u00ec inizialmente.\nGregorio (1801-1847), era nato a Napoli, da Troiano e da Aurora Cicconi, teramana d'origine, appartenente alla famiglia Cicconi di Morro d'Oro, alla quale erano appartenuti Michelangelo e Francesco Cicconi, quest'ultimo consigliere di Stato. La famiglia Cicconi di Morrodoro era imparentata con i Filangeri di Candida di Trani e risalenti a Gaspare de Bracamonte de Pegnoranda ed a S.Tommaso D'Aquino. Marina (1801- 1867), era figlia di Orazio Delfico e Diomira Mucciarelli (nobile famiglia patrizia di Ascoli, imparentata con i Malaspina, Neroni, la cui madre era una Tiraboschi, nobile di Jesi e Senigallia, nipote dell'illustre storico), nata durante l'esilio dei genitori a San Marino ed ultima della sua famiglia.\nI nove figli di Gregorio e Marina De Filippis Delfico.\nDa costui discende la famiglia Paris di Roseto degli Abruzzi ed i conti Rosati di Monteprandone poi Rosati di Monteprandone De Filippis Delfico."}
{"id": "1440519", "revid": "151000", "url": "https://it.wikipedia.org/wiki?curid=1440519", "title": "Gromov Air", "text": ""}
{"id": "1440521", "revid": "151000", "url": "https://it.wikipedia.org/wiki?curid=1440521", "title": "Siberia Airlines", "text": ""}
{"id": "1440523", "revid": "287204", "url": "https://it.wikipedia.org/wiki?curid=1440523", "title": "Ancia doppia", "text": "Unancia doppia \u00e8 un particolare tipo di ancia usato per suonare diversi strumenti a fiato, come oboi e fagotti. Il termine \"doppia ancia\" deriva dalla presenza di due lamelle di canna che vibrano l'una contro l'altra, a differenza dell'ancia semplice in cui una sola lamella vibra contro un supporto di metallo (o resina, o altri materiali).\nCostruzione.\nLa canna maggiormente utilizzata per la costruzione di ance doppie viene ricavata dal fusto delle piante che si trovano nelle vicinanze di fiumi e mari. \"Arundo donax\". Vengono per\u00f2 realizzate ance anche in materiale sintetico.\nPer le ance del fagotto la canna viene prima spaccata in lunghezza e poi lavorato fino allo spessore desiderato.\nI due pezzi di canna vengono quindi tagliati nella giusta forma e \"snelliti\" nella parte centrale. Vengono infine incurvati all'estremit\u00e0 per formare le due lamelle. La parte non profilata viene sagomata a forma di tubo con l'aiuto di un mandrino e, una volta uniti i due pezzi, viene mantenuta in posizione da tre fili metallici opportunamente sistemati. Viene poi aggiunto un ulteriore \"ricamo\" di sostegno. L'interno e l'esterno dell'ancia cos\u00ec ottenuta vengono raschiati con un'apposita lama eliminando eventuali parti in eccesso. L'ancia \u00e8 cos\u00ec pronta per essere sistemata sulla esse.\nLa costruzione delle ance doppie per la famiglia degli oboi \u00e8 simile alla precedente: anch'esse vengono realizzate a partire da due pezzi di legno legati insieme per formare due aperture ad entrambe le estremit\u00e0. Ma poich\u00e9 l'oboe non usa la esse, il legno deve essere unito ad un tubo di metallo, la cui parte inferiore \u00e8 solitamente circondata da un pezzo di sughero.\nIl corno inglese e l'oboe d'amore non hanno bisogno del sughero in quanto utilizzano una esse come il fagotto e il contro fagotto.\nCi sono molte differenze tra i diversi tipi di ancia doppia, in particolare per quanto riguarda le dimensioni.\nIn particolare quelle utilizzate dal fagotto sono pi\u00f9 larghe e corte rispetto a quelle utilizzate per l'oboe."}
{"id": "1440524", "revid": "151000", "url": "https://it.wikipedia.org/wiki?curid=1440524", "title": "VIM Airlines", "text": ""}
{"id": "1440525", "revid": "151000", "url": "https://it.wikipedia.org/wiki?curid=1440525", "title": "Kaliningrad Air", "text": ""}
{"id": "1440528", "revid": "151000", "url": "https://it.wikipedia.org/wiki?curid=1440528", "title": "Perm Airlines", "text": ""}
{"id": "1440530", "revid": "599013", "url": "https://it.wikipedia.org/wiki?curid=1440530", "title": "De Filippis D\u00e8lfico", "text": ""}
{"id": "1440531", "revid": "151000", "url": "https://it.wikipedia.org/wiki?curid=1440531", "title": "Kosmos Airlines", "text": ""}
{"id": "1440532", "revid": "486946", "url": "https://it.wikipedia.org/wiki?curid=1440532", "title": "Yakutia Airlines", "text": ""}
{"id": "1440539", "revid": "151000", "url": "https://it.wikipedia.org/wiki?curid=1440539", "title": "Kras Air", "text": ""}
{"id": "1440541", "revid": "151000", "url": "https://it.wikipedia.org/wiki?curid=1440541", "title": "Mordovia Airlines", "text": ""}
{"id": "1440542", "revid": "339392", "url": "https://it.wikipedia.org/wiki?curid=1440542", "title": "Kogalymavia", "text": ""}
{"id": "1440543", "revid": "151000", "url": "https://it.wikipedia.org/wiki?curid=1440543", "title": "Orenburg Airlines", "text": ""}
{"id": "1440547", "revid": "106456", "url": "https://it.wikipedia.org/wiki?curid=1440547", "title": "Carenza (diritto)", "text": "La carenza \u00e8 un periodo di tempo immediatamente successivo alla data di decorrenza di un contratto d'assicurazione durante il quale la copertura assicurativa ha un effetto limitato. Se il sinistro si verificasse in tale periodo la compagnia non offrirebbe il risarcimento dovuto. \nTale condizione risponde all'esigenza della compagnia di evitare che la stipula della polizza avvenga mentre \u00e8 gi\u00e0 in corso un sinistro coperto a termini di polizza o un evento che determinerebbe con certezza il risarcimento. Ci\u00f2 creerebbe una \"adverse selection\" (selezione avversa [del rischio]), cio\u00e8 favorirebbe l'accorrere di potenziali assicurati a stipulare la polizza che dovrebbe risarcirli quando l'evento dannoso contro cui ci si assicura \u00e8 gi\u00e0 in atto, venendo a mancare un elemento fondamentale su cui si basa l'assicurazione: l'alea."}
{"id": "1440551", "revid": "151000", "url": "https://it.wikipedia.org/wiki?curid=1440551", "title": "Vladivostok Air", "text": ""}
{"id": "1440552", "revid": "34392", "url": "https://it.wikipedia.org/wiki?curid=1440552", "title": "Esploratrice", "text": ""}
{"id": "1440553", "revid": "486946", "url": "https://it.wikipedia.org/wiki?curid=1440553", "title": "Tatarstan Airlines", "text": ""}
{"id": "1440567", "revid": "124210189", "url": "https://it.wikipedia.org/wiki?curid=1440567", "title": "Salvatore Lazzaro", "text": "Biografia.\nAttore e regista di teatro, cinema e televisione, nato a Bronte in provincia di Catania, si diploma presso la \"Scuola di Teatro dell'Istituto Nazionale del Dramma Antico\" a Siracusa. Ha collaborato per un lungo periodo con Susan Strasberg partecipando, e assistendola, agli Stage in Italia.\nTra i suoi film, \"Nerolio\" (1996) e \"Iris\" (2000), entrambi diretti da Aurelio Grimaldi, \"Il vestito da sposa\" (2003), regia di Fiorella Infascelli, e \"Tre giorni d'anarchia\" (2004), regia di Vito Zagarrio.\nIn televisione ha partecipato tra l'altro alla soap opera di Rai 1, \"Sottocasa\" (2006), dove \u00e8 protagonista nel ruolo di Mirko Zoia, e alle miniserie \"La moglie cinese\" (2006), diretta da Antonio Luigi Grimaldi, \"Il segreto di Arianna\", regia di Gianni Lepre, e \"Il capo dei capi\", regia di Enzo Monteleone e Alexis Sweet, in cui \u00e8 protagonista nel ruolo di Bernardo Provenzano, queste ultime due del 2007.\nNel maggio del 2009 \u00e8 andata in onda la fiction a firma di Ricky Tognazzi \"L'isola dei segreti\", in cui Salvatore Lazzaro ha interpretato il ruolo di Cristiano Morgese. Ha preso parte al progetto \"Crimini 2\", recitando nell'episodio \"Niente di personale\" diretto da Ivano De Matteo, a fianco di Donatella Finocchiaro e Rolando Ravello, in cui interpreta un assessore comunale alle prese con la criminalit\u00e0 organizzata. Ha anche partecipato alla terza stagione della serie televisiva \"Squadra antimafia - Palermo oggi\", nel ruolo di Rosario Manzella."}
{"id": "1440568", "revid": "123272088", "url": "https://it.wikipedia.org/wiki?curid=1440568", "title": "KLM Cityhopper", "text": "La KLM Cityhopper \u00e8 una compagnia aerea regionale olandese, sussidiaria di KLM.\nStoria.\nOffre rotte internazionali in Europa e la sua base \u00e8 presso l'aeroporto di Amsterdam-Schiphol. La compagnia aerea \u00e8 stata fondata nel 1991 ed ha iniziato le sue operazioni di volo lo stesso anno. Nasce dalla fusione di due compagnie, la \"NLM CityHopper\" e la \"Netherlines\". Nel 2002 con il piano di \"ristrutturazione\" della KLM, la KLM Cityhopper \u00e8 stata fusa con la \"KLM UK\".\nFlotta.\nLa flotta di KLM Cityhopper consiste dei seguenti aeromobili (dati aggiornati il 24 febbraio 2021):\nLa KLM Cityhopper era anche responsabile dei voli di stato operati dal Fokker 70 con matricola PH-KBX.\nNell'ottobre del 2017 tutti i Fokker 70 della KLM Cityhopper vengono ritirati, affidandosi quindi ad una flotta di soli Embraer. Il 24/02/2019 la KLM ha noleggiato un Embraer 195SR (marche EI-GGA) dalla compagnia Stobart Air.\nIncidenti.\nLa KLM Cityhopper \u00e8 stata vittima di 2 tra incidenti/inconvenienti pi\u00f9 o meno gravi tra cui il volo KLM Cityhopper 433 "}
{"id": "1440570", "revid": "6923", "url": "https://it.wikipedia.org/wiki?curid=1440570", "title": "KLM Asia", "text": ""}
{"id": "1440571", "revid": "6923", "url": "https://it.wikipedia.org/wiki?curid=1440571", "title": "KLM Cargo", "text": ""}
{"id": "1440572", "revid": "767487", "url": "https://it.wikipedia.org/wiki?curid=1440572", "title": "Siren Song of the Counter Culture", "text": "Siren Song of the Counter Culture \u00e8 il terzo album dei Rise Against, pubblicato nel 2004.\nUnisce l'aggressivit\u00e0 di \"Revolutions per Minute\" a melodie di pi\u00f9 facile impatto. La traccia d'apertura \"State of the Union\" orienta l'ascoltatore verso un indurimento deciso del sound (hardcore) ma gi\u00e0 nelle due tracce seguenti la melodia diventa predominante.\nL'album vendette molte copie, grazie anche al successo del singolo \"Swing Life Away\", che raggiunse la posizione numero 12 della \"Billboard Modern Rock Tracks\". Lo stesso album arriv\u00f2 alla prima posizione della classifica americana \"Top Heatseekers\"."}
{"id": "1440574", "revid": "253269", "url": "https://it.wikipedia.org/wiki?curid=1440574", "title": "William Forsythe (attore)", "text": "Carriera.\nDopo aver cominciato molto presto la sua carriera, William Forsythe \u00e8 diventato una figura molto presente nella cinematografia hollywoodiana degli anni ottanta, periodo nel quale ha ricoperto spesso il personaggio del cattivo anche grazie al suo sguardo duro e al volto spigoloso.\nDopo aver debuttato nella sua nativa New York all'et\u00e0 di solo 12 anni sui palcoscenici di Broadway, divenne un attore teatrale professionista e si trasfer\u00ec, appena maggiorenne, in California dove ebbe il suo debutto cinematografico nella pellicola del 1981 \"Il ragazzo e il poliziotto\" di Charles B. Griffith. Tuttavia la sua notoriet\u00e0 arriver\u00e0 dalla televisione, dove appare per la prima volta nel film-tv \"The Miracle of Kathy Miller\" sempre del 1981, con protagonista l'attrice Helen Hunt. Il successo della pellicola gli consentir\u00e0 di guadagnare ruoli sempre pi\u00f9 importanti in un gran numero di serie televisive, da \"CHiPs\" fino a \"Saranno Famosi\". \nIl suo ruolo di cattivo verr\u00e0 coronato dalla parte nel celebre film di Sergio Leone \"C'era una volta in America\" nel quale gli verr\u00e0 assegnato il personaggio dell'affascinante ma spietato gangster Cockeye. Nel 1991 arriva il suo primo ruolo da protagonista nella pellicola \"Vita di cristallo\" dello scrittore e regista Neal Jimenez, a fianco di Helen Hunt ed Eric Stoltz. Il ruolo di spietato gangster gli varr\u00e0 l'ennesimo successo nella serie televisiva prodotta dalla HBO, \"Gotti\", dove impersoner\u00e0 il personaggio del criminale mafioso Sammy Gravano, dopo aver recitato nel film del 1995 \"Palookaville\". Inoltre, \u00e8 famoso anche per essere l'antagonista di Gino Felino (interpretato da Steven Seagal) nel film Giustizia a tutti i costi, dove recita la parte del crudele killer Ritchie Madano.\nDopo appare nel remake del cantante e regista Rob Zombie della famosissima pellicola horror del 1978 \"Halloween - La notte delle streghe\" di John Carpenter. Nel 2012 prende parte a diversi episodi della serie televisiva \"Boardwalk Empire\" dove interpreta Manny Horvitz, un gangster di origine ebraica.\nDoppiatori italiani.\nNelle versioni in italiano dei suoi film, William Forsythe \u00e8 stato doppiato da:"}
{"id": "1440578", "revid": "827882", "url": "https://it.wikipedia.org/wiki?curid=1440578", "title": "Tuber rufum", "text": "Tuber rufum subsp. rufum (Picco, \"Melethemata inauguralia de fungorum generatione et propagatione\", Editura Ioan. Mich. Briolus, Augustae Taurinorum (Torino) 1788, p. 80 ) \u00e8 un fungo ipogeo facilmente riconoscibile per colore rossiccio.\nDescrizione della specie.\nCarpoforo.\n0,5\u20134\u00a0cm in diametro, globoso irregolare o tuberiforme, a volte con la base appianata, coriaceo, leggermente vellutato. \nGleba.\nPrima bianca e molle, poi dura, beige, infine bruno-rossastra, percorsa da venature biancastre, ramificate e numerose.\nHabitat.\nFungo micorrizico ipogeo piuttosto comune, cresce tutto l'anno in boschi di latifoglia (faggio, roverella, nocciolo), .\nCommestibilit\u00e0.\nNon \u00e8 considerato commestibile per l'odore nauseante e la consistenza tenace della carne.\nEtimologia.\nDal latino \"rufus\" = biondo-rosso, per il colore del peridio."}
{"id": "1440579", "revid": "108577240", "url": "https://it.wikipedia.org/wiki?curid=1440579", "title": "Gin and french", "text": "Il Gin and french \u00e8 un cocktail nato negli Stati Uniti negli anni '30. Originariamente era denominato \"fifty-fifty\" per via dei componenti in parti uguali; con l'introduzione del vermut francese e variando le dosi, venne poi chiamato gin and french. Faceva parte dei cocktail ufficiali IBA nella classificazione del 1987 e 1993.\nPreparazione.\nIl gin and french si prepara versando direttamente gli ingredienti freddi in un bicchiere tipo cocktail preventivamente ghiacciato. Si decora con l'introduzione di una scorza di limone."}
{"id": "1440580", "revid": "1543377", "url": "https://it.wikipedia.org/wiki?curid=1440580", "title": "CAF Champions League 2008", "text": "La CAF Champions League 2008 \u00e8 stata la 42\u00aa edizione della CAF Champions League, la massima competizione calcistica organizzata dalla CAF, riservata ai club del continente africano. La vincitrice di questa edizione l'Al-Ahly, ha partecipato alla Coppa del mondo per club FIFA 2008.\nLa competizione ha avuto inizio il 25 gennaio 2008 ed \u00e8 terminata il 16 novembre.\nSquadre qualificate.\nSei squadre tra cui la squadra detentrice, l'\u00c9toile du Sahel, sono ammesse direttamente ai sedicesimi di finale.\nLe altre entrano in gioco al turno preliminare. Sin dal turno preliminare il sorteggio disegna il tabellone. Gli accoppiamenti sono gi\u00e0 delineati automaticamente, senza ulteriori sorteggi, sino agli ottavi di finale. Segue la fase a gironi.\nTurno preliminare.\nAndata: 15-16-17 febbraio\nRitorno: 1\u00ba-2 marzo\nQualificate automaticamente al primo turno: ASEC Mimosas, \u00c9toile du Sahel, JS Kabylie, Al-Ittihad, Al-Ahly, Al-Hilal.\nSedicesimi di finale.\nAndata: 21-23 marzo\nRitorno: 4-6 aprile.\nOttavi di finale.\nAndata: 25-27 aprile\nRitorno: 9-11 maggio.\nFase a gironi.\nDal 18 luglio al 21 settembre.\nSemifinali.\nAndata giocata il 5 ottobre, ritorno il 17 ed il 19 ottobre.\nFinale.\nAndata il 2 novembre, ritorno il 16 novembre."}
{"id": "1440581", "revid": "648655", "url": "https://it.wikipedia.org/wiki?curid=1440581", "title": "King Alfonso", "text": "Il King Alfonso \u00e8 un cocktail che si ritiene intitolato al re di Spagna Alfonso XIII. Faceva parte dei cocktail ufficiali IBA nella classificazione del 1987.\nPreparazione.\nSi prepara in un bicchiere tipo Old fashioned. Il bicchiere va riempito con ghiaccio tritato nel quale viene successivamente versato il liquore al caff\u00e8. Il cocktail si completa aggiungendo la panna liquida in modo da formare due strati (bianco e nero) senza che si mescolino."}
{"id": "1440583", "revid": "767487", "url": "https://it.wikipedia.org/wiki?curid=1440583", "title": "Ohio Players", "text": "Gli Ohio Players erano un gruppo funk e R&amp;B che raggiunse il suo apice di popolarit\u00e0 dalla met\u00e0 alla fine degli anni settanta, dopo aver firmato per la Mercury Records.\nIl gruppo si \u00e8 formato a Dayton, nel 1959, con il nome \"Ohio Untouchables\", e inizialmente comprendeva Robert Ward (voce e chitarra), Marshall Jones (basso), Clarence Satchell (sassofono e chitarra), Cornelius Johnson (batteria) e Ralph Middlebrooks (tromba e trombone).\nNel 1975 il singolo \"Fire\" arriva primo nella Billboard Hot 100 ed ottavo nei Paesi Bassi.\nNel 1976 Love Rollercoaster arriva primo nella Billboard Hot 100."}
{"id": "1440590", "revid": "767487", "url": "https://it.wikipedia.org/wiki?curid=1440590", "title": "Rock N Roll Animal", "text": "Rock N Roll Animal \u00e8 il primo album dal vivo di Lou Reed pubblicato dalla RCA Records nel 1974.\nIl disco.\n\"Rock N Roll Animal\" fu realizzato da Lou Reed dopo la contrastata accoglienza ricevuta da \"Berlin\". L'ambizioso concept album non aveva del tutto convinto la critica musicale e nemmeno il pubblico che si aspettava qualcosa di simile a \"Transformer\", il primo disco solista di successo del cantante newyorkese, che conteneva \"hit\" come \"Walk On The Wild Side\", \"Vicious\" e \"Perfect Day\".\nPer ovviare al mezzo passo falso, la casa discografico di Reed pretese la realizzazione di un disco pi\u00f9 commerciale, pi\u00f9 vicino a \"Transformer\" e che potesse ridare fiato alla sua carriera. Si scelse quindi, come era ormai diventato di moda, di realizzare un disco dal vivo con una scelta dei brani migliori di Reed.\nNelle intenzioni iniziali il disco avrebbe dovuto essere un doppio, ma come accadde per \"Berlin\", la RCA pose il veto. Reed scelse quindi di realizzare un disco contenente principalmente brani tratti dal repertorio dei Velvet Underground, tralasciando quelli del suo repertorio solista e in particolare di \"Transformer\".\nIn \"Rock N Roll Animal\" Lou Reed realizz\u00f2 quelle che sono considerate le versioni definitive di \"Sweet Jane\" e di \"Rock 'n' Roll\", due brani tratti da uno degli album di minor successo dei Velvet Underground e che avevano ricevuto nuova linfa nella nuova interpretazione dal vivo. Nel disco furono inoltre inseriti due classici dei Velvet Underground come \"Heroin\" e \"White Light / White Heat\". Il quinto pezzo scelto, l'unico non proveniente dal repertorio dei VU, fu \"Lady Day \" tratto proprio da \"Berlin\".\nLa band che accompagnava Lou Reed nel 1973, con la quale aveva realizzato \"Berlin\", era di assoluto valore e riusc\u00ec a dare un robusto supporto musicale alle performance vocali del leader. Lou Reed, dopo la parentesi \"glam\" di \"Transformer\", si stava trasformando nell'icona cinica e nichilista del \"rock 'n' roll animal\", l'androgino personaggio che tanto avrebbe influenzato la cultura pop degli anni successivi fino al punk e agli eccessi degli anni ottanta: capelli cortissimi ossigenati, vestiti e occhiali neri, accessori di sapore quasi sadomaso. La musica che offriva nei concerti era al contrario di grande spessore e in palese contrasto con l'atteggiamento quasi svogliato e decadente del personaggio che recitava.\n\"Rock N Roll Animal\" divenne celebre anche per il \"duello di chitarre\" tra Steve Hunter e Dick Wagner, per gli interminabili assoli di sapore hard rock dei due chitarristi e del talentuoso bassista di origine indiana Prakash John. Nel disco, grazie al nuovo arrangiamento, le vecchie canzoni acquistano spessore e dinamica, rinnovandosi completamente.\nL'introduzione strumentale \u00e8 tra i momenti pi\u00f9 celebri del disco. Il \"riff\" orecchiabile di \"Sweet Jane\" divenne dopo questa versione uno dei marchi di fabbrica di Reed. L'interminabile versione di \"Rock 'n' Roll\", con le chitarre in grande evidenza e con lo splendido assolo di Prakash John, \u00e8 considerata una delle vette della carriera di Reed.\nIl disco ottenne un buon successo di pubblico e di critica raggiungendo la posizione 45 nelle classifiche di vendita statunitensi. L'anno successivo la RCA decise cos\u00ec di bissare pubblicando \"Lou Reed Live\", sorta di \"seconda puntata\" di \"Rock N Roll Animal\". Il nuovo album, registrato durante lo stesso concerto tenuto all'Academy of Music di New York il 21 dicembre 1973, conteneva finalmente brani tratti dei dischi solisti di Reed e in particolare le \"hit\" di \"Transformer\", ma non raggiunse n\u00e9 musicalmente n\u00e9 commercialmente i livelli del precedente.\nNella riedizione rimasterizzata del 2000, furono inclusi due brani inediti non presenti nell'edizione originale su vinile. Intelligentemente la scelta \u00e8 caduta su due brani tratti da \"Berlin\". Inserire brani provenienti da \"Transformer\" o dal primo album solista di Lou Reed avrebbe potuto snaturare l'idea originale del disco compromettendone l'omogeneit\u00e0, cosa che i curatori hanno preferito evitare.\nSetlist originale del concerto.\nIn realt\u00e0 il 21 dicembre 1973 alla \"Howard Stein Academy of Music\", Reed si esib\u00ec in due set, il primo con inizio alle 20 e il seguente alle 23 (o 23:30 secondo altre fonti).\nQuesta \u00e8 la scaletta integrale in ordine cronologico della prima esibizione:\nAl 2019 le due esibizioni complete non sono ancora state pubblicate ufficialmente su album."}
{"id": "1440591", "revid": "46291", "url": "https://it.wikipedia.org/wiki?curid=1440591", "title": "Parthenium argentatum", "text": "Parthenium argentatum , noto anche con il nome comune di Guayule, \u00e8 un arbusto appartenente alla famiglia delle Asteracee, nativo del deserto di Chihuahua (Messico) e del sud ovest degli Stati Uniti. Viene adoperato come fonte alternativa al lattice ipoallergico e al posto della gomma naturale da \"Hevea\".\nStoria.\nGli esperimenti di utilizzo partono negli Stati Uniti intorno al 1920.\nSulla scia dei primi successi, in Italia si era progettato una grande diffusione della coltivazione dell'arbusto nel Tavoliere delle Puglie. A tal fine, la Pirelli e l'IRI avevano costituito una apposita societ\u00e0, la Societ\u00e0 Agricola Italiana Gomma Autarchica (Saiga). Si pensava di produrre 10.000 tonnellate anno, pari a un terzo del consumo italiano, ma ben presto il progetto fu abbandonato a favore della gomma sintetica.\nLa specie conobbe un utilizzato intenso con una coltivazione di tipo industriale durante la seconda guerra mondiale, quando il Giappone interruppe l'approvvigionamento americano dalla Malaysia.\nNel terzo millennio il guayule \u00e8 stato di nuovo oggetto di ricerche per le propriet\u00e0 ipoallergiche, soprattutto in previsione del suo uso per la realizzazione di articoli speciali, come i guanti di gomma da chirurgo, ma anche per la produzione di pneumatici."}
{"id": "1440592", "revid": "228587", "url": "https://it.wikipedia.org/wiki?curid=1440592", "title": "Provincia Centrale (Kenya)", "text": "La provincia Centrale (in inglese: Central Province) era una delle province del Kenya. Aveva come capoluogo Nyeri.\nLa regione aveva un clima particolarmente mite, dovuto alle altitudini abbastanza elevate, con una piovosit\u00e0 regolare concentrata nei periodi marzo-maggio e ottobre-novembre. Le attivit\u00e0 economiche principali erano la coltivazione di caff\u00e8 e la produzione casearia.\nSuddivisione amministrativa.\nLa provincia era suddivisa in 7 distretti (\"wilaya'at\"):\nSociet\u00e0.\nEvoluzione demografica.\nLa maggior parte delle comunit\u00e0 della Provincia Centrale sono di etnia bantu, soprattutto gikuyu, embu e meru.\nStoria.\nSi ritiene che le odierne popolazioni bantu siano migrate nella regione della Provincia Centrale intorno al XVII secolo. Durante la colonizzazione britannica, gran parte del terreno della regione fu riservato alle propriet\u00e0 dei bianchi (che chiamavano la zona \"White Highlands\"); conseguenza di questo fatto fu una certa instabilit\u00e0 politica, culminata negli anni 1950 con la rivolta dei Mau-Mau.\nIl primo presidente keniota Jomo Kenyatta proveniva da questa provincia, dalla cittadina di Gatundu."}
{"id": "1440602", "revid": "303585", "url": "https://it.wikipedia.org/wiki?curid=1440602", "title": "Citt\u00e0-Stato greche", "text": "Questo articolo \u00e8 una lista di citt\u00e0-Stato greche, dall'et\u00e0 arcaica all'et\u00e0 ellenistica. Vi si trovano dunque elencate tutte le \"poleis\" greche dagli inizi dell'et\u00e0 arcaica alla fine dell'et\u00e0 ellenistica, ossia tutte le citt\u00e0 greche che in queste epoche furono, almeno per un certo periodo, indipendenti e sovrane. Non vi si trovano quindi quelle citt\u00e0, cittadine o villaggi dell'antico mondo greco, che non fossero autonome bens\u00ec soggette a un'altra citt\u00e0 o organismo politico di varia natura."}
{"id": "1440609", "revid": "834", "url": "https://it.wikipedia.org/wiki?curid=1440609", "title": "Joseph Ressel", "text": ""}
{"id": "1440610", "revid": "1482985", "url": "https://it.wikipedia.org/wiki?curid=1440610", "title": "Gend\u00fcn Drup", "text": "Nacque in una stalla da una famiglia di nomadi e fu pastore fino all'et\u00e0 di sette anni.\nIn seguito fu ammesso al monastero di Nartang e verso la met\u00e0 della sua vita era uno dei pi\u00f9 stimati religiosi del paese. Ebbe per maestro Tsongkhapa, grande studioso e riformatore. Nel 1447 fond\u00f2 a Shigatse il monastero di Tashilhunpo, successivamente eletto a sede dei Panchen Lama.\nGendun Drup non ebbe potere politico, che era nelle mani dei vicer\u00e9 (ad esempio i Sakya, il principe di Tsang e il khan della Mongolia).\nIstituzione del tulku del Dalai Lama.\nLo stesso 14\u00ba Dalai Lama attesta che fu proprio Gendun Drup a istituire il tulku del Dalai Lama, in uno dei suoi ultimi insegnamenti.\n\"\u00abIl primo Dalai Lama stava invecchiando. Aveva circa ottantadue anni quando, un giorno in cui, come sempre, stava spiegando i testi buddhisti, con un profondo respiro disse: \u201cora sono prossimo alla morte\u201d. Un discepolo allora osserv\u00f2: \u201cadesso secondo le indicazioni che hai dato in passato, stai per andare nella Terra Pura dei Buddha\u201d. \u201cNo\u201d ribatt\u00e9 il primo Dalai Lama. \u201cNon ne ho alcun desiderio. Il mio unico desiderio \u00e8 rinascere ovunque vi siano pi\u00f9 problemi e sofferenza\u201d\u00bb.\""}
{"id": "1440611", "revid": "110157", "url": "https://it.wikipedia.org/wiki?curid=1440611", "title": "Provincia Costiera", "text": "La provincia Costiera (in inglese: Coast Province) era una delle province del Kenya. Aveva per capoluogo Mombasa.\nSuddivisione amministrativa.\nLa provincia era suddivisa in 7 distretti (\"wilaya'at\"):"}
{"id": "1440613", "revid": "767487", "url": "https://it.wikipedia.org/wiki?curid=1440613", "title": "Distribuzione di Fr\u00e9chet", "text": "\\ &lt;/math&gt;\n | cdf = formula_1\n | media = formula_2 se formula_3&lt;br&gt;\n | mediana = formula_4\n | moda = formula_5\n | varianza = formula_6 se formula_7&lt;br&gt;\n | skewness =\n | curtosi =\n | entropia =\n | momgenfun =\n | funzcar =\nIn teoria delle probabilit\u00e0 la distribuzione di Fr\u00e9chet \u00e8 una distribuzione di probabilit\u00e0 continua definita sui numeri reali positivi.\nPrende il nome dal matematico francese Maurice Ren\u00e9 Fr\u00e9chet, che la descrisse nel 1927.\nDefinizione.\nLa distribuzione di Fr\u00e9chet di parametro formula_8 \u00e8 definita sui reali positivi con funzione di ripartizione\nla sua funzione di densit\u00e0 di probabilit\u00e0 \u00e8\nCaratteristiche.\nLa distribuzione di Fr\u00e9chet di parametro formula_11 ha momenti semplici\nQuesto integrale converge qualora formula_15\ndove formula_18 \u00e8 la funzione Gamma.\nIn particolare una variabile aleatoria con questa distribuzione\nI quantili formula_23 di ordine formula_24 si esprimono tramite l'inversa della funzione di ripartizione,\nIn particolare la mediana \u00e8\nLa moda della distribuzione \u00e8 formula_5.\nAltre distribuzioni.\nLa distribuzione di Fr\u00e9chet pu\u00f2 essere generalizzata tramite altri due parametri, formula_28 e formula_29, descrivendo una variabile aleatoria formula_30 al posto di formula_31; la funzione di ripartizione corrispondente \u00e8\nLa distribuzione di Fr\u00e9chet \u00e8 una distribuzione generalizzata dei valori estremi, una famiglia di distribuzioni di probabilit\u00e0 che descrive anche la distribuzione di Weibull nel caso particolare in cui un parametro sia uguale a 1 e, come caso limite, la distribuzione di Gumbel."}
{"id": "1440615", "revid": "1702319", "url": "https://it.wikipedia.org/wiki?curid=1440615", "title": "La Celestina", "text": "La Celestina \u00e8 un'opera letteraria attribuita a Fernando de Rojas, pubblicata anonima a Burgos probabilmente nel 1499 in una prima forma e ampliata attorno al 1502. \u00c8 annoverata tra i capolavori della letteratura spagnola.\nL'opera.\n\"La Celestina\" nasce prima come \"Comedia de Calisto y Melibea\", un'opera suddivisa in 16 atti, che poi verr\u00e0 nel tempo modificata dall'autore attraverso delle aggiunte ed interpolazioni, e portata a 21 atti nel 1502, recando in questo nuovo cambiamento il titolo \"Tragicomedia de Calisto y Melibea\". La prima traduzione fuori dalla Spagna di questa seconda edizione \u00e8 quella italiana realizzata da Alfonso Ord\u00f3\u00f1ez, stampata per la prima volta a Roma nel 1506: questo rappresenta anche il pi\u00f9 antico esemplare dell'opera completa esistente, di un anno anteriore a quello spagnolo di Saragozza del 1507, e fu la base per successive traduzioni come quella ebraica, tedesca o francese. Anche la parola \"Celestina\" appare per la prima volta nel titolo in Italia, nella stampa di Venezia del 1519, ed \u00e8 cos\u00ec che la tragicommedia diverr\u00e0 famosa in futuro.\nOpera di frontiera, dalla natura ibrida, ravvisabile anche nella stessa forma, incerta tra romanzo e opera teatrale, almeno da un punto di vista contenutistico \"La Celestina\" trova un precedente nell'adespota \"Pamphilus\" (XII secolo), prodotto del filone della commedia elegiaca, fiorito nella letterariet\u00e0 mediolatina in versi.\nTrama.\nL'opera tratta argomenti osceni e scabrosi. Si presenta come una parodia dell'amor cortese: Calisto corteggia Melibea, fallendo, e poi, tradendo lo stile cortese, i due si posseggono carnalmente. Il finale \u00e8 triste: Calisto muore mentre scende le scale che l'hanno portato nel giardino della sua bella amata, mentre Melibea si suicida buttandosi dal balcone della sua residenza. Nella prima uscita dell'opera, la storia si incentrava sull'amore tra Calisto e Melibea ma dopo, nelle varie modifiche che sono state apportate, la storia metter\u00e0 a fuoco la figura della Celestina, la fattucchiera della storia, colei che cerca di favorire l'amore tra Calisto e Melibea, ma soltanto per scopi personali.\nPer molto tempo, si rifiuta di definire l'opera come teatrale: verr\u00e0 poi chiamata da Morat\u00edn \"novela dramatica\" (\"romanzo drammatico\") e da Aribau \"novela dialogada\" (\"romanzo dialogato\"). : ci\u00f2 che rimane \u00e8 l'elemento magico, incentrato nella figura della Celestina.\nA differenza di \"Autos De Los Reyes Magos\" (opera teatrale medioevale in versi, scritta da autore ignoto nel XII secolo, in lingua spagnola castigliana), nella quale si trovava un solo registro linguistico dato dai personaggi tutti uguali, ossia tutti pastori, ne \"La Celestina\" troviamo una stratificazione sociale dei personaggi e vari linguaggi in contrapposizione: quello elevato dei nobili in contrasto con gli \"argots urbanos\" (\"parlate popolaresche\") delle mezzane, delle prostitute, dei servitori.\nCritica.\nLa linea che collega gli amanti non \u00e8 pi\u00f9 retta come nei romanzi cortesi ma tortuosa e spezzata, molti altri personaggi entrano in gioco nel corteggiamento, anche di bassa estrazione sociale. Tutti si muovono su di uno sfondo urbano e vorticoso.\nLa fine tragica dell'opera simboleggia la fine dell'universo medievale e l'inizio di un nuovo mondo eterodosso. La societ\u00e0 descritta \u00e8 dominata dall'idea dell'onnipotenza del denaro e viene messa in contrasto con il mondo cavalleresco, dove non conta il denaro ma l'onore e la stirpe. I personaggi sanno che, con le monete d'oro, possono avere quello che vogliono, anche l'amore. La mezzana Celestina \u00e8 la rappresentanza terrena del denaro, un'entit\u00e0 che tutto pu\u00f2 dietro adeguato compenso."}
{"id": "1440618", "revid": "767487", "url": "https://it.wikipedia.org/wiki?curid=1440618", "title": "Provincia di Sud Yungas", "text": "Sud Yungas \u00e8 una provincia della Bolivia sita nella parte orientale del dipartimento di La Paz.\nIl capoluogo \u00e8 la citt\u00e0 di Chulumani e, secondo il censimento 2001, conta una popolazione di 63.544 abitanti.\nSuddivisione amministrativa.\nLa provincia \u00e8 suddivisa in 5 comuni:"}
{"id": "1440619", "revid": "339392", "url": "https://it.wikipedia.org/wiki?curid=1440619", "title": "Bathydoris obliquata", "text": ""}
{"id": "1440626", "revid": "628767", "url": "https://it.wikipedia.org/wiki?curid=1440626", "title": "Provincia di Abel Iturralde", "text": "Abel Iturralde \u00e8 una delle venti province nella parte settentrionale del dipartimento boliviano di La Paz. Prende il nome in onore del politico boliviano Abel Iturralde Palacios. Il capoluogo \u00e8 la citt\u00e0 di Ixiamas sita all'interno del \"Parco nazionale Madidi\". Con una superficie di 42.815\u00a0km\u00b2 \u00e8 la provincia pi\u00f9 estesa del dipartimento.\nPosizione.\nLa provincia si trova all'estremit\u00e0 settentrionale della Cordillera Central ed \u00e8 delimitata a ovest dai fiumi R\u00edo Madre de Dios e R\u00edo Hearth e a est dal R\u00edo Beni.\nA nord confina con il Dipartimento di Pando, a ovest con la Repubblica del Per\u00f9, a sud con la Provincia di Franz Tamayo e a est con il Dipartimento di Beni.\nPopolazione.\nIl numero degli abitanti della Provincia di Abel Iturralde \u00e8 oggi circa il doppio di quello che era due secoli fa.\nSecondo dati raccolti nel 1992:\nSuddivisione amministrativa.\nLa Provincia \u00e8 suddivisa in 2 comuni:"}
{"id": "1440628", "revid": "2091899", "url": "https://it.wikipedia.org/wiki?curid=1440628", "title": "Mare Orientale", "text": "Il Mare Orientale \u00e8 un mare lunare che si estende in parte sul lato visibile della Luna e in parte su quello nascosto. Data la sua posizione non \u00e8 di facile osservazione dalla Terra, ma \u00e8 una delle strutture lunari pi\u00f9 riconoscibili con la sua forma a \"bersaglio\".\nCaratteristiche.\nIl materiale all'interno del bacino orientale non \u00e8 stato campionato dalle missioni del programma Apollo, perci\u00f2 la sua et\u00e0 precisa non \u00e8 conosciuta. Comunque, potrebbe essere il pi\u00f9 recente bacino d'impatto sulla Luna, dato che si pensa sia leggermente pi\u00f9 giovane del bacino Imbrium che risale a 3,85 miliardi di anni fa. Il materiale che circonda il bacino risale all'imbriano inferiore mentre il materiale all'interno all'imbriano superiore.\nIl mare si estende per circa 900 chilometri e fu formato dall'impatto di un asteroide. A differenza degli altri bacini lunari, l'Orientale \u00e8 relativamente meno sommerso dal basalto, lasciando esposte alla vista molte delle strutture del bacino. La zona centrale del bacino \u00e8 coperta da uno strato sottile di basalto, probabilmente meno di 1 chilometro di spessore, molto meno degli altri bacini nelle vicinanze.\nLa collisione ha causato delle increspature sulla crosta lunare, dando luogo a tre strutture circolari concentriche. L'anello pi\u00f9 interno sono i Montes Rook, mentre quello pi\u00f9 esterno sono i Montes Cordillera, 930 chilometri di diametro. Gli ejecta iniziano appena fuori dai Montes Cordillera e si estendono fino a 500 chilometri di distanza; essi hanno una struttura corrugata con disegni lineari che puntano verso il centro del mare.\nAgli antipodi del Mare Orientale si trova il Mare Marginis.\nNome.\nSi pensa che il nome attuale di questo mare sia stato assegnato dall'astronomo tedesco Julius Franz nel suo libro del 1906 \"Der Mond\". Comunque, nel suo libro \"On the Moon\", Patrick Moore sostenne di aver scoperto e battezzato il mare nel 1946.\nNegli anni sessanta, grazie ad immagini di Gerard Kuiper, si riconobbe la struttura come cratere d'impatto.\nAl tempo in cui fu assegnato il nome, si considerava per convenzione quel lato come \"est\", da qui il nome \"Orientale\". Tuttavia nel 1961 l'Unione Astronomica Internazionale adott\u00f2 un'altra convenzione, e quel lato divenne il bordo ovest della Luna."}
{"id": "1440630", "revid": "121123169", "url": "https://it.wikipedia.org/wiki?curid=1440630", "title": "Scoutismo Ticino", "text": "Scoutismo Ticino \u00e8 un'associazione scout ticinese nata nel 2007 dalla fusione di AEEC (Associazione Esploratrici ed Esploratori Cattolici) e AGET (Associazione Giovani Esploratori Ticinesi), che raggruppa tutte le sezioni del canton Ticino e del Moesano.\nStoria.\nDopo che il 6 maggio 2007, durante le assemblee annuali dell'AEEC ed dell'AGET \u00e8 stato deciso di accettare il \"Progetto Scoutismo Ticino\", progetto richiesto dalle stesse assemblee tre anni prima, l'11 novembre 2007 durante le assemblee straordinarie appositamente convocate i delegati hanno deciso di sciogliere le due associazioni e con queste il patto che stava alla base della \"Federazione Scout Ticinesi\" e di costituire la nuova associazione cantonale \"Scoutismo Ticino\".\nStruttura.\nScoutismo Ticino raggruppa tutte le sezioni scout ticinesi e un'associazione di lingua italiana del Canton Grigioni, Gli Scout del Moesano Roveredo.\nScoutismo Ticino fa parte del Movimento Scout Svizzero e come essa \u00e8 organizzata in 4 branche:\nNegli ultimi anni, alcune sezioni ticinesi hanno aperto la branca Castori che comprende bambini tra i 5 e gli 8 anni. A seconda della sezione, c'\u00e8 chi accoglie i bambini anche a partire dall'ultimo anno della scuola dell'infanzia."}
{"id": "1440631", "revid": "64860", "url": "https://it.wikipedia.org/wiki?curid=1440631", "title": "National Socialist Black Metal", "text": ""}
{"id": "1440636", "revid": "287204", "url": "https://it.wikipedia.org/wiki?curid=1440636", "title": "Volksraad (disambigua)", "text": "Volksraad (letteralmente \"Consiglio del Popolo\" in neerlandese) \u00e8 il nome di organi politici istituiti in diversi luoghi e momenti storici:"}
{"id": "1440638", "revid": "98077", "url": "https://it.wikipedia.org/wiki?curid=1440638", "title": "Guayule", "text": ""}
{"id": "1440642", "revid": "1573940", "url": "https://it.wikipedia.org/wiki?curid=1440642", "title": "Chiesa di San Nazzaro (Croglio)", "text": "La chiesa parrocchiale di San Nazzaro \u00e8 un edificio religioso che si trova a \"Castelrotto\", frazione del comune di Croglio, in Canton Ticino.\nStoria.\nLa costruzione viene citata per la prima volta in una pergamena risalente al 1301, anche se venne successivamente rimaneggiata anche pesantemente. Il sito su cui sorge era occupato anticamente da un castello medievale, che venne poi demolito. Nel 1582 divenne parrocchiale, nel 1690 venne ricostruita in stile barocco. Il campanile venne eretto nel 1677.\nDescrizione.\nLa chiesa ha una pianta ad unica navata, coperta da una volta a botte lunettata e affiancata da alcune cappelle."}
{"id": "1440646", "revid": "110157", "url": "https://it.wikipedia.org/wiki?curid=1440646", "title": "Collegiata di San Martino (Sinalunga)", "text": "La collegiata di San Martino \u00e8 il principale luogo di culto cattolico di Sinalunga, in provincia di Siena, nel territorio della diocesi di Montepulciano-Chiusi-Pienza.\nDescrizione.\nLa collegiata, eretta nel 1588 e restaurata nel 2010, sorge nel centro storico di Sinalunga, in piazza Garibaldi.\nArte e architettura.\nL'esterno della collegiata \u00e8 caratterizzato dalla facciata. Questa \u00e8 a capanna ed \u00e8 rivestita di intonaco chiaro, con quattro lesene tuscaniche in mattoni rossi. Al centro si apre il portale, preceduto da una scalinata e sormontato da un rosone circolare. La facciata \u00e8 coronata da un timpano triangolare al centro del quale si trova una finestra rettangolare. Di fianco alla chiesa sorge la torre campanaria, con capolino ottagonale.\nL'interno della collegiata presenta una struttura a pianta a croce latina, con unica navata e transetto coperti con volta a botte. La navata, illuminata dalla luce naturale esclusivamente attraverso le due finestre di contro facciata, \u00e8 affiancata da otto cappelle, quattro per lato, all'interno di ognuna delle quali vi \u00e8 un altare. Alla sinistra del portale, dentro una nicchia, si trova il fonte battesimale, con coperchio ligneo scolpito. La crociera \u00e8 coperta con un tiburio ottagonale. Il presbiterio \u00e8 delimitato da una balaustra marmorea ed ospita l'altare maggiore in stucco, sormontato da un tabernacolo in marmi policromi. Alle spalle dell'altare, vi sono gli stalli lignei del coro.\nOrgano a canne.\nSulla cantoria alle spalle dell'altare maggiore, si trova l'organo a canne Agati \"opus 316\", costruito nel 1843 e restaurato nel 1897 da Bruschi e Figlio.\nLo strumento \u00e8 a trasmissione integralmente meccanica e la sua consolle \u00e8 a finestra, con un'unica tastiera di 53 note con prima ottava scavezza e pedaliera a leggio di 20 note, con prima ottava scavezza e gli ultimi due pedali rispettivamente per la Terza mano e il Tamburo. La cassa lignea, decorata con intagli dorati, incornicia la mostra, composta da canne di principale disposte in cuspide unica con ali laterali."}
{"id": "1440656", "revid": "21880", "url": "https://it.wikipedia.org/wiki?curid=1440656", "title": "Sarraceniacee", "text": ""}
{"id": "1440658", "revid": "773636", "url": "https://it.wikipedia.org/wiki?curid=1440658", "title": "Pieve di San Pietro ad Mensulas", "text": "La pieve di San Pietro ad Mensulas \u00e8 un luogo di culto cattolico che si trova a Pieve di Sinalunga, in provincia di Siena e diocesi di Montepulciano-Chiusi-Pienza.\nArchitettura.\nLa costruzione si presenta con l'impianto basilicale d'et\u00e0 romanica, con le navate divise da pilastri quadrangolari e la copertura lignea, ma oggi una scarsella quadrilatera sostituisce l'abside originale della quale \u00e8 ancora visibile l'arco interno d'imposta.\nLa facciata \u00e8 stata oggetto di un ampio intervento ottocentesco. Nella navata sinistra \u00e8 un affresco raffigurante la \"Madonna col Bambino e due santi\" di artista senese del tardo Quattrocento, mentre nel coro \u00e8 un'\"Annunciazione\" dipinta su due tele separate.\nDa segnalare un'altra tela di artista senese, datata 1634 e raffigurante la \"Consegna delle chiavi a san Pietro\"."}
{"id": "1440663", "revid": "110157", "url": "https://it.wikipedia.org/wiki?curid=1440663", "title": "Chiesa di San Bernardino (Sinalunga)", "text": "La chiesa di San Bernardino \u00e8 un importante luogo di culto cattolico di Sinalunga, in provincia di Siena, rientrante all'interno del territorio della diocesi di Montepulciano-Chiusi-Pienza; la chiesa, con l'annesso convento dell'Ordine dei Frati Minori, \u00e8 situata poco fuori dall'abitato, sul \"Poggio Baldino\", a circa 400 m s.l.m.\nStoria.\nNel 1449 venne costruita, in localit\u00e0 Poggio Baldino, per volere del giurista senese Mariano Sozzini, una chiesa dedicata a Maria Annunziata, con annesso convento, nel quale dimor\u00f2, intorno al 1460, il beato Pietro Fratangioli da Trequanda: fu lui a donare l'icona della Madonna del Rifugio, immagine attribuita a Sano di Pietro, per la quale venne costruita una cappella annessa al complesso nel 1532 dalla famiglia Orlandini.\nLa chiesa, successivamente dedicata a san Bernardino da Siena, venne radicalmente restaurata in stile barocco nel XVIII secolo, con la realizzazione del ricco apparato decorativo in stucco; nuovi restauri furono condotti nei secoli XIX e XX, con il rifacimento in stile neorinascimentale della cappella Orlandini e la costruzione di una nuova torre campanaria.\nDescrizione.\nArte e architettura.\nL'esterno della chiesa \u00e8 caratterizzato dalla facciata, in pietra, preceduta da un portico a tre arcate a tutto sesto (con ulteriori due archi ciechi per lato) poggianti su pilastri in mattoni a pianta ottagonale, con capitelli ionici in pietra serena. Nella parte superiore del prospetto si apre un oculo strombato, con vetrata policroma raffigurante il santo dedicatario della chiesa.\nL'interno della chiesa, in stile barocco \u00e8 a navata unica di cinque campate, delle quali la prima e la terza sono coperte con volta a crociera, la seconda e la quarta con volta a botte lunettata e la quinta con volta a vela. Vi sono tre cappelle laterali, ciascuna con una statua lignea policroma sopra l'altare raffigurante il dedicatario: la prima a destra \u00e8 dedicata al Sacro Cuore di Ges\u00f9 ed \u00e8 l'unica a pianta rettangolare; in corrispondenza della seconda campata, vi sono due cappelle semicircolari, dedicate rispettivamente a San Francesco d'Assisi (a destra) e alla Madonna (a sinistra); in ciascuna delle pareti laterali delle due campate intermedie si apre un confessionale. La quinta campata corrisponde al presbiterio, rialzato di alcuni gradini, che ospita l'altare maggiore in marmi policromi, sormontato da un \"Crocifisso\" ligneo; nella retrostante abside, a pianta rettangolare, trova luogo il coro in legno intagliato.\nSulla cantoria posta a ridosso della parete di fondo dell'abside, in posizione soprastante il coro ligneo, si trova l'organo a canne, costruito nel 1927 dai Fratelli Aletti.\nDirimpetto alla cappella del Sacro Cuore, sulla parete sinistra della prima campata della navata si apre un arco che costituisce l'accesso alla cappella della Madonna del Rifugio, ricostruita in stile rinascimentale tra il 1854 e il 1858; l'ambiente, a pianta ottagonale, presenta, a ridosso della parete di fondo, l'altare marmoreo che ospita la venerata icona, attribuita a Sano di Pietro. Entro due nicchie, poste una di fronte all'altra, vi sono altrettanti altari laterali ottocenteschi, dedicati a San Bernardino da Siena (a sinistra) e a Sant'Antonio di Padova (a destra). L'ambiente \u00e8 voltato con una cupola ottagonale priva di lanterna. Nella cappella sono custodite importanti opere d'arte, appese alle pareti laterali: l\"Annunciazione\" di Benvenuto di Giovanni (1470), il \"Battesimo di Cristo\" di Guiduccio Cozzarelli (1483 circa), l\"Incoronazione della Vergine col Bambino tra i Santi Simone e Taddeo\" dello stesso artista (1486) e il \"Cristo benedicente\" di Sano di Pietro."}
{"id": "1440666", "revid": "80339", "url": "https://it.wikipedia.org/wiki?curid=1440666", "title": "Igor Alexandrovi\u010d Moiseev", "text": ""}
{"id": "1440668", "revid": "80339", "url": "https://it.wikipedia.org/wiki?curid=1440668", "title": "Igor Aleksandrovi\u010d Moiseev", "text": ""}
{"id": "1440671", "revid": "599013", "url": "https://it.wikipedia.org/wiki?curid=1440671", "title": "Provincia Orientale (Kenya)", "text": "La provincia Orientale (in inglese: Eastern Province) era una delle province del Kenya. Aveva come capoluogo Embu.\nSuddivisione amministrativa.\nLa provincia era suddivisa in 13 distretti (\"wilaya'at\"):"}
{"id": "1440677", "revid": "1048993", "url": "https://it.wikipedia.org/wiki?curid=1440677", "title": "Leonard Henry Caleb Tippett", "text": "Biografia.\nLaureatosi agli inizi degli anni venti del XX secolo presso l\"'Imperial College\", ha studiato per il suo MSc in statistica sotto il professore Karl Pearson al Laboratorio Galton, University College London e R. A. Fisher a Rothamsted.\nHa dedicato la sua intera carriera, dal 1925 al 1965, al Shirley Institute di Manchester, diventando nel 1952 uno dei primi direttori.\nFu pioniere, assieme a R. A. Fisher e Emil Gumbel della teoria dei valori estremi.\n\u00c8 morto nel 1985 all'et\u00e0 di 83 anni, investito da un furgone.\nPorta il suo nome la distribuzione di Fisher-Tippet."}
{"id": "1440678", "revid": "1226", "url": "https://it.wikipedia.org/wiki?curid=1440678", "title": "Premio Stresa di narrativa", "text": ""}
{"id": "1440679", "revid": "93436", "url": "https://it.wikipedia.org/wiki?curid=1440679", "title": "Roberto Renzi (fumettista)", "text": "Biografia.\nEsordisce come autore nel 1942 collaborando con la casa editrice Edital per la quale scrive alcuni racconti pubblicati in appendice al fotoromanzo \"Cinevita\" e testi per \"Albi Mundus\" e \"Albo dei ragazzi\"; pubblica nel 1945 su \"L'Eroico\" una storia a fumetti, \"Le vipere verdi\", disegnata da Dino Attanasio. Nel dopoguerra continua la collaborazione per la Edital. Nel 1947 diventa anche editore oltre che direttore responsabile e autore della serie a fumetti \"Joe Bolide\", disegnata da Augusto Pedrazza che aveva conosciuto alla Edital e con il quale instaurer\u00e0 una lunga collaborazione sceneggiando molte serie a fumetti umoristiche o avventurose che saranno da lui serie disegnate come \"Il piccolo corsaro\", \"Birba\", \"Scugnizzo\" e \"Il principe nero\" che verranno pubblicate dal 1949 dalla casa editrice Tomasina, con la quale collaborer\u00e0 fino al 1955. Oltre storie a fumetti pubblicate a puntate sugli albi della collana \"Albo Scugnizzo\" dalla breve vita editoriale come \"Piccola maschera, Tabor l'uomo della jungla, Fulgor il cavaliere del cielo, Virgola, Tony Comet il figlio dello spazio\", sempre disegnati da Pedrazza, ide\u00f2 due personaggi destinati a una lunga vita editoriale, Akim nel 1950 e Tiramolla nel 1952. La serie di Akim, disegnata da Pedrazza per oltre vent'anni, venne pubblicata con successo in Italia da Edizioni Tomasina ma ebbe anche una lunga edizione in Francia. La serie di Tiramolla venne pubblicata dalle edizioni Alpe dal 1952, disegnata da Giorgio Rebuffi e Umberto Manfrin. Il personaggio rappresent\u00f2 una novit\u00e0 nella storia del fumetto italiano in quanto non era il classico animale antropomorfo e la testata omonima venne pubblicata per oltre quarant'anni per oltre 600 numeri. Nello stesso periodo collabor\u00f2 con \"La vispa Teresa\" (1953) anche se, negli anni cinquanta fu impegnato principalmente come giornalista (era diventato giornalista professionista nel 1947) iniziando come reporter occupandosi di cronaca per il giornale \"La Notte\" e facendosi nel tempo un nome nel campo del giornalismo milanese dirigendo per vari anni l'ufficio stampa della Fiera di Milano e il Circolo della Stampa di Milano. Dalla sua esperienza come cronista nacque negli anni settanta un libro, \"Racconti mattinali\", con sessanta episodi tratti dai verbali di polizia. Scrisse anche una decina di storie a fumetti con personaggi della Disney pubblicate su \"Topolino\" della Mondadori nei primi anni sessanta. Negli anni settanta scrisse anche sceneggiature per la serie a fumetti per adulti \"Jolanda de Almaviva\".\nNel 2007 \u00e8 tra i fondatori della Fondazione Silvio Fossati da cui nascer\u00e0 nel 2011 Wow Spazio Fumetto, un museo del fumetto, dell'illustrazione e dell'animazione con sede nell'ex fabbrica Motta di Milano. \nNel 1995 Baldini &amp; Castoldi pubblica \"Memorie mattinali\", una nuova edizione di \"Racconti mattinali\" e nel 2010 \"Memorie da non perdere.\""}
{"id": "1440683", "revid": "73125", "url": "https://it.wikipedia.org/wiki?curid=1440683", "title": "Orbita iperbolica", "text": ""}
{"id": "1440685", "revid": "30445", "url": "https://it.wikipedia.org/wiki?curid=1440685", "title": "Provincia Nordorientale (Kenya)", "text": "La provincia Nordorientale (in inglese: North Eastern Province) era una delle province del Kenya. Aveva come capoluogo Garissa. Si trattava di un'area rurale, abitata prevalentemente da popoli di etnia somala dediti all'allevamento.\nSuddivisione amministrativa.\nLa provincia era suddivisa in 4 distretti (\"wilaya'at\"):"}
{"id": "1440686", "revid": "287204", "url": "https://it.wikipedia.org/wiki?curid=1440686", "title": "Giorgio Rebuffi", "text": "Biografia.\nEsord\u00ec come autore di fumetti nel 1949 quando era ancora studente di medicina, ideando il personaggio dello Sceriffo Fox per le edizioni Alpe la quale gli affid\u00f2 poi nel 1952 la realizzazione della serie di Cucciolo e Beppe, ideata dall'editore Giuseppe Caregaro come imitazione di Topolino e Pippo, che lui rivisit\u00f2 umanizzando i personaggi e aggiungendo numerosi comprimari che determinarono il successo della serie come Bombarda, Pugacioff e Tiramolla; quest'ultimo divenne a sua volta protagonista di una serie di successo anche in Francia.\nNel 1952 ide\u00f2 insieme a Roberto Renzi appunto Tiramolla; negli anni successivi ne seguirono altri, ideati anche insieme a Carlo Chendi come Tita e Tot\u00f2, Giacinto e Caterina, Fungolino per la versione libretto de \"La vispa Teresa\";\"\" Giotto il bassotto nel 1958 per il mensile Soldino dell'editore Bianconii,\"\" poi Bingo Bongo, Trottolino\"\", Lucky Loris\"\", Torquato maiale ostinato, Aiace, Tom Porcello e Artemidoro\"\", Grifagno Sparagno, Gigorocane, il Professor Cerebrus, il Volpone Dulcamara\"\", Esopo Minore\"\", Tore Scoccia - Vita di un commesso viaggiatore interplanetario\"\", Ottag per la serie \"Vita con il gatto\" e I Tre Dispettieri, Robo.\nInsieme a Luciano Bottaro e Carlo Chendi, nel 1968 fond\u00f2 lo Studio Bierreci al quale aderirono poi altri importanti autori.\nNegli anni settanta collabor\u00f2 con altri editori: con la Mondadori esord\u00ec nel 1971 con la storie \"Zio Paperone e il concorso di bellezza\", pubblicata su \"Topolino\" n. 803, alla quale seguirono molte altre storie; nel 1974 lavor\u00f2 per il Corriere dei piccoli.\"\"\nCollabor\u00f2 con il settimanale francese \"Pif Parade\" realizzando episodi della serie \"Pif le Chien\" nel 1989 e con altri editori in Francia e in Germania.\"\"\nDal 1996 al 2002 pubblic\u00f2 vari volumi di storie inedite dei suoi personaggi per la Vittorio Pavesio Productions;\"\" dal 1997 collabor\u00f2 con la rivista Dodo (Mondadori). Nel 2000 collabor\u00f2 con l'Associazione Culturale Comixcomunity realizzando albi di ristampe con brevi storie inedite e il saggio \u2018La storia di Cucciolo\u2019. Nel 2007 inizi\u00f2 la collaborazione con l'Associazione Culturale Annexia, riproponendo ristampe cronologiche dei suoi cavalli di battaglia e nuove storie inedite.\nMor\u00ec il 15 ottobre 2014.\"\""}
{"id": "1440687", "revid": "73125", "url": "https://it.wikipedia.org/wiki?curid=1440687", "title": "Orbita parabolica", "text": ""}
{"id": "1440695", "revid": "78273", "url": "https://it.wikipedia.org/wiki?curid=1440695", "title": "Veicolo Multiruolo", "text": ""}
{"id": "1440703", "revid": "1543377", "url": "https://it.wikipedia.org/wiki?curid=1440703", "title": "Antipub", "text": "Il termine Antipub, o Movimento Antipub, abbreviazione di \"Anti Pubblicitario\", \u00e8 divenuto un nome mediatico in Francia, in seguito ad azioni spettacolari intraprese contro le affissioni pubblicitarie nel metr\u00f2 di Parigi nell'autunno del 2003.\nCos'\u00e8 la pubblicit\u00e0.\nConviene innanzitutto definire il termine \"pubblicit\u00e0\", bersaglio della critica del movimento Antipub:\nIl senso \"azione di rendere pubblico\" non \u00e8 generalmente rimesso in causa.\nCritiche alla pubblicit\u00e0.\nInvasione dello spazio pubblico.\nLa pubblicit\u00e0 \u00e8 criticata principalmente per la sua invasione dello spazio pubblico, della vita di tutti i giorni (televisione, radio, posta cartacea, telefoni, giornali, cinema, Internet, cartelloni pubblicitari) e per il suo impiego di tecniche nocive ed aggressive come il martellamento (secondo alcune stime pi\u00f9 di 7.000 messaggi pubblicitari al giorno per persona), o la manipolazione. Un'altra critica afferma che la pubblicit\u00e0, nel suo insieme, diffonde un messaggio politico forte a favore della societ\u00e0 dei consumi, e incitando di conseguenza allo spreco e all'inquinamento. Queste critiche si ritrovano alla base del concetto della \"decrescita sostenibile\".\nCritica morale.\nL'opposizione pi\u00f9 frequente alla pubblicit\u00e0 consiste in una critica morale, per le sue conseguenze sull'educazione dei bambini e degli adolescenti, per la manipolazione delle coscienze, o per la promozione di droghe (alcool, tabacco, eccetera). La pubblicit\u00e0 non apporterebbe un'informazione oggettiva, anzi, essa distrarrebbe, in senso pascaliano, cio\u00e8 facendo perdere di vista cose pi\u00f9 importanti per l'individuo, la societ\u00e0 e tutto quanto ruota intorno ad essa, tendendo inoltre a propagare degli stereotipi, generalmente discriminatori (sessismo, razzismo, eccetera), contribuendo infine a rendere \"uniforme il modo di pensare\".\nSudditanza dei media.\nI media sono principalmente finanziati dalla pubblicit\u00e0, a scapito crescente del contributo dei lettori, degli ascoltatori o degli spettatori. Questa posizione sottomette i media agli inserzionisti, sottraendoli alla critica, sul principio che \"non si morde la mano che ti procura il cibo\". Certi media confessano e riconoscono di fare, della collocazione di spazi pubblicitari, il cuore della loro attivit\u00e0. \u00c8 cos\u00ec che Patrick Le Lay, P.D.-G. della catena privata televisiva francese TF1, ha affermato \"Quello che noi vendiamo a Coca-Cola, \u00e8 parte del tempo del cervello umano disponibile\".\nAsimmetria del rapporto venditore-consumatore.\nLa comunicazione tra venditore e consumatore \u00e8 resa asimmetrica dalla pubblicit\u00e0: per mezzo di sondaggi e di studi di mercato, il venditore cerca di avere una informazione chiara e oggettiva sul comportamento del consumatore, sui suoi desideri, i suoi criteri di scelta, eccetera, per confezionare al meglio la sua pubblicit\u00e0. Il consumatore invece ricever\u00e0 passivamente dal produttore un'informazione (la pubblicit\u00e0) che non \u00e8 per niente scelta in funzione dei suoi interessi, ma di quelli del venditore stesso.\nLa pubblicit\u00e0 utilizza in maniera industriale tecniche elaborate grazie allo sviluppo della scienza. Secondo alcune critiche, la pubblicit\u00e0 colpevolizza il consumatore, gli inculca dei comportamenti compulsivi e sedentari, nuocendo quindi in generale alla salute fisica e mentale.\nMotivazioni.\nLa critica alla pubblicit\u00e0 si affianca spesso ad una difesa del valore dell'essere umano nella societ\u00e0 dei consumi.\nLa critica alla pubblicit\u00e0 pu\u00f2 inscriversi (vedi Naomi Klein: \"No logo\"), in seno alla critica all'egemonia dei marchi nella societ\u00e0 attuale. Il marchio \u00e8 gi\u00e0 in s\u00e9 una pubblicit\u00e0, e colui che lo porta e lo espone diventa un uomo-sandwich.\nLa critica alla pubblicit\u00e0 pu\u00f2 essere vista anche come un rifiuto della propaganda, della manipolazione e di tutte le forme di populismo.\nPrendendo spunto dall'inquinamento ambientale, si pu\u00f2 effettivamente parlare della pubblicit\u00e0 come di \"inquinamento mentale\".\nInfine, la critica alla pubblicit\u00e0 pu\u00f2 inscriversi nel rifiuto dell'inquinamento ambientale, sia dal punto di vista dell'estetica, come proclama notoriamente l'associazione \"Paysages de France\", sia dal punto di vista dell'impoverimento dell'ambiente a causa della produzione necessaria all'industria pubblicitaria (carta, per esempio)."}
{"id": "1440705", "revid": "838137", "url": "https://it.wikipedia.org/wiki?curid=1440705", "title": "Heriberto Hermes", "text": "Biografia.\nNato il 25 maggio 1933 a Shallow Water, nel Kansas, nel 1954 fece la solenne professione di fede entrando nell'Ordine di San Benedetto.\nFu poi ordinato sacerdote benedettino il 26 maggio 1960.\nIl 2 settembre 1990 fu consacrato vescovo prelato di Cristal\u00e2ndia. S\u00ec ritir\u00f2 per raggiunti limiti d'et\u00e0 il 25 febbraio 2009.\nGenealogia episcopale.\nLa genealogia episcopale \u00e8:"}
{"id": "1440709", "revid": "110157", "url": "https://it.wikipedia.org/wiki?curid=1440709", "title": "Champot\u00f3n", "text": "Champot\u00f3n \u00e8 uno degli 11 comuni dello stato della Campeche, Messico; si estende per un'area di 6.088,28\u00a0km\u00b2 con una popolazione di 83.021 abitanti secondo il censimento del 2010.\nConfina al nord e con il comune di Campeche e con il comune di Hopelch\u00e9n; a est con il comune di Calakmul; a sud con il comune di Esc\u00e1rcega e a ovest con il comune di Carmen e con il golfo del Messico.\nLocalit\u00e0 principali.\nA capo del comune c'\u00e8 la citt\u00e0 di Champot\u00f3n con 30.881 abitanti.\nLe altre localit\u00e0 urbane, con la relativa popolazione al 2010, sono:"}
{"id": "1440714", "revid": "212348", "url": "https://it.wikipedia.org/wiki?curid=1440714", "title": "Faccia (geometria)", "text": "In geometria, una faccia di un poliedro \u00e8 uno dei poligoni che compongono il suo bordo o pi\u00f9 semplicemente i poligoni che delimitano il poliedro. Ad esempio, il cubo ha sei facce: queste sono i sei quadrati che compongono il suo bordo. \nAssieme ai vertici e agli spigoli, le facce sono una componente fondamentale di un poliedro: il suffisso \"-edro\" \u00e8 infatti derivato dal greco \"hedra\" che vuol dire proprio \"faccia\".\nRelazione di Eulero.\nIl numero di facce, spigoli e vertici di un poliedro convesso formano tre quantit\u00e0 formula_1 e formula_2 che sono in relazione tramite la formula di Eulero\nAd esempio, il cubo ha 8 vertici, 12 spigoli e 6 facce. Infatti 8-12+6 = 2.\nGeneralizzazioni.\nIl concetto di faccia pu\u00f2 essere esteso ad un politopo di dimensione arbitraria formula_4. Un qualsiasi politopo di dimensione inferiore formula_5 che compone il bordo \u00e8 una faccia: si tratta di una faccia formula_6-dimensionale. In questa ottica, vertici e spigoli sono rispettivamente le facce 0-dimensionali e 1-dimensionali.\nSe il politopo \u00e8 convesso, le facce sono esattamente le intersezioni del politopo con gli iperpiani che intersecano il politopo solo nel suo bordo."}
{"id": "1440715", "revid": "30274", "url": "https://it.wikipedia.org/wiki?curid=1440715", "title": "Radiodatazione", "text": ""}
{"id": "1440719", "revid": "767487", "url": "https://it.wikipedia.org/wiki?curid=1440719", "title": "The Harsh Reality", "text": "The Harsh Reality \u00e8 il sesto album dei Waysted, uscito nel 2007 per l'Etichetta discografica Livewire Records."}
{"id": "1440720", "revid": "2192915", "url": "https://it.wikipedia.org/wiki?curid=1440720", "title": "Assicurazione diretta", "text": "Una assicurazione diretta \u00e8 un'assicurazione che vende i propri prodotti assicurativi senza l'ausilio delle agenzie, ma tramite canali diretti, come internet e telefono.\nUna assicurazione virtuale o assicurazione on line (termine pi\u00f9 usato a livello pubblicitario perch\u00e9 pi\u00f9 rassicurante, a volte viene anche usato il termine diretta) \u00e8 una sottospecie delle assicurazioni dirette. \nAssicurazione diretta ed assicurazione virtuale sono oggi sinonimi ed esprimono una vendita effettuata prevalentemente tramite il canale internet.\nTuttavia anche le assicurazioni dirette oggi possono essere intermediate dagli \"aggregatori di assicurazioni\", \"broker on line\" che sono tra strumenti di distribuzione e leve di marketing e pubblicit\u00e0 per le compagnie. Si differenziano dal comparatore di assicurazioni che solitamente \u00e8 una entit\u00e0 esterna alle compagnie assicurative e svolge attivit\u00e0 di confronto tra le stesse senza influire in alcun modo sulle polizze da generare. "}
{"id": "1440721", "revid": "729019", "url": "https://it.wikipedia.org/wiki?curid=1440721", "title": "Ferrovia Torino-Pinerolo", "text": "La ferrovia Torino-Pinerolo \u00e8 una linea ferroviaria regionale che collega Pinerolo con il capoluogo piemontese Torino.\nStoria.\nIl progetto per una ferrovia che unisse Pinerolo a Torino prese forma nella primavera del 1845 con la costituzione di una societ\u00e0 promotrice per la sua costruzione. Nel 1849 questa veniva riconosciuta con Decreto Reale, che ne approvava lo statuto ed il regolamento.\nVennero quindi esaminati alcuni progetti di collegamento: via Buriasco-Vigone e Pancalieri, di 44\u00a0km, via Piossasco-Orbassano, di 33\u00a0km, e infine quello passante per Candiolo, None ed Airasca. Venne scelto l'ultimo per usufruire di un tratto della gi\u00e0 esistente linea Torino-Genova con inserimento nel comune di Moncalieri poco lungi dal ponte sul Sangone, divenuto in seguito Bivio Sangone.\nPer la costruzione venne scelta la ditta Edward Pickering di Londra, che aveva realizzato il tratto di ferrovia di Savigliano.\nIl disegno di legge presentato dal ministro Paleocapa venne approvato all'unanimit\u00e0, stabilendo la concessione governativa per la ferrovia per 80 anni con facolt\u00e0 di riscatto statale a 30 anni; la legge relativa fu emanata il 26 giugno 1853.\nL'inaugurazione avvenne il 27 luglio 1854.\nIl 21 dicembre 1882, fu inaugurata la ferrovia Pinerolo-Torre Pellice, che costituiva il naturale prolungamento della linea che assieme alla diramazione Bricherasio-Barge, attivata il 6 settembre 1885, consent\u00ec di alimentare la linea per Torino con nuovi traffici passeggeri e merci.\nIl 15 ottobre 1909, venne attivato il raddoppio del binario fra il bivio Sangone e la stazione di Moncalieri Sangone.\nLa linea venne danneggiata dall'alluvione del 19 maggio 1977..\nCon il cambio di orario estivo del 17 giugno 2012, il servizio ferroviario tra Pinerolo e Torre Pellice venne soppresso e le corse effettuate con autobus sostitutivi Trenitalia.\nDal dicembre 2012 \u00e8 stata attivata sulla linea Torino-Pinerolo la nuova linea SFM 2 del servizio ferroviario metropolitano di Torino che raggiunge la citt\u00e0 di Chivasso. La linea non si attesta pi\u00f9 quindi alla stazione di Torino Porta Nuova, ma dopo la stazione di Torino Lingotto prosegue per la stazione di Torino Porta Susa e di l\u00ec per la stazione di Chivasso, dove si attesta.\nFu effettuato uno studio per il raddoppio del binario nel tratto Torino\u2013Pinerolo, nell'ambito della riorganizzazione del servizio ferroviario metropolitano di Torino, dove detta linea sarebbe dovuta diventare parte integrante della SFM 2 Germagnano-Pinerolo, servita da convogli Trenitalia. Nell'ambito di questo progetto la linea avrebbe dovuto essere interrata per circa nel territorio della citt\u00e0 di Nichelino, situata nella prima cintura di Torino, con conseguente spostamento della stazione pi\u00f9 a nord. Il primo atto formale di questo intervento \u00e8 avvenuto alla fine di ottobre 2011 con il deposito, da parte della societ\u00e0 Italferr, del progetto di raddoppio tra Bivio Sangone e Pinerolo per la procedura di valutazione di compatibilit\u00e0 ambientale.\nTale progetto non \u00e8 per\u00f2 decollato per il mancato stanziamento degli ingenti fonti necessari (356 milioni di euro) \nCaratteristiche.\nTraffico.\nLe 22 coppie di treni al giorno sono effettuato o con Jazz o con TAF.\nAttualmente l'unico traffico merci regolare, su questa tratta, \u00e8 effettuato dalla Ambrogio Trasporti che ha un raccordo alla stazione di Candiolo."}
{"id": "1440725", "revid": "123604120", "url": "https://it.wikipedia.org/wiki?curid=1440725", "title": "Universit\u00e0 tecnica di Monaco", "text": "La Technische Universit\u00e4t M\u00fcnchen (TUM) \u00e8 l'unico politecnico in Baviera. Ha sede a Monaco di Baviera, con alcune facolt\u00e0 nelle vicine Frisinga (\"Weihenstephan\") e Garching. Fa parte della TU 9, l'associazione che riunisce le principali nove istituzioni universitarie tedesche a carattere di politecnico.\nStoria.\n\u00c8 stata fondata nel 1868 per iniziativa di Ludovico II di Baviera. Dal 1877 assunse il nome di \"K\u00f6niglich Bayerische Technische Hochschule M\u00fcnchen\". Il passaggio da \"Hochschule\" (scuola universitsaria professionale) ad \"Universit\u00e4t\" (Universit\u00e0) \u00e8 del 1970.\nLa sede di Weihenstephan entr\u00f2 a far parte della allora \"Technische Hochschule\" nel 1930: fino ad allora si trattava di un istituto separato, nato nel 1804 e elevato al rango di accademia (\"Kgl. Bayerische Akademie f\u00fcr Landwirtschaft und Brauereien\", in italiano \"Regia Accademia Bavarese per l'agricoltura e l'arte birraia\") nel 1895.\nIl polo di Garching \u00e8 invece nato nel 1957, nella tarda fase di ricostruzione cominciata nel 1946, dopo che, nel corso della seconda guerra mondiale, era andato distrutto l'80% degli edifici dell'universit\u00e0."}
{"id": "1440729", "revid": "1494169", "url": "https://it.wikipedia.org/wiki?curid=1440729", "title": "Oberhasli", "text": ""}
{"id": "1440730", "revid": "120155890", "url": "https://it.wikipedia.org/wiki?curid=1440730", "title": "Progressione del record mondiale dei 100 m misti", "text": "Il record mondiale dei 100\u00a0m misti pu\u00f2 essere stabilito solo in vasca corta (25 metri). I record del mondo in vasca corta sono omologati dalla FINA dal 3 marzo 1991.\nNei 100\u00a0m misti si effettua un cambio di stile ogni 25\u00a0m; l'ordine in cui vengono nuotati \u00e8 lo stesso dei 200 e 400: farfalla, dorso, rana, e stile libero.\nUomini.\nVasca corta.\nLegenda: \nDonne.\nVasca corta.\nLegenda: "}
{"id": "1440734", "revid": "28057", "url": "https://it.wikipedia.org/wiki?curid=1440734", "title": "Guglielmina Ronconi", "text": "Biografia.\nGuglielmina Ronconi, cos\u00ec chiamata in onore di Gioacchino Rossini per la sua famosa opera \"Guglielmo Tell\", era l'ultima di sei fratelli e sorelle, figlia dell'avvocato Francesco e di Caterina Fattori, morti quando Guglielmina aveva appena dodici anni. \nA diciannove anni, nel 1883, entr\u00f2 a far parte dell'Associazione di Nostra Signora del Sacro Cuore e nel 1884 fu mandata dal cognato a studiare a Roma nell'Accademia di S. Luca preferendo per\u00f2 l'iscrizione al Magistero Superiore Femminile sorto dalla volont\u00e0 dello storico Raffaello Giovagnoli e del poeta Giuseppe Aurelio Costanzo. Termin\u00f2 gli studi di laurea nel 1888 con la tesi \"Parini e la societ\u00e0 incipriata\". Il suo primo insegnamento fu a Vercelli presso la Real Scuola Normale \"Rosa Stampa\". Fece la sua prima conferenza a Pesaro su Torquato Tasso. \nIn seguito ad una malattia e dietro insistenza del medico, senatore Cardarelli, fu costretta a trasferirsi da Vercelli a Firenze nell'anno 1902 e fu ospite delle Suore di Carit\u00e0.\nDal 1907 si occup\u00f2 delle detenute nelle carceri romane e dei loro bambini come insegnante. In quel periodo ricevette l'incarico da parte del Ministero dell'interno di organizzare a livello nazionale l'organizzazione degli asili infantili carcerari.\nNel 1909 fond\u00f2 l'Opera di Vita morale allo scopo di fornire un'istruzione morale alle donne \"dei ceti inferiori\". Questa organizzazione, composta da sole donne, fu alla base della propaganda patriottica durante la Prima guerra mondiale. \nTra il 1915 e il 1918 Ronconi fu a capo della CNDI (Consiglio Nazionale delle Donne Italiane) e dal 1921 a capo della Sezione Moralit\u00e0. Tra gli scopi dell'organizzazione durante la guerra, c'era quello di combattere il disfattismo, anche tramite l'istruzione di altre insegnanti e la creazione di una \"rete pedagogica\" nazionale focalizzata sulla diffusione della propaganda bellica tra le donne dei ceti meno istruiti, riconoscendo in queste una potente arma di diffusione di idee:\n\"Se vogliamo salvare la Patria, guardiamo alle fondamenta, alla donna del nostro popolo, incosciente, ma possente incitatrice di bene e di male. Bisognerebbe lasciare i teatri e penetrare nelle stalle, questo io credo.\"\nNel suo pensiero, infatti, la guerra giocava il ruolo di educatrice. Le sue attenzioni e le sue attivit\u00e0 erano rivolte soprattutto all'educazione e alla valorizzazione del ruolo della donna nella societ\u00e0, in particolare con l'uso della parola e dell'insegnamento: sostenne, inoltre, i suoi metodi anche con numerosi scritti a carattere politico e sociale. Particolare attenzione fu posta nel recupero delle donne carcerate. Tali attivit\u00e0 venivano indicate da lei stessa di \"assistenza sociale\" (mutuando un'espressione di origine anglosassone), anche se nella sua epoca era un'espressione inconsueta. All'avvento del Fascismo, che rifiutava, decise di chiudere l'Opera nel 1925 e divenne Terziaria francescana.\n\u00c8 sepolta al cimitero del Verano.\nEredit\u00e0 intellettuale.\nUna scuola elementare le \u00e8 stata dedicata a Roma, in via Pietro Antonio Micheli, nel quartiere Parioli. Nella stessa citt\u00e0 le \u00e8 stata inoltre intitolata una via, nel quartiere Ponte Mammolo, nei pressi del carcere di Rebibbia. \nLa sua attivit\u00e0 \u00e8 stata proseguita negli anni successivi alla sua dipartita dall'Opera Ronconi-Pennesi (che prende il proprio nome anche da Lina Pennesi, amica e seguace della prima), a partire dal 1959: erede di questa \u00e8 l'Associazione omonima con sede a Roma in Via Paolo Maria Martinez. \nNegli anni Sessanta \u00e8 stata iniziata la sua causa di beatificazione."}
{"id": "1440736", "revid": "122953818", "url": "https://it.wikipedia.org/wiki?curid=1440736", "title": "Sergio Asteriti", "text": "Carriera.\nStudia pubblicit\u00e0 alla Scuola di Magistero d'Arte, e si trasferisce a Milano nel 1952 per intraprendere la carriera di pubblicitario. Nel 1954 la societ\u00e0 per cui lavorava fall\u00ec e decise di dedicarsi al fumetto e nel 1955 venne assunto dalle Edizioni Alpe, casa editrice specializzata per la quale realizza diverse serie comiche, occupandosi prevalentemente delle storie del capotrib\u00f9 africano Bingo Bongo per il settimanale \"Cucciolo\". Si occupa sia di soggetti realistici che comici, dalle copertine rosa per i romanzi Rizzoli alle illustrazioni di fiabe per Boschi e Carroccio. Alla fine degli anni cinquanta comincia a collaborare con lo studio di Rinaldo Dami realizzando illustrazioni e fumetti per l'agenzia britannica Fleetway e successivamente per il \"Corriere dei piccoli\", dove riprese il personaggio di Formichino, creato anni prima da Roberto Sgrilli. Nel 1963 comincia la sua collaborazione con \"Topolino\", esordendo con la storia \"Pippo e la vacanza culturale\" pubblicata nel n. 420, e col tempo diventer\u00e0 poi la sua attivit\u00e0 principale per oltre cinquant'anni. Si cimenta anche nella sceneggiatura ideando storie spesso di ambientazioni storica..\nNel corso degli anni Asteriti ha realizzato 350 storie, quasi tutte nell'universo dei topi. Sono solo 7 quelle ambientate nell'universo dei paperi."}
{"id": "1440741", "revid": "88740", "url": "https://it.wikipedia.org/wiki?curid=1440741", "title": "North Beach", "text": "North Beach (\"spiaggia settentrionale\" in lingua inglese) pu\u00f2 riferirsi a diversi toponimi:"}
{"id": "1440742", "revid": "1005847", "url": "https://it.wikipedia.org/wiki?curid=1440742", "title": "Nen\u00e8 Mangiacavallo", "text": "Biografia.\nIl 31 ottobre 1980 consegue, presso l'Universit\u00e0 degli Studi di Palermo, la laurea in Medicina e Chirurgia con il massimo dei voti e la lode. Il 10 dicembre 1983 consegue, presso l'Universit\u00e0 degli Studi di Palermo, la specializzazione in Tisiologia e Malattie dell'apparato respiratorio con il massimo dei voti e la lode, ottenendo il premio \"V. Fici\" per la migliore tesi di specializzazione. \u00c8 socio dell'Associazione Italiana Pneumologi Italiani e dell'Unione Italiana per la Pneumologia, della quale \u00e8 stato Vice Presidente. Cresciuto politicamente nella Democrazia Cristiana, \u00e8 stato Sindaco di Ribera dal 5 marzo 1992 al 18 giugno 1993. Alle elezioni politiche del 1996 viene eletto alla Camera dei deputati nella lista de l'Ulivo del collegio uninominale di Sciacca, in quota Rinnovamento Italiano.\n\u00c8 stato Sottosegretario di Stato per la Sanit\u00e0 dal 10 ottobre 1998 al 25 aprile 2000 nel I e nel II Governo D'Alema e Sottosegretario di Stato per i lavori pubblici nel Governo Amato II dal 4 agosto 2000 fino al termine della Legislatura. Nel 2000 \u00e8 nominato coordinatore regionale della Sicilia di Rinnovamento Italiano. Alle elezioni politiche del 2001 \u00e8 ricandidato alla Camera dei deputati nella lista de l'Ulivo del collegio uninominale di Sciacca, ma non viene rieletto. Dal mese di settembre 2007 \u00e8 Commissario regionale per la Sicilia della L.I.L.T. - Lega Italiana per la Lotta ai Tumori.\nAlle elezioni Regionali Siciliane del 2008 \u00e8 designato Assessore alla Sanit\u00e0 dalla candidata del centrosinistra Anna Finocchiaro, che non risulta eletta. Vicino alle posizioni di Rita Borsellino, nel 2009 aderisce al Partito Democratico ed \u00e8 candidato alle elezioni primarie come capolista della lista \"Con Rita Borsellino Semplicemente Democratici\" nel collegio di Agrigento. Successivamente lascia il Partito Democratico. Nel gennaio 2013 viene nominato commissario dell'ospedale San Raffaele di Cefal\u00f9.\nProposte di legge presentate come primo firmatario.\nDi seguito alcune proposte di legge presentate come primo firmatario:"}
{"id": "1440745", "revid": "4106", "url": "https://it.wikipedia.org/wiki?curid=1440745", "title": "Obersimmental", "text": ""}
{"id": "1440747", "revid": "1564910", "url": "https://it.wikipedia.org/wiki?curid=1440747", "title": "Alfonso Sastre", "text": "Alfonso Sastre \u00e8 considerato uno dei principali esponenti di quella che fu chiamata generazione degli anni cinquanta o del mezzo secolo (\"medio siglo\") o dei figli della guerra (\"los ni\u00f1os de la guerra\").\nLa sua storia personale \u00e8 caratterizzata dall'impegno politico e sociale e la denuncia del regime franchista sino alla fine della dittatura.\nDall'inizio degli anni settanta ha partecipato in maniera significativa in appoggio alla sinistra nazionalista basca.\nBiografia.\nAlfonso Sastre \u00e8 nato il 20 febbraio 1926 a Madrid, in una famiglia benestante. Cresciuto con tre fratelli (Aurora, Ana e Jos\u00e9), ha ricevuto una formazione cattolica, patendo i bombardamenti e la fame della Guerra Civile Spagnola. Ottenuto il diploma nell'Istituto Cardenal Cisneros di Madrid, nel 1943 iniziava gli studi di Ingegneria aeronautica, subito abbandonati.\nNel corso degli anni quaranta inizia a scrivere opere esistenzialiste, da solo o in collaborazione con il gruppo \"Arte Nuevo\", di cui partecipa alla fondazione nel 1945, con l'intenzione di metter fine al teatro borghese auspicato da Jacinto Benavente.\nDi questo gruppo facevano parte anche autori come Medardo Fraile, con il quale ha scritto la pi\u00e8ce \"Ha sonado la muerte\", che debutta nel teatro Beatriz nel 1946; Carlos J. Costas, Jos\u00e9 Franco, Jos\u00e9 Gord\u00f3n, Jos\u00e9 Mar\u00eda Palacio e Alfonso Paso. Poi Sastre compone i drammi \"Uranio 235\", \"Cargamento de sue\u00f1os\" (la prima si tiene il 9 gennaio 1948 nel teatro dell'Istituto Ramiro de Maeztu di Madrid, per la compagnia \"Arte Nuevo\", con la regia di Sastre: narra la storia di un mendicante al quale la disgrazia toglie la fede), \"El cubo de la basura\". Nel 1947 inizia gli studi di filosofia e lettere e all'universit\u00e0 fonda con Juan Guerrero Zamora la rivista \"Ra\u00edz\", dove pubblica la sua traduzione di \"Das Urteil\" (\"Il verdetto\"), di Franz Kafka.\nScrive, in collaborazione con Medardo Fraile, \"Comedia son\u00e1mbula\". Partecipa come attore a \"L'annuncio a Maria\" di Paul Claudel con la compagnia del Teatro Universitario di Ensayo. Comincia a collaborare con la rivista \"La Hora\" e compie il primo periodo di servizio militare ne La Granja de San Ildefonso, un paesino della provincia di Segovia, dove c'era un centro di istruzione militare. Nel 1949 inizia a scrivere \"Pr\u00f3logo pat\u00e9tico\", che termina nel 1950: l'opera viene proibita e l'autore reagisce con il suo impegno nel marxismo e nel teatro sociale.\nNel 1950 firma con Jos\u00e9 Maria de Quinto il \"Manifiesto del Teatro de Agitaci\u00f3n Social\" (TAS) e inizia una serie di polemiche nei giornali, libri e colloqui sostenendo la necessit\u00e0 di modificare la societ\u00e0 per mezzo del teatro. La censura reagisce vietando al suo gruppo di rappresentare qualsiasi opera.\nNel 1953 conclude gli studi di Lettere e filosofia. Il 18 marzo 1953, interpretato dal Teatro Popular Universitario (T.P.U.), va in scena il suo primo grande successo, \"Escuadra hacia la muerte\", dramma in due atti, proibito alla terza rappresentazione, dove un gruppo di soldati si ribella al proprio capo uccidendolo. Il 17 settembre 1954 debutta \"La mordaza\", che tratta il tema della dittatura, della repressione e della censura. Lo stesso anno scrive il dramma \"Tierra roja\", censurato, che tratta in maniera molto cruda il tema dello sfruttamento. Seguono opere come \"La sangre de Dios, Ana Kleiber\" (1955), presentata ad Atene nel 1960), \"Guillermo Tell tiene los ojos tristes\" (1955), dramma storico presentato a Cagliari nel 1972, in quanto proibito per l'allusione alle repressioni del regime franchista, e \"Muerte en el barrio\". Nel 1959 \"En la red\" e \"La cornada\", sul mondo della corrida. In quel periodo collabora alla stesura delle sceneggiature cinematografiche per i registi Jos\u00e9 Maria Forqu\u00e9 e Juan Antonio Bardem.\nNel 1960 redige il \"Manifesto del Gruppo del Teatro Realista\", anche con Jos\u00e9 Maria de Quinto, per un teatro di qualit\u00e0. Questa esperienza si riflette nel suo saggio \"Anatomia del realismo\" (1965). Si avvicina al teatro infantile con il \"El circulito de tiza\" (1962), basato su un apologo cinese.\nIl periodo definito Teatro pen\u00faltimo (1965-1972) rappresenta una nuova evoluzione ed \u00e8 costituito da sette opere: \"M.S.V.\" (o \"La sangre y la ceniza\") (1965), \"El banquete\" (1965), \"La taberna fant\u00e1stica\" (1966), \"Cr\u00f3nicas romanas\" (1968), \"Ejercicios de terror\" (1970), \"El camarada oscuro\" (1972) e \"Ahola no es de l\u00e9il\" (1974).\nCon queste opere presenta la tragedia completa, collage della poetica aristotelica, del teatro epico di Bertolt Brecht e dell'esperpento di Ram\u00f3n Mar\u00eda del Valle-Incl\u00e1n. \"La sangre y la ceniza\", o \"M.S.V.\" (iniziali di Miguel Servet Villanueva) viene scritta tra il 1962 e il 1965 e pubblicata in italiano e francese prima che in spagnolo (1976), tratta il processo inquisitorio del medico, umanista e teologo Miguel Servet, mandato al rogo da Calvino. L'influsso del teatro brechtiano mescola elementi diversi: solida documentazione storica, inni nazisti, giornalisti contemporanei, immagini proiettate, effetti sonori, inclusioni del pubblico nel dramma e un linguaggio di contrasti tra cultismo, arcaismo e gergo, al fine di sconcertare e rendere cosciente il pubblico borghese affinch\u00e9 si turbi e abbandoni il suo estraniamento. Nel 1966 Sastre finisce in prigione. Nel 1968 con \"La taberna fant\u00e1stica\", per\u00f2 rappresentata il 23 settembre 1985), tratta il tema dell'emarginazione; \"Cr\u00f3nicas romanas\" (1968) \u00e8 una versione di \"El cerco de Numancia\", con allusione all'opera di Cervantes su questo tema: ricorre un'altra volta al collage con immagini naziste e riferimenti a Che Guevara. Lo storico Polibio, che non figurava nelle versioni classiche sulle guerre celtibere, denuncia la violenza con la quale le civilizzazioni si impongono calpestando i diritti dell'uomo mentre quelli che protestano soccombono, come al giorno d'oggi, sotto le cariche della polizia.\nNel 1971 scrive \"Askatasuna!\" (libert\u00e0, nella lingua basca). Nel 1974 viene arrestato con la moglie, Eva Forest, con l'accusa di collaborazione con l'ETA. Durante la prigionia, avvenuta tra l'ottobre 1974 e il giugno 1975, scrive \"Balada de la c\u00e1rcel de Carabanchel\". Nel 1978 scrive la \"Tragedia fant\u00e1stica de la gitana Celestina\", pubblicata in Italia nel 1979 e in Spagna nel 1982, rielaborazione de \"La Celestina\" di Fernando de Rojas. Con \"El viaje infinito de Sancho Panza\" (1984) inverte i ruoli di Sancho Panza e Don Chisciotte. Nel 1985 scrive \"Los \u00faltimos d\u00edas de Emmanuel Kant contados por Ernesto Teodoro Amadeo Hoffmann\", gli ultimi giorni di vita del filosofo Kant narrati dal conterraneo Hoffmann. Nel 1993 riceve il \"Premio Nazionale di Letteratura Drammatica\" per \"Jenofa Juncal\", scritta nel 1983 e derivata da \"La serrana de la Vera\" di Luis V\u00e9lez de Guevara.\nAlfonso Sastre ha scritto anche di critica letteraria e di politica e collabora regolarmente a diversi giornali. Ha anche scritto una breve autobiografia, \"Sonata en mi menor\", nella quale pubblica lettere e interviste. Convinto oppositore del regime franchista, ha polemizzato con Antonio Buero Vallejo, accusandolo di \"possibilismo\", cio\u00e8, approfittare degli spazi consentiti dalla censura e provare a cambiare il franchismo dal di dentro; Sastre, pi\u00f9 radicale, considerava questo atteggiamento una rinuncia e ha scelto di rappresentare le sue opere al di fuori dei circoli ufficiali a causa della pressione della censura e delle difficolt\u00e0 frapposte dagli impresari teatrali. Il teatro di Sastre, tuttavia, non si occupa solo del contenuto ma anche di questioni formali e strutturali ed \u00e8 quindi sensibile a qualsiasi rinnovamento che provochi la consapevolezza e la frattura del teatro borghese.\nPremi.\nPremi spagnoli\nPremi internazionali"}
{"id": "1440750", "revid": "92560436", "url": "https://it.wikipedia.org/wiki?curid=1440750", "title": "Remote banking", "text": "Per remote banking s'intende i servizi automatizzati che consentono ai clienti di collegarsi all'elaboratore della banca presso la quale intrattengono il rapporto di conto corrente tramite terminali interattivi trasportabili o installati nei propri locali e la normale linea telefonica.\nIl cliente pu\u00f2 effettuare direttamente una serie di operazioni bancarie o ricevere informazioni in tempo reale.\nIl remote banking offre alla clientela le seguenti possibilit\u00e0:\nPer l'utilizzo di questo servizio il cliente, dopo opportuna richiesta e sottoscrizione di un apposito contratto, ottiene il codice di accesso personale e riservato.\nI servizi di remotizzazione bancaria comportano costi per le attrezzature e richiedono il superamento di ostacoli psicologici da parte del cliente, abituato al contatto personale con gli impiegati di banca.\nIl remote banking pu\u00f2 essere realizzato con soluzioni diverse, a seconda delle esigenze della clientela che \u00e8 costituita sia da clienti-imprese sia da clienti-privati, ciascuno con proprie dimensioni operative e con proprie necessit\u00e0 particolari. \nPer rendere il servizio utilizzabile da ampie fasce di clientela, molte banche hanno istituito un numero telefonico che, abbinato al codice di accesso personale, consente a tutti i correntisti di mettersi in comunicazione diretta con il CED della banca da un qualunque apparecchio telefonico.\nL'attivit\u00e0 di \"remote banking\" pu\u00f2 essere svolta anche via Internet. Dopo l'apertura di un sito web, su cui si possono leggere pagine contenenti informazioni sulla banca relativa ai servizi, ai prodotti e alle condizioni offerte, si \u00e8 aggiunta la posta elettronica attraverso la quale la banca fornisce servizi interattivi. Il cliente pu\u00f2 inviare comunicazioni, fissare appuntamenti, richiedere l'apertura di conti correnti e la concessione di fidi, ordinare carnet di assegni e rinnovare titoli in scadenza.\nPagamento delle imposte.\nI soggetti titolari di partita Iva sono obbligati ad effettuare i versamenti di imposte derivanti dal modello Unico attraverso tale sistema o per mezzo dell'home banking, o con l'utilizzo di un intermediario abilitato."}
{"id": "1440751", "revid": "2027368", "url": "https://it.wikipedia.org/wiki?curid=1440751", "title": "Thank You Girl", "text": "Thank You Girl \u00e8 una canzone del gruppo musicale britannico The Beatles pubblicata nel 1963.\nDescrizione.\nIntitolata inizialmente \"Thank You, Little Girl\", la canzone \u00e8 stata scritta da John Lennon e Paul McCartney come tributo a tutte le innumerevoli fans dei Beatles e in origine sarebbe dovuta essere il loro terzo singolo. Poi venne deciso di pubblicarla come lato B del 45 giri di \"From Me to You\" che venne registrata lo stesso giorno (5 marzo 1963). Il brano non \u00e8 uscito in nessun album nel Regno Unito mentre \u00e8 presente nel secondo LP pubblicato negli Stati Uniti, \"The Beatles' Second Album\". Tra l'altro sempre negli Stati Uniti \"Thank You Girl\" venne ripubblicata nel 1964 come lato B di \"Do You Want to Know a Secret\" e riusc\u00ec in questo caso a raggiungere la posizione 35 nella Billboard \"Hot 100\" nella primavera dello stesso anno."}
